
PATROLOGIAE TOMUS CXLII.

S. BRUNO HERBIPOLENSIS EPISCOPUS / S. ODII O ABBAS CLUNIACENSIS / BERNO ABBAS AUGIENSIS / GREGORIUS VI / CLEMENS II / ROMANI PONTIFICES / RODULPHUS GLABER / WIPPO PRESBYTER

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CXLII.


S. BRUNO HERBIPOLENSIS EPISCOPUS,



S. ODII O ABBAS CLUNIACENSIS,



BERNO ABBAS AUGIENSIS,



GREGORIUS VI,



CLEMENS II,



ROMANI PONTIFICES,



RODULPHUS GLABER,



WIPPO PRESBYTER,

ETC.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE 1853


Volume title page
SAECULUM XI.

S. BRUNONIS

HERBIPOLENSIS EPISCOPI,

S. ODILONIS ABBATIS CLUNIACENSIS,



BERNONIS AUGIENSIS ABBATIS,



OPERA OMNIA,

NUNC PRIMUM IN UNUM COLLECTA, AD EDITIONES MELIORIS NOTAE RECOGNITA, ORDINATE DISPOSITA, AUCTA ET EMENDATA. ACCEDUNT

GREGORII VI,



CLEMENTIS II,

ROMANORUM PONTIFICUM,

EPISTOLAE ET DIPLOMATA;



RODULFI GLABRI,



WIPPONIS PRESBYTERI,



OPUSCULA HISTORICA.

Intermiscentur GUIDONIS DE CASTELLIONE REMENSIS ARCHIEPISCOPI,

OLIVAE AUSONENSIS,



VASONIS LEODIENSIS,



GERARDI I CAMERACENSIS,



HUGONIS LINGONENSIS,



HALINARDI LUGDUNENSIS,



JORDANI LEMOVICENSIS,

EPISCOPORUM;

SEIFRIDI ABBATIS TEGERNSEENSIS,



ODORANNI MONACHI S. PETRI VIVI,



HELGAUDI FLORIACENSIS MONACHI,



ANSELMI MONACHI S. REMIGII REMENSIS,

SCRIPTA VEL SCRIPTORUM FRAGMENTA QUAE SUPERSUNT. ACCURANTE J.-P. MIGNE, BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE 1853


ELENCHUS AUCTORUM ET OPERUM QUI IN HOC TOMO CXLII CONTINENTUR.



SANCTUS BRUNO HERBIPOLENSIS EPISCOPUS.
    Expositio in psalmos, col. 50.---Commentarius in Cantica, col. 530.---Commentarius in Orationem Dominicam, Symbolum apostolorum et fidem Athanasii, col. 562.

GREGORIUS VI PAPA.
    Epistolae et diplomata, col. 574.

CLEMENS II PAPA.
    Epistolae et diplomata, col. 578.

OLIVA AUSONENSIS SIVE VICENSIS EPISCOPUS
    Sermo in natali S. Narcissi episcopi, col. 591.---De conversione beatae Afrae, col. 594.---Epistolae, col. 599.

RODULFUS GLABER CLUNIACENSIS MONACHUS.
    Historiarum libri quinque, col. 611.---Vita S. Guillelmi abbatis Divionensis, col. 698.

SEIFRIDUS ABBAS TEGERNSEENSIS.
    Epistolae, col. 719.

VASO LEODIENSIS EPISCOPUS.
    Epistolae, col. 763.---Charta, col. 765.

ODORANNUS MONACHUS S. PETRI VIVI.
    Chronicon, col. 769.---Historia translationis SS. Saviniani, Potentiani et sociorum, col. 777.---Opuscula XIII, col. 799.---Hymnus in S. Savinianum sociosque ejus, col. 826.---Epitaphia Senonensia, col. 830.

S. ODILO ABBAS CLUNIACENSIS V
    Epistolae, col. 939.---Vita B. Maioli abbatis, col. 943.---Hymni IV in vigilia B. Maioli, col. 962.---Vita Adalheidae imperatricis, col. 963.---Miracula ejusdem, col. 983.---S. Odilonis sermones, col. 991.---S. Odilonis Credulitas, col. 1035.---Carmina sacra et preces, col. 1035.

BERNO ABBAS AUGIAE DIVITIS.
    De officiis ecclesiasticis, col. 1055.---De celebratione Adventus Domini, col. 1079. De jejunio Quatuor Temporum, col. 1087.---Opuscula de musica, col. 1097.---Epistolae, col. 1156.---Vita S. Meginradi, col. 1176.---Vita S. Udalrici, col. 1183.---Carmina, col. 1203.

WIPPO PRESBYTER, CONRADI SALICI ET HENRICI III IMPP. SACELLANUS.
    Vita Conradi Salici, col. 1217.---Panegyricus Henrici III, col. 1249.---Proverbia, col. 1259.

HELGAUDUS FLORIACENSIS MONACHUS.
    Vita Roberti regis, col. 1267.

GERARDUS I CAMERACENSIS EPISCOPUS.
    Acta synodi Atrebatensis in Manichaeos, col. 1269.---Epistolae, col. 1313.

HUGO LINGONENSIS EPISCOPUS.
    De corpore et sanguine Domini, col. 1325.

HALINARDUS LUGDUNENSIS EPISCOPUS.
    Epistolae, col. 1345.

JORDANUS LEMOVICENSIS EPISCOPUS.
    Epistola ad Benedictum VIII, col. 1349.---Diplomata duo, col. 1351.---Acta concilii Lemovicensis II, col. 1353.

GUIDO DE CASTELLIONE REMENSIS ARCHIEPISCOPUS.
    Diplomata, col. 1405.

ANSELMUS MONACHUS S. REMIGII REMENSIS.
    Historia dedicationis ecclesiae S. Remigii Remensis, col. 1415.






Main volume text





ANNO DOMINI MXLV.
SANCTUS BRUNO HERBIPOLENSIS EPISCOPUS.



SANCTI BRUNONIS OPERA. POST REYSERI ET COCHLEI CURAS RECENSUIT HENRICUS DENZINGER, IN UNIVERSITATE HERBIPOLENSI THEOLOGIAE PROFESSOR.




[Col. 0009]
PROLEGOMENA.



I. De S. Brunonis Vita et rebus gestis.
[Col. 0009A]

1. S. Bruno (Brun) Herbipolensis s. Wirzeburgensis episcopus, ex illustri ducum Saxoniae, Franconiae et Carinthiae prosapia, quae Ottones et Franconicos Caesares germinavit, ortus est, patre Conrado [Col. 0010A] I, Carinthiae duce et matre Mathilde, Hermanni II ducis Alamannorum, filia. Consanguineos habuit Gregorium V, summum pontificem et imperatores Conradum II et Henricum III. Quae genealogia ut uno intuitu pateat, integrum arborem subjicimus.
[Figure: [Genealogia] 11Kb]

[Col. 0009B] Brunonem nostrum filium fuisse Conradi I ex Mathilde, ex iis patet, quae Hermannus Contractus ad a. 1034 de ejus genere tradit [(1) 1Kb] , eum filium fuisse ex Mathilde Cuonradi ducis, si conferas cum iis quae ad a. 1024 de juniore Conrado prodit [(2) 1Kb] , eum item [Col. 0010B] filium fuisse Cuonradi ducis ex Mathilde. Ex quo recte conclusit P. Aemilianus Wssermann [(3) 1Kb] , Brunonem nostrum et Conradum II, Carinthiae ducem, ejusdem patris ac matris filios fuisse. Hinc patet quantopere errent ii [(4) 1Kb] , qui Conradum II patrem [Col. 0011A] Brunonis faciunt, quod et ex eo capite falsum esse apparet, quod Conradus iste anno 1039 immatura mortae, ut aiunt annales Hildesienses [(5) 1Kb] defunctus sit, Bruno vero jam canus a. 1045 diem supremum obierit. Patet porro falsissimum esse, Brunonem ex comitibus de Querfurt fuisse oriundum [(6) 1Kb] , vel matrem habuisse Mathildem de Quernfurt, filiam Gebhardi de Quernfurt et Sophiae de Mansfeld, ut alii [(7) 9Kb] autumarunt. Fabula ista licet a multis et gravibus auctoribus tradatur, nullis tamen antiquitatis monumentis nititur, imo tabulis Quernfurtensium genealogicis [(8) 1Kb] refutatur et exinde ortum traxit; quod Brunonem nostrum quidam cum S. Brunone, episcopo et martyre atque Borussiae apostolo a. 1009 pro fide interfecto, qui revera comes de Quernfurt [Col. 0011B] fuit, confuderint, alii vero, licet utrumque distinguerent, fama illa Brunonem Herbipolensem ex eadem Quernfurtensium stirpe fuisse, decepti, genealogiam composuerint, quae omni caret fundamento.

Ex eadem sancti nostri genealogia verosimile fit admodum, eum nomen Brunonis a patruo Brunone, qui postea Gregorius papa V fuit, sortitum fuisse.

2. Quid ante episcopatum gesserit Bruno, memoria prorsus intercidit, nisi quod eum praepositum VII summi templi Goslariensis fuisse, ex monachi Hamerslebiensis narratione de basilica Goslariensi ejusque praepositis [(9) 1Kb] discamus.

3. Cum Conradus II imperator a. 1034 Quadragesimae tempore Wirzeburgi comitia celebraret [(10) 1Kb] patruelem suum Brunonem, consentiente unanimiter [Col. 0011C] clero [(11) 1Kb] in Meginhardi defuncti locum, ecclesiae Herbipolensi praeponi curavit et in ejus gratiam iisdem in comitiis sedis privilegia amplissime confirmavit [(12) 1Kb] . Bruno vero in die Paschae [(13) 1Kb] quae tunc 14 Aprilis fuit S. Burchardi locum, episcopus XIX, occupavit; porro feria quinta post Pascha Meinungae homagium suscepisse [(14) 1Kb] et a Gebhardo [Col. 0012A] IV comite de Henneberg, mareschalli munere pro more fungente introductum fuisse [(15) 1Kb] , memoriae traditum est.

Non desunt, qui anno 1033 [(16) 1Kb] episcopum factum dicant, diversumque diem incoepti episcopatus tradant [(17) 1Kb] .

Verum probatissimi quique auctores [(18) 1Kb] in annum 1034 consentiunt. Cumque certum sit, Brunonem 27 Maii 1045 diem supremum obiisse, porro eum annos 11, mensem 1, dies 14 in cathedra Herbipolensi sedisse, dubitari nequit, eum a. 1034 episcopatu potitum fuisse, cum tantidem temporis a 14 Aprilis 1034 ad 27 Maii 1045 usque defluxerit.

3*. Bruno, in episcopum promotus, vere se a Deo datum, ut eum Annales Hildesienses [(19) 1Kb] vocant, [Col. 0012B] ostendit: »Vir erat, ut ait Trithemius [(20) 1Kb] , per omnia Deo et hominibus acceptus, justus, doctus et christianae legis cultor et propagator integerrimus.« Episcopus factus, pergit idem abbas Spanheimensis »in omni sanctitate et justitia omni tempore diligentissime studuit et omne bonum quod verbo docuit, prius opere demonstravit.«

Eluxit vero praesertim inter sanctissimi viri virtute eximius quidam cultus divini zelus. Hinc elaboratum magno labore opus, cui praeludimus, in Psalmos, quod S. Kiliano offerens ecclesiae suae cathedrali donavit; huic vel consecrata maxima solemnitate vel extructa atque ornata summa liberalitate templa.

Anno Christi 1034, 7 sept. Bruno sacellum S. Benedicti monasterii in Schwarzach a Wolfgero abbate extructum consecravit [(21) 1Kb] .

Anno 1036, 8 kal. Jun. dedicationi ecclesiae Bustorfianae apud Paderbornam Bruno a Meinwerko episcopo adscitus una cum S. Bardone Moguntino et Herimannus Coloniensi archiepiscopis interfuit, [Col. 0013A] quorum adhibito consilio se ecclesiam cum canonicorum collegio extruxisse in diplomate donationis testatus S. Meinwerkus, Paderbonensis episcopus [(22) 1Kb] .

Eodem anno 1036 die 15 Aug. curiam quamdam in Paderbornensi episcopatu sitam Sunrgk nomine quam ex paterna haereditate, facta cum fratre partitione [(23) 1Kb] , possidebat, quae, teste Frisio, 200 marcas argenti [(24) 1Kb] ferebat Deo et S. Kiliano obtulit, hoc est ecclesiae suae cathedrali quae tunc S. Kiliani vocabatur, donavit; duplexque praeterea tributum ex eadem villa singulis annis ecclesiae ejusque clero solvendum procuravit. Cujus donationis diploma authenticum prolegomenis nostris integrum subdidimus. Quae ut magis firmarentur, Bruno nedum in festo S. Johannis Baptistae post sermonem ad populum habitum, id [Col. 0013B] se facturum publice edixit, ut si quid a quoquam objici posset, libere proferendi tempus haberet; sed Moguntiam etiam proficiscens subsistentes ibidem Conradum II imperatorem et episcopos S. Bardonem Maguntinum et Rothonem Paderbornensem, ut Herbipoli festum Virginis Assumptae secum celebrarent et donationi ut testes assisterent, invitaverat [(25) 1Kb] . Imo et tabulae aereae insculptam in ecclesia Sunvyk affigi curavit. Ea tamen praedia postmodum ad episcopos Paderbornenses cesserunt, jamque saeculo XVI ineunte apud Herbipolenses, amplius non erant [(26) 1Kb] .

Die Pentecostes anni 1042 ecclesiam S. Burchardi Herbipolitanam a Willemutho, ejusdem monasterii abbate, 1033 incoeptam et modo feliciter ad [Col. 0013C] fastigium perductam in honorem S. Trinitatis, [Col. 0014A] S. Crucis, Mariae Deiparae, S. Andreae apostoli, S. Burchardi et S. Remigii dedicavit, assistentibus Suidgero, Bambergensi episcopo, qui postea Clemens II summus pontifex fuit, Heriberto Eichstettensi, Severo Pragensi, Cadalo Citizensi, et Ehrenfrido Bullanensi [(27) 1Kb] .

Eodem anno 1042, die S. Burchardo sacra, quae est 14 Oct. a Gozonanno, Eichstettensi episcopo, invitatus, astitit dedicationi ecclesiae S. Walburgis. Cumque episcopus iste tertio post die praematura morte, abreptus fuisset, Brunoni sepeliendi officium obtigit [(28) 1Kb] .

Plurimas denique ecclesias et scholas in propria diocesi vel extruxit vel redditibus dotavit [(29) 1Kb] .

Maximam vero sanctissimi praesulis solertiam [Col. 0014B] ipsa cathedralis ecclesia sibi vindicavit, quam male structam et vetustate ruinosam a. 1042 [(30) 1Kb] a fundamentis erigere instituit, totumque patrimonium in extruendam ornandamque impendit [(31) 1Kb] anno denique 1043 presbyterium et subjacentem cryptam absolvit [(32) 1Kb] . Unde in parte apsidis exteriori adhuc videtur insculptum ejus monogramma, de quo plura postea dicemus. Non id tamen assecutus est piissimus praesul, ut ecclesiam, quam restitui curaverat, ipse Deo consecraret. Antequam iter in Hungariam, quod ultimum fiat, aggrederetur, jam cryptae dedicationem paraverat; verumtamen morte praereptus alteri opus perficiendum reliquit, qui fuit S. Bardo, dictus Chrysostomus, archiepiscopus Moguntinus. Die igitur 15 Junii 1045, quae vigesima prima post [Col. 0014C] Brunonis obitum fuit, consecrata est [(33) 3Kb] .

[Col. 0015A] 4. Nec minor fuit S. Brunonis in pauperes cura, siquidem ex ejusdem curiae Sunryk dictae redditibus, quibus cathedralem ecclesiam ditaverat, singulis annis per totam Quadragesimam duodecim pauperes nutriri, feria vero sexta in Parasceve vestiri etiam jusserit [(34) 1Kb] .

5. Tantae Brunonis virtutes magis quam sanguinis vincula eum imperatoribus Conrado II et Henrico III acceptissimum reddidere. Neque tamen is erat Bruno, qui politicorum more aulam regiam sequeretur et regum gratia sibi consuleret, sed ea qua pollebat auctoritate, ut ecclesiis prodesset, atque praeclara quaeque promoveret, usus est, quod sequentibus exemplis probabimus.

Cum a. 1040 Augustae comitia celebrarentur, [Col. 0015B] Brunonis nostri aliorumque episcoporum interventu Henricus rex ecclesiam in Rinichnach monasterio Altahensi 16 Kal. Febr. attribuit [(35) 1Kb] .

Paulo post 9 Kal. Febr. ejusdem anni Brunonis et Thietrici Metensis interventu Henricus comitatum Hasbaniae ecclesiae Leodiensi concessit [(36) 1Kb] .

Anno sequente 1041 alterum praestantissimum beneficium eidem ecclesiae Leodiensi praestitit. Cum enim in episcopum ibidem electus fuisset Wazo, vir pius ac doctus, et ad regem, qui Ratisbonae, Bohemos aggressurus, morabatur, consensus regii impetrandi causa missus fuisset, multi aulicorum electionem sine regio favore factam cassam esse et ex capellanis regiis aliquem, qui non tantum praeesse, sed et prodesse sciret, promovendum, causabantur. [Col. 0015C] Jamque regis juvenis animus in id propendebat, ut ad Leodienses alterum destinaret, nisi ex universo coetu Bruno solus cum Herimanno Coloniensi restitissent, annumque regis et procerum ad saniora traxissent [(37) 1Kb] .

Anno 1042 3 Jan. Henricus rex in Heeresheim Brunoni ejusque ecclesiae varia praedia in pago Cochengaw ad Cocheram sito, in Sindringen nempe, Suemeilendorf, Gerolzhagen et Buch concessit [(38) 1Kb] . Hujus etiam donationis actum in appendice addidimus.

Eodem anno Brunonis instinctu Gozmannus ex comitibus de Rothenburg, clericus Wirzeburgensis, [Col. 0016A] in cathedram Eichstettensem, defuncto fratre Heriberto vacantem, promotus est [(39) 1Kb] .

Henricus rex, a. 1043 ex Pannonia redux, Ulmae colloquium generale habuit. Post Constantiam tempore synodi cum quam plurimis episcopis venit; die autem indulgentiae; quae est feria 5 in Coena Domini, cum episcopo Constantiensi gradus confrendens, suos subditos ad pacem hortatus est edictoque pacem firmavit, omnibusque, qui se laesissent, ex christianae legis instituto publice condonavit [(40) 1Kb] . Interciderunt quidem monumenta, quibus in specie probare possemus, Brunonem nostrum inter auctores tam egregii edicti fuisse. Verumtamen praesumendum est, cum utpote imperii principem conciliis interfuisse; et ex similiter actis vero admodum [Col. 0016B] simile est, eum prae omnibus illis annumerandum, qui regi rem adeo inauditam atque germanorum illius aevi moribus adeo repugnantem suaserunt.

Tribuitur etiam a plurimis Brunoni nostro insigne ejusdem generis factum, quod in obsidione Mediolanensi a. 1037 [(41) 1Kb] accidit. Narrant Conradum imperatorem perduelles quosdam Longobardiae episcopos, inter quos et Mediolanensem, in vincula conjecisse. Hic vero cum custodia evasisset, rex eum insecutus Mediolanum per integrum annum obsedit, aliumque in ejus cathedram suffecit. Cum igitur Conradus castrum quoddam S. Ambrosii prope Mediolanum Curbitum dictum obsideret, die Pentecostes, cum coelum antea serenum fuisset, horrenda tempestas exorta est tantaque fulgura, ut [Col. 0016C] multi homines et equi in castris perimerentur, quidam etiam prae horrore mente caperentur. Eos vero qui extra castra fuerant, reduces nihil se de tempestate sensisse dicebant. Imperatorem vero eodem tempore missae astitisse, episcopum autem Brunonem, Bertulfum imperatoris secretarium aliosque testatos esse, se S. Ambrosium vidisse, gravia regi minitantem, nisi obsidione cederet.

Wippo presbyter imperatoris familiaris, qui vitam Conradi scripsit, tempestatem memorat, de visione tacet [(42) 1Kb] .

Multi indefinite Brunonem episcopum nominant [(43) 1Kb] , quin ejus sedem indicent, cum tamen [Col. 0017A] plurimi ea aetate Brunones episcopi fuerint.

Brunonem vero nostrum uno ore omnes Herbipotenses [(44) 1Kb] fuisse ac tunc missam praesente imperatore cantasse dicunt, adeoque in ipsas proprii Herbipolensis lectiones haec historia admissa atque in ecclesiis nostris est depicta. Est vero scriptor annalium Hildesiensium, cujus verba annalistae Saxoni [(45) 1Kb] etiam inserta sunt, qui suspicionem aliquam movet, ne Bruno noster cum Brunone Mindensi (1037-1045) confusus non fuerit. Nimirum tradunt isti, Brunonem Mindensem ipsa illa Pentecostes die, quae tempestate infesta fuit, in campo prope Mediolanum, astante rege et proceribus, episcopalem unctionem ab Herimanno, Coloniensi archiepiscopo, suscepisse; de apparente tamen atque a Brunone viso Ambrosio [Col. 0017B] silent. Praepropere sane P. Aemilianus Ussermann [(46) 1Kb] dixit alios visionem illam Brunoni Mindensi tribuere, eum nequaquam illi de viso a Mindensi Ambrosio loquantur; praepropere editores Pertziani, in indice vel in notis, ubi Bruno episcopus indefinite in textu scriptorum vocabatur, Mindensem indigitarunt. Non negamus tamen aliquid dubii exinde oriri. Verumtamen cum vero simillimum sit, Brunonem nostrum Conradum in Italiam secutum fuisse, cum eum ad id vasalli officium adegerit, atque eum crebris vicibus regis aulam secutum fuisse videamus, cum porro inter illius praesulis consecrationem divina illa pati potuerit, nihilque decretorium obstet; censemus, ea quae in ecclesia nostra hucusque tradita atque admissa fuere, sua possessione non esse turbanda. [Col. 0017C] Nonnullae tamen circumstantiae incertae remanebunt [(47) 1Kb] .

6. Cum denique Bruno Henricum III in Hungariam, ut Petrum regem restitueret, proficiscentem sequeretur, accidit infaustissimus ille casus, qui sanctissimum praesulem suo gregi eripuit. Cum enim rex circa festum Pentecostes in castrum ad Danubium ex adverso oppidi Ips situm, Besenburg, (Boesenberg S. Poersenburg) dictum, divertisset, solarium quoddam [Col. 0018A] vetustum ascendit eum Brunone Herbipolensi, Alamanno, abbate monasterii in Suessenstein, non longe a castro siti, et Reichhilde, vidua Alberti, comitis de Ebersberg, quae defuncto in praecedente Quadragesima marito, tunc castelli domina erat. Dum vero comitissa regem rogaret, ut nepoti suo ex fratre, Welfoni nempe III, feuda a marito possessa concederet, solarium prae nimia vetustate corruit. Rex in balneum subjacens lapsus, incolumis evasit, Reichhildis et abbas Alamannus sine induciis extincti sunt, Bruno gravissime laesus usque ad septimum vel octavum diem, qui feria II post Pascha fuit, vitam protraxit. Ita Aventinus et Frisius [(48) 1Kb] .

Errant tamen isti auctores et eos secuti Johannes Mueller Herbipolensis, Adlsreiter Brunnerusque Boici [Col. 0018B] chronographi cum fabulam quandam de spectro, quod paulo ante casum Brunoni infausta praedixerit, admittunt. Narrant enim, cum navis, quae episcopus vehebatur ad vorticem illum, qui Danubium in illa regione infestum reddit, pervenisset, stetisse in monte spectrum quoddam atri coloris, quod Brunonem ita allocutum sit: »Ego, episcope, sum malus genius tuus; meus eris, quocumque ieris; modo quidem tibi parcam, sed mox me iterum videbis.« In ipso loco usque ad a. 1530 stetisse turrem, quam diaboli dictitabant. Hac de fabella Baronius in notis ad martyrologium Romanum Aventinum, quod sanctitati Brunonis a Romanis pontificibus commendatae obsit, acriter carpsit. Quae sane a plebecula inventa est, quae, cum sibi in mentem inducere non [Col. 0018C] posset, sanctissimum virum tam infelici casu extinctum fuisse, id sibi aliter extricare non valuit, nisi odio diaboli actum esse. Dies Brunoni emortualis fuit 27 Maii 1045 et de anno quidem nulla dubitatio. Diem vero diversimode indicant auctores, ita tamen ut monumentorum pondus et numerus diem 27 Maii certissimam plane reddant [(49) 1Kb] .

Hermannus quidem Contractus et ex eo Bernoldus [(50) 1Kb] eum 7 Kal. Junii ad superos evolasse dicunt. [Col. 0019A] Quod quidem transmittendum erat, nisi Andreas episcopus Wirgeburgensis in statutis synodalibus a. 1314 [(51) 1Kb] legem tulisset, quae postea a Wolframo 1329 et a Gottfrido IV a. 1446 in sua statuta ad verbum suscepta est: diem nempe Brunonis anniversariam »Sabbato post diem S. Urbani, quo feliciter diem extremum clauserit« celebrandam esse. Aiunt porro qui huic diei favent, diem illum fuisse illo anno 26 Maii. Verum id oppido falsissimum est undequaque. Nam Pentecosten illo anno 7 Kal. Annales Corbeienses [(52) 1Kb] tradunt fuisse, proindeque dies S. Urbani, quae 8 Kal. est, fuit ipsum Sabbatum in vigilia. Porro Brunonem feria 2 post Pentecosten defunctum testatur Frisius. Hinc non dubito vel errasse Andream vel textum corruptum, [Col. 0019B] et legendum esse, altero vel secundo post S. Urbani die, quo Frisius in cathedrali celebratum fuisse anniversarium, consonante libro ceremoniarum ecclesiae cathedralis antiquissimo, testatur.

Errore denique, qui longa serie auctorum propagatus est, factum est, ut in martyrologiis Galesiniis eumque secuti Baronius et Canisius [(53) 1Kb] festum S. Brunonis in diem 17 Maii reposuerint; imo ut ecclesia Herbipolensis, Romanae fidelissima filia, Martyrologium Romanum secuta, eumdem diem susceperit, cum alius ex propriis monumentis admittendus sit.

Sederat igitur in S. Burchardi cathedra Bruno per annos 11, menses 1, dies 14. Nonnulli annos 12, vel menses 2 inducunt [(54) 1Kb] . Illud vero fidissima [Col. 0019C] monumenta [(55) 1Kb] testatum reliquerunt.

7. Brunonis sacrum corpus ab officialibus Herbipolim translatum est, aiuntque [(56) 1Kb] ipsos modum luctuosissimi exitus aliquanto tempore reticuisse, ne plebs nimio dolore turbaretur. Sepultus est in crypta ecclesiae cathedralis, quam ipse aedificaverat, jamque consecrare molitus fuerat. Epitaphium ipsius hujusmodi fuit: »Anno Domini MXLV VI Kal. Junii obehit Bruno episcopus fundator [(57) 1Kb] .

Supersunt et alia Brunonis monumenta, quae mentione non sunt indigna: et est praeprimis ejus casula, quae in ecclesia cathedrali asservatur, circumquaque clausa, coloris violacei et quondam opere phrygio deaurata, quae uberius describenda foret, nisi manus Vandalicae devastassent. Hac casula utebantur [Col. 0020A] in anniversario, quod usque ad a. 1616 in Brunonis memoriam celebratum est.

Alterum quod eruditos multum exercuit, est ejus monogramma, quod in parte exteriore apsidis ecclesiae cathedralis insculptum est et in nummis episcoporum Wirzeburgensium, qui et duces Franconiae Orientalis erant et inde a Meginhardo, Brunonis praedecessore, cudendae monetae jus exercebant, usque ad saeculi XV finem occurrit et est hujus formae:
[Figure: [Forma] 1Kb]

Nos, quae de ejus sensu a diversis dicta sunt, hic non repetemus, sed de hac re ad eum [(58) 1Kb] remittimus, qui nodum egregie solvit, et hujus signi vim eo exposuit, ut verba sint, Bruno episcopus.

[Col. 0020B] Ejus domum, nescio quo fundamento, aiunt fuisse in loco qui dicitur Braunshof, non longe ab ecclesia cathedrali. Bruno staturae praegrandis erat, ut ex ejus reliquiis concludere licet, capite pro statura non admodum magno, capillis cum obiit jam canis [(59) 1Kb] . Ejus memoriam et in hoc honore prosecuti sunt rex et Herbipolenses, quod ejus nepotem, Adalberonem, in ejus locum suffecerunt [(60) 1Kb] .



II. De Brunonis sanctitate et cultu.

8. Bruno defunctus magnam post se sanctitatis existimationem reliquit. Inter episcopos illius aevi sanctitate et scientia praestantes jam a scriptore vitae S. Meinwerki apud Leibnitzium [(61) 1Kb] recensetur et ex testimoniis miraculorum, quae infra damus, sequitur eum saeculo XII exeunte et XIII ineunte a populo [Col. 0020C] christiano sanctum dictitatum et ut sanctum invocatum fuisse. Dein creberrime beatus [(62) 1Kb] dicitur et sanctus [(63) 1Kb] , et a Deo datus [(64) 1Kb] et venerabilis [(65) 1Kb] . Eum editor psalterii Reyserianus saeculo XV exeunte vocat »praeclarum episcopum religione et vita sanctum,« aitque »virtutum operibus effulsisse et commissum sibi a Domino gregem et opere et exemplo semper pavisse.« Coaevi Trithemii de eo judicium, quod et libro de Scriptoribus repetit, supra dedimus. Chronographi Herbipolenses omnes consonant, praeter unum Joannem Mueller, qui ore infrunito ausus est dicere, eum inter sanctos numeratum non obstantibus diaboli in spectri forma apparentis verbis. Quod nos cum fabella illa respuimus indignabundi, ex qua etiam si vera esset nequidem [Col. 0021A] illud sequeretur. Neque ipse Aventinus, qui haec primus narravit exinde aliquid sanctitati Brunonis contrarium conclusit.

Verum testimonium de sui servi sanctitate majus testimonio hominum exhibuit ipse Deus, per miracula, quibus vivus [(66) 1Kb] et post beatum finem coruscavit.

9. Confluentibus vero ad ejus sepulchrum hominibus, cum crebra ibidem perpetrarentur miracula jam a. 1202 sub Conrado de Ravensburg publica auctoritate conscripta sunt, cujus actus instrumentum prolegomenis adjecimus. Hermannus vero I de Lobdenburg (1225-1254) solemnem legationem a. 1237 Romam destinavit, ut a Summo Pontifice ejus canonizationem impetraret [(67) 1Kb] . Gregorius IX, qui [Col. 0021B] tunc Petri tenebat cathedram, a. 1238, Breve ad abbates de Brombach et Schoenthal, ordinis Cisterciensium et ad priorem fratrum Praedicatorum Herbipolensium direxit, quo illis miraculorum examen committebatur. Quod et ab ipsis praestitum fuisse, patet ex litteris ad eosdem ab Innocentio IV, qui interim sedem Romanam occuparat a. 1246 directis, in quibus ex relatione commissariorum de miraculis plene constare ait. Huic relationi praeter actum a. 1002 forsan inservierat illud, quod secundo loco in appendice damus. Concordat sane tempus quo primum miraculum dicitur peractum, annus nempe 1237. Verumtamen Pontifex requisivit, ut de virtutibus, cum testes oculati afferri non possent, ex fama et scriotis documentis testimonia adhuc [Col. 0021C] afferrentur.

Interim Herbipolensis episcopus Hermannus sacri corporis elevationem et solemnem canonizationem parans, pecunias colligit a peregrinantibus et aliis, presbyterium et cryptam ecclesiae cathedralis, in qua Bruno jacebat, instaurare et ornare instituit. Ab episcopis et capitulis ecclesiarum Germaniae complurium indulgentiae etiam illis concessae sunt, qui ad canonizationem Brunonis et ad ecclesiae cathedralis instaurationem eleemosynis contribuerent [(68) 1Kb] , verumtamen tota pecunia in reficiendas aedes insumpta, totum negotium stetit.

10. Hinc factum est, ut Bruno ad hodiernam usque diem formaliter, ut dicere solent, canonizatus [Col. 0022A] non fuerit atque sufficienti fundamento caret, quod Trithemius in libro de Scriptoribus ait, eum in sanctorum Album relatum fuisse vel quae conjiciunt Henschenius in Actis sanctorum Bollandianis [(69) 1Kb] et Groppa [(70) 1Kb] , intercidisse tantummodo diploma pontificium, Brunonem vero circa annum 1257 sanctis solemniter annumeratum. Nam certissimum est, nullum cultum, neque in hac nostra ecclesia illi exhibitum fuisse, antequam ejus nomen in Martyrologium Romanum reciperetur, sed contra celebratum fuisse ad a. 1616 usque in tota dioecesi ejus anniversarium, additis tantummodo in cathedrali propriis quibusdam cerimoniis, quae in vulgaribus exequiis consuetae non sunt [(71) 1Kb] . Nihil plane de Brunone occurrit in Missalibus et Breviariis Herbipolensibus [Col. 0022B] saeculis XV, XVI, XVII impressis. Imo expressis verbis id testatus est Laurentius de Bibra, episcopus Wirzeburgensis (1490-1519), in litteris datis ad incolas oppidi Baunach, cum ab ipso peterent, ut sibi liceret, Victorem quemdam ibi quiescentem et miraculis, uti dicebant, coruscantem ut sanctum colere. Quod ipsis minime concessit cautissimus praesul et ad id se maxime exemplo ecclesiae suae cathedralis induci ait, »quae Brunonem episcopum, licet is multis sit miraculis clarus, quia tamen canonizari hactenus eum non contigit, chorus noster eum ut sanctum non colit, sed dignis tamen defunctorum officiis eum non praeterit [(72) 1Kb] .«

Non praetermisere tamen Herbipolensis clerus [Col. 0022C] et populus summae in sanctissimum pastorem venerationis signa edere, donec tandem concedente universali Ecclesia more ecclesiastico pro sancto colere licuit.

Anno 1257 die 13 Sept., sedente Iringo episcopo, vetus sarcophagum lapideum Brunonis in novum majus atque ornatius inclusum est, quod supra vetustum eminens apertum huic inde erat, ut in altaribus, sub quibus sancti jacebant in usu tunc erat, qua sepulchri forma usi homines postmodum sunt, ut per sepulchrum repentes virtutem a sancto exeuntem sibi applicarent epitaphium insculptum est hujusmodi: »Anno Domini MXLV, VI Kalend. Junii obiit beatus Bruno, fundator hujus [Col. 0023A] ecclesiae, sedit annis II, mense uno et diebus quatuordecim.« Eadem occasione sacra ossa panno serico purpureo involuta sunt atque in ipsam tumbam instrumentum hujus modi, sigillo capituli munitum posuerunt. »Anno Domini MXLV, VI Kal. Junii obiit beatus Bruno episc. Herbipolens. fundator hujus ecclesiae, qui sedit annis XI, mense uno et diebus XIIII et translatus est de loco, quo sepultus fuit ad istum locum, anno Dominicae Incarnationis MCCLVII Ids Septembr. Pont. Dni papae Alexandri anno III et pontificatus Dni Iringi, episc. Herbipolensis anno quarto.« Saeculo XV, iterum apertum fuit sepulchrum, ut ex scheda papyracea, quae 1699 est inventa, liquet, quae sic sonabat: »A die depositionis in hunc locum reliquiarum [Col. 0023B] bti Brunonis homo sartofagum non fuit apertum, usque ad annum MCCCC . . . [(73) 1Kb] in crastinum Assumptionis Virginis gloriosae per Reichardum decanum, Joannem Giltmar custodem et Hein. de Wechmar, canonicos et praelatos hujus ecclesiae ob honorem reliquiarum praedictarum.«

Eo etiam prae caeteris defunctis episcopis honorabatur S. Bruno, quod ejus successores anniversarium ipsius ab universa dioecesi celebrari praeceperint. Ita Andreas episcopus in synodo habita 17 Maii 1314 statuit: »Item anniversarium reverendi domini Brunonis, quondam episcopi Herbipolensis, per nostros subditos civitatis et dioecesis nostrae sabbato post diem B. Urbani, quo feliciter diem extremum clausit, pergi praecipimus juxta consuetudinem [Col. 0023C] humiliter et devote [(74) 1Kb] .« Quod in statutis Wolframi a. 1329 et Gotfridi IV a. 1446 denuo inculcatum reperitur.

11. Denique card. Baronius, litteris Pontificum nisus, quas supra allegabamus, S. Brunonis nomen in Martyrologium Romanum auctoritate Clementis X recognitum et a. 1590 Autuerpiae recusum intulit.

Quo factum est, ut inde ab a. 1616 de Brunonis cultu publico in dioecesim inducendo serio iterum cogitaretur. Illo anno anniversarium abrogatum est, quod in cathedrali quotannis in Brunonis memoriam celebrari consueverat. Remansit pridiana processio et tumbae thurificatio, sed ritu exequiarum amoto; et pro missa defunctorum substituta est solemnis de SS. Trinitate, quae usque ad a. 1699 retenta sunt. [Col. 0023D] Sequenti a. 1617 Martyrologium Romanum Wirceburgi in usum Herbipolensium impressum est; a. 1616 miracula Brunonis ex documento a. 1202 typis publici juris facta sunt, quod et iterum 1657 praestitum est.

Verumtamen ea fuit antistitum Herbipolensium erga ecclesiasticas leges observantia, ut etiam postquam [Col. 0024A] in publicos ecclesiae fastos relatus fuisset Bruno, quod sane canonizationi aequivalere videtur, religioni tamen sibi duxerint, eum honoribus sanctis competentibus prosequi. Licet a Joanne Philippo de Schoenborn ritus Romanus in dioecesi introductus fuerit et Proprium Herbipolense 1665 ad normam breviarii Romani typis mandari curaverit, Brunonis tamen festum inter sanctorum nostrorum officia non est recensitum. Primum quod nobis occurrit officii in Brunonis honorem instituti monumentum est Proprium Canonicorum regularium S. Augustini in Heidenfeld anni 1689, ubi officium Brunonis, ab hodierno tamen diversum, habetur.

Anno denique 1699 Johannes Philippus II de Greifenklau sacrum Brunonis corpus elevari jussit, [Col. 0024B] festumque cum officio in dioecesi universa celebrandum indixit. Sacra ossa, quae teste Phil. Guil. Virtung de Hartung, medicinae tunc in alma Julia professore suavem efflabant honorem, quem pro naturali habendum minime esse censuit, ab ipso apte disposita, juncta atque pontificalibus indumentis vestita sunt, et 29 Sept. novo altari in crypta a Georgio Henrico de Stadion, decano capituli extructo imposita.

Septingentis a morte L. Brunonis elapsis annis a. 1745, regnante Friderico Carolo de Schoenborn a die 17 Maii ad 23 usque solemnissime jubilaeum celebratum est. Post vero a 1749 cum crypta iterum renovaretur atque dilataretur, sarcophagum lapideum, quod primum fuit S. Brunonis sepulchrum, [Col. 0024C] in ipsam ecclesiam translatum est, ut altaris, quod decani dicunt, mensam exhiberet, atque ipse sanctus in eodem ipso altari repositus; mox vero sacrum corpus in altare S. Martini delatum fuit, ubi ad hodiernam usque diem in pace sepultum est atque fidelium devotione frequentatus [(75) 1Kb] .



III. De Brunonis scriptis.

12. Quod in vita Brunonis describenda vidimus saepissime, eum, cum plurimi ea aetate Brunones scientia vel virtutibus insignes, vixerint cum aliis cognominibus confusum fuisse, id praeprimis cum de scriptis inquirendum est, nobis occurrit. Statuamur igitur pro firmo fundamento, nullum est aliud Brunonis scriptum, quod ad nostram aetatem devenerit, vel fidis antiquiorum testimoniis commendetur [Col. 0024D] praeter commentarium in Psalmos, cantica, orationem Dominicam et Symbola, quod iteratis curis edere suscepimus. Illum etiam contra Simoniacos scripsisse contendit anonymus Mellicensis De scriptoribus ecclesiasticis [(76) 1Kb] . Nos vero certissime in eo erratum fuisse admittimus, cum nullum praeterea vestigium extet, quo hoc opus Brunoni adscribi [Col. 0025A] queat, jamque Trithemius, qui saec. XV, in hac nostra civitate Herbipolensi abbas S. Jacobi Scotorum fuit, testetur: »Si quid aliud scripsit, ad me non pervenit. »Falsus est oppido Georgius Galopinus, cum sub nostri Brunonis nomine commentarium in Pentateuchum Duaci 1608 edidit. Nam Brunonis Astensis, abbatis Cassinensis, post vero episcopi Signiensis, qui eodem saeculo exeunte vixit, esse, nullus negabit, qui ea leget, quae inibi [(77) 1Kb] de controversia habentur, auctorem inter et archidiaconum Beneventanum de ecclesia Sipontina agitata. Qui vero ei conmentarios in Pauli epistolas vel proverbia Salomonis adscribunt, ut Guil. Eisengrein [(78) 1Kb] , vel cum Brunone eodem Astensi, vel eum fundatore Carthusianorum confundunt. Huic [Col. 0025B] etiam versus illi adversus malos et haereticos sacerdotes tribuendi sunt, quos Ludewig in notis ad Frisii chronicon ex Selneccero et Aegidio Periandro tanquam nostri Brunonis factum attulit.

13. His igitur explosis, cujus generis genuinum ejus opus in Psalmos sit, qualis scopus ejus, quale pretium videamus.

Florebat tuus quidem Herbipoli in domo Salvatoris schola, magistro tunc praestantissimo Bernulfo, cui praecesserat Italus quidam ab episcopo Herbipolim evocatus et integra series virorum pro illius aevi conditione eruditissimorum, ita ut longe lateque scholae Herbipolensis fama dilataretur multique ex ea ecclesiarum praesules prodirent. Nihilo secus est praesumendum cleri non exiguam partem pro temporum [Col. 0025C] barbarie ejusmodi fuisse, cui providendum diversimode erat. Simile quid accidit in Veronensi dioecesi, ubi multi erant, quibus Ratherius episcopus, ecclesiae suae severissimus reformator in Itinerario [(79) 1Kb] praecipiebat, »ut unusquisque, si fieri posset, expositionem symboli et orationis Dominicae juxta traditionem orthodoxorum penes se scriptam haberet.« Uti vero temporis ratio ferebat, quae, cum antiquiorum populorum ingenia senuissent, recentiorum vero infantiam adhuc agerent, nonnisi aliena congerere valebat, ita et Brunonis opus mera compilatio est, undequaque ex Patrum scriptis collecta, ita tamen ut negare non possimus, judicum atque crisin ex colligendi modo elucescere.

Praefationis Brunonianae partes suo loco propriis [Col. 0025D] auctoribus vindicabimus. Ipse vero commentarius in Psalmos ex sequentibus collectus est, quorum nomina praefixis initialibus litteris indicantur, nimirum: Augustinus (A); Pseudobeda (B), qui saepius in argumentis occurrit, rarius in commentario; Cassiodorus (C), quo maxime usus est; Gregorius (G), qui nonnisi sexies occurrit; Breviarium in Psalmos, Hieronymo (H) tributum. In Canticis Origenes (O) aliquoties, Rhabanus Maurus semel allegantur. Teste [Col. 0026A] editore Reyseriano vix ter decies occurrit, ut non integra auctorum verba, sed eorum tantum sensus referatur.

Post singulos psalmos ex antiquissimo usu [(80) 1Kb] addita est oratio quaedam, quae psalmi fructum quodammodo colligat, quod a concilio Agathensi a. 506, can. 30, praescriptum fuerat, ut post Antiphonas collectiones per ordinem ab episcopis vel presbyteris dicantur. Id in Hispaniis usu venisse ex liturgia Mozzarabica apparet verum idem et in Galliis praestitum fuisse dubitari nequit. Eae quae apud Brunonem habentur, prima vice occurrunt apud Alcunium in officiis per serias [(81) 1Kb] , tum apud Brunonem nostrum, deinde apud Ludolfum de Saxonia, saeculi XIV auctorem, in commentario in Psalmos et [Col. 0026B] apud Georgium Cassandrum in collectione precum ecclesiasticarum. Eas saeculo VIII antiquiores esse, inde deducit B. card. Thomasius, quod Romani psalterii lectionem sequantur, cujus usus longo ante Walafridum Strabonem tempore in Galliis desierat. Eas ex codicibus Vaticanis restituit B. Card. Thomasius in suo Psalterio, nos vero, quibus incumbebat, Brunonem edere, ejus lectionem ubique retinuimus.

Simile quid hac in re praestitit S. Volbodonius, episcopus Leodiensis a. 1020 defunctus proindeque Brunoni coaevus, quem Rainerus monachus, qui ejus vitam scripsit ait propria manu scripsisse librum psalmorum, in quo unicuique psalmo compositam ex eodem et a se dictatam subjecit orationem. Quae [Col. 0026C] tamen orationes, si eorum revera Volbodonius auctor fuit, a nostris diversas fuisse oportet.

Expositio orationis Dominicae et symboli apostolorum per interrogationes et quaestiones dispositae simillima est catechismo illi, qui in scrutiniis ante baptismum tunc adhuc habebantur, quorum exempla apud liturgicorum monumentorum collectores reperire est.

14. Maximi sane momenti nobis fuit indagare, qualis habendus sit textus psalmorum, quem Bruno suo commentario supposuit, utpote qui vetustissimum et in multis plane singulare nostrae Vulgatae exemplar sit. Notandum praeprimis ipsum Brunonem hunc suum textum in animadversionibus criticis, [Col. 0026D] quae hinc inde occurrunt [(82) 1Kb] , a Romano Hieronymi psalterio et ea quam ex Hebraeo immediate transtulit, versione distinguere, imo semel et a Gallicana [(83) 1Kb] , eamque »nostram translationem,« quasi ab aliis omnibus diversam dictitare. Quod et editor Reyserianus, vir oculatissimus vidit; nam in prologo suo animadvertit: »nostrum istud beatissimi antistitis Brunoni psalterium in verbis quandoque cum Hebraea veritate aut Romana interpretatione concordans ab usitatis nostrae Gallicanae translationis [Col. 0027A] dictionibus dissonat . . . . . Punctatio quoque ex glossis Hieronymi, Augustini ac Cassiodori, virorum utique doctissimorum in isto psalterio facta atque nonnunquam ex glossa unius aliter, quam alterius, facienda, in plerisque locis, a communi usitataque punctatione discrepat.«

Verumtamen, si rem accuratius examines, senties textum Brunonis esse Gallicanum Hieronymi psalterium multis licet in locis ab usitatissima illa, quam decantamus, forma discrepans; proindeque non errasse B. Card. Thomasium [(84) 1Kb] et divinae Hieronymi bibliothecae editores [(85) 1Kb] , cum dixerunt Gallicanum psalterium cum obelis et asteriscis prima vice Brunonis, episcopi Herbipolensis, commentariis illustratum editum fuisse, nisi quod Bruno saepissime lectiones [Col. 0027B] habeat, quae ab ipsis receptae non sunt in textum suae editionis, sed in notis tamen, ut codicum, praesertim Palatini variantes lectiones adduntur.

Porro et id verissimum est, Brunonis lectionem saepius a Gallicano psalterio aberrare, qualis in quocunque codice est, atque Romanum sequi, imo vero variantes haberi, quae ad neutrum horum reduci queant. Triplex via nobis se offerebat, qua ejusmodi singularitatis ratio detegi poterat. Vel enim Bruno ipse Psalterium correxit, vel textum sequebatur ab Alcuino correctum, vel denique textus Gallicani psalterii apud Brunonem habebatur, qualis in Britannia sensim se formaverat, et a primis patriae nostrae apostolis, qui ex insulis Britannicis venerant, huc translatus fuerat. Brunonem ipsum textum correxisse, [Col. 0027C] non videtur, cum in notulis criticis, de quibus supra diximus, nullibi correctorem agat, sed ad translationem jam usu firmatam appellet. Instituimus igitur collationem textus Brunoniani cum Alcuini opusculis in psalterium et commentario illo in Psalmos, qui falso quidem Bedae tribuitur, originis tamen Britannicae esse praesumendus est. Verum textus psalmorum in opere Alcuini, cui titulus: Officia per ferias plane ad hodierni normam immutatus visus est. In ipsius commentariis in psalmos poenitentiales, graduales et centesimum decimum octavum, pauculos invenimus locos qui cum Brunone et Romano a Gallicano textu discederent, multo plures in quibus a Brunone discrepabat. In conferendo Pseudobeda res melius cessit et certissime admittimus, [Col. 0027D] evidentiorem adhuc evasisse probationem, ni textus Bedae ab amanuensibus aliisque immutatus fuisset, ita ut genuina ipsius lectio ex commentario ut plurimum nobis desumenda fuerit, et nisi pars non exigua psalmorum in illo commentario exposita non esset. Nihilominus invenimus locos novem [(86) 1Kb] in quibus ille cum Brunone consonat contra Gallicanum et Romanum psalterium, quorum duo sunt [(87) 1Kb] in [Col. 0028A] quibus saltem lectionem Brunonis sibi notam esse innuit, quae nullibi praeterea occurrit in codicibus Gallicani vel Romani textus. Quatuor porro erant [(88) 1Kb] loci, in quibus cum Brunone et Romana translatione a Gallinana discedit. Brunonis igitur textus nobis visus est illam formam Gallicani psalterii exhibere, qualis in Britannicis insulis temporis defluxu evaseserat, cum a Bonifacio, Burchardo aliisque inde in has nostras regiones translatum est. Eo forsan referendum est, etiam quod ait Walafridus Strabo [(89) 1Kb] , psalterium Gallicanum habere Germanorum aliquos.

15. Opus suum Brunonem opportet infra quadriennium quod ejus obitum praecessit conscripsisse, cum Papiam grammaticum in praefatione [(90) 1Kb] alleget, qui anno 1041 scripsit, de quo cf. Oudinum De [Col. 0028B] scriptoribus ecclesiasticis, t. I. col. 621 ed. Lips. De hoc ait quidem Albericus in Chronico: »Anno 1053, anno 13 imperatoris Henrici filii Conradi, Papias librum suum, videlicet Elementarium doctrinae erudimentum edidit, quod probatur per numerum annorum, ubi agit de aetatibus saeculi in prima littera, et enumerando pertingit ad hunc annum.« At in eo lapsus est Albericus; nam, ita si annos Henrici numeres, Papias a Brunone allegari non poterat, qui 1045 defunctus est. Henricus autem rex vivente adhuc Conrado patre a. 1028 est coronatus, proindeque duplex in ipso est computus annorum: alter a coronatione tempus complectens, quo cum patre regnavit; alter a morte patris, cum solus regnare coepit. Hunc secutus est Albericus, [Col. 0028C] cum illum adhibere debuisset. Quod si facias annus 1041 erit Henrici decimus tertius.



IV. Praesidia critica---quid in hac editione praestitum fuerit.

16. Inter Brunonis codices primum sane locum tenebat Codex autographus religiose in ecclesia cathedrali, cui eum donaverat auctor, olim asservatus, sumptuose scriptus, ut testatur editor Reyserianus. Cochlei tempore (1533), ut ipse ait, adhuc in locuplete antiquorum voluminum bibliotheca ecclesiae Herbipolensis extabat. Verum cum belli Suecici tempore, vel ut alii volunt, propter turbas a rusticis saeculo XVI motas, bibliotheca sub tecto ecclesiae cathedralis abscondita, nec nisi longo post tempore detecta fuisset, pene intercidit codex pretiosissimus, [Col. 0028D] qui longo studii critici labore nos liberasset. Sequitur Codex Saganensis, quo suppeditante Paulo Dulciario, decano capituli Budissenensis, in edendo Brunone usus est Cochleus. Quo devenerit et iste nescimus.---Codex Ebracensis, saeculi XIV, in Universitatis Herbipolensis bibliotheca asservatus, qui Brunonem reddit abbreviatum integrum; in edenda hac editione contulimus.

[Col. 0029A] Editionum numerum, locum et tempus non sine multiplici errore indicarunt auctores bibliographi, Nos in bibliothecis tum hujatibus, tum Monacensibus accuratissimam institui inquisitionem curavimus et alias praeter sequentes detegere non fuit.

Editio Reyseriana princeps, anno uti videtur 1480 in folio minori herbipoli impressa. Censent periti hoc fuisse alterum Jeorii Reyser opus, quod post breviarium hac in urbe impressit. Est autem haec editio ex autographo Brunonis, ut ipse editor notat, expressa.

Reyseri editionem his in quarto recudit Antonius Koberger, cujus editiones pro primis haberi solent.

Editio Kobergeriana I a. 1494 Norimbergae [(91) 1Kb] vel Coloniae, ut habet Caveus.

Editio Kobergeriana II a. 1497 Norimbergae vel [Col. 0029B] Augustae, ut contendit Reimmaun [(92) 1Kb]

Editio Cochlei Lipsiae 1533 in 4o edita a Joh. Cochleo, notissimo Lutheri adversario, atque Conrado a Thuengen, episcopo Herbipolensi dicata, patrocinantibus Georgio, Saxoniae duce, fidei orthodoxae defensore constantissimo: Joanne a Schleyer, episcopo Misnensi, et Paulo Dulciario, decano Budissenensi, qui legatum esse voluit, a se pauperibus sacerdotibus relictum [(93) 1Kb] . Duas de hac sua editione Cochlei epistolas a. 1532, servavit Joh. Bapt. Riederer [(94) 1Kb] .

Haec Cochlei editio in Bibliothecis Patrum, Coloniensi 1618 t. XI et Lugdunensi 1677 t. XVIII recusa est.

Prodiit denique Herbipoli 1721 Psalterium Davidis cum notis et commentariis S. Brunonis, quondam [Col. 0029C] episcopi Herbipolensis, almae congregationis majori academicae B. M. V. annuntiatae Herbipoli oblatum in 12o, quod tamen vix Brunonis editionibus annumerandum est, cum commentarius plane immutatus fuerit ex Leblanc et aliis.

17. Quod ad praesidiorum recensitorum valorem attinet, prae primis excludamus opportet secundarias editiones omnes, remanebuntque conferendae Reyseriana et Cochleana, porro codex, qui solus nobis praesto fuit, Ebracensis. Inter haec primum locum absque dubio editor Reyserianus occupat, vir sagacissimus et qui sanae critices principia sequebatur suo tempore vix non inaudita. Optime enim ille vidit, editoris non esse auctorem suum corrigere, neque exhibere, quid ille dicere debuerit, sed quid [Col. 0029D] dixerit. Hinc in prolegomenis late exposuit: »Quod psalteria propter diversitatem temporum solam in verbis repertam non sunt emendanda.« »Quod istud psalterium propter diversitatem punctorum [Col. 0030A] et dictionum solum non sit ad formam aliorum emendandam, nec aliorum ad illud« et similia. Diversa plane principia secutus est Cochleus, qui hunc sibi finem praeposuerat, ut clericis et religiosis ad psalmos recitandos obligatis aptum quoddam ac compendiosum Psalmorum commentarium compararet. Huic ille maxima cura atque sollicitudine tenuit lectionem et punctationem autographi, quod prae oculis habebat, et ideo dure se in hoc psalterio laborasse ait. Hic vero quae ad strictam grammatices normam dicta non erant, correxit, duriores structuras emollivit, addidit atque mutavit obelos et astericos. Quod ex utriusque collatione apparet, cum Reyser illam constanter lectionem habeat, quae minus elegans, minus grammatices regulis adaptata, in [Col. 0030B] textu vero illam, quae minus consueta est. Quod vero ejus auctoritatem firmat, id est quod codicem Ebracensem constanter sibi consonum habeat, ubi iste Brunonem in compendium non redegit, quibus de causis nos nullo modo dubitavimus, Reyseri textum ut plurimum restituere, licet eo ipso multum a vulgata Cochlei lectione recessuri eramus. Ejecimus etiam quae Cochleus de suo addidit, commentarios canticorum, collationem cum Hebraeo textu et alia ejusdem generis, cum nobis non Cochleus, sed Bruno edendus sit. Maximi vero nobis laboris opus fuit, Brunonis praefationem restituere, pro qua Cochleus propriam substituerat Codex multa omiserat, alia addiderat, atque ipse Reyser hac in parte propria quaedam immiscuerat, ita tamen ut distingui a Brunonianis [Col. 0030C] queant. Nos igitur, deficientibus aliis praesidiis textum praefationis quo meliori fieri potuit modo restituimus; in locis vero Patrum, ex quibus illam Bruno congessit, ejus lectionem retinuimus.

Jam vero omnia nos explevisse confidimus, quibus Brunonis operi praeludendum erat, neque superest aliud praestandum, nisi ut publicas illis grates agamus qui consilio, opera, scriptis adjutores nostri fuerunt, imprimis vero reverendo domino Antonio Ruland, theologiae doctori atque in nostra hac universitate Julia summo bibliothecario, viro rei nostrae antiquariae ac litterariae peritissimo.

»Tibique [(95) 1Kb] , o pater ter quaterque beate, et pontifex toto aevo venerande, felix Bruno, grates referimus. Impetra ut digne quoque moribus respondeamus. Dignissimas enim gratias agere est Deo fideliter servire sanctorumque vitam imitari. Idipsum quoque ex Deo digne psallere et in psalterio proficere.«




[Col. 0031]
APPENDIX DOCUMENTORUM.



I. Diploma quo S. Bruno Deo et S. Kiliano propriam villam, Sonnenryk dictam, donat. 15 Aug. 1036.
[Ex Lunig, Specilegium ecclesiasticum des deutschen Reichs-Archivs, t. XVII, p. 718, et Schaten, Annal. Paderbornenses. t. I, p. 508.]
[Col. 0031A]

BRUNO annuente divina gratia Wirceburgensis episcopus.

Notum esse volumus, nunc et semper potestati regiae, omnique Pontificali dignitati, pariterque illustribus viris, ducibus, marchionibus, comitibus, omnibusque Christi fidelibus, maxime autem successoribus nostris, quod curiam quandam in Paderbornensi episcopatu sitam ex re nomen habentem, Sunrike, id est regnum singulare, quam ex paterna possedimus haereditate, ob aeternae remunerationis spem obtulimus Deo, sanctoque martyri ejus Kiliano cum omnibus appendiciis suis, videlicet ministerialibus, [Col. 0031B] litonibus mancipiis, agris cultis et incultis, pratis, pascuis, aquis, aquarumque decursibus, piscationibus, molendinis, silvis, viis et inviis, exitibus et reditibus, quaesitis et inquirendis usque in saecula saeculorum. Haec vero ex sincera devotione oblatio et justa traditio nostra, quo ordine et tempore facta sit, quia non minus patere volumus, scriptis approbamus, quod in die nativitatis sancti Johannis Baptistae, in ecclesia completo sermone ad populum, audiente clero et populo, a praedicta curia propositum deteximus, sed effectui mancipare usque in diem assumptionis sanctae Mariae Virginis induciavimus, ut si forte quis per compositas rationes voluntati et deliberationi nostrae contradicere vellet, se tum praesentiae nostrae exhiberet: super qua re accepto consilio ex prudentia fidelium nostrorum decrevimus annuatim, dum viveremus confratribus nostris in festo beati Patroni nostri martyris Apostoli ad vestituram eorum quinquaginta marcas argenti procurare et supradictis praedictae curiae utilitatibus, [Col. 0031C] et de caeteris nondum expositis, nec in hac pagina exponendis, quia in duabus tabulis aereis concatenatis in capella Sunryke locatis literis legibilibus insculptis semper quantitas reperitur. De exitibus, et reditibus de cultis et incultis, et de singulis supra nominatis, quae Sacerdoti, qui eidem praesit capello Deo suisque serviendo, quaeve nobis justitia, seu summo villico nostro debeatur, reperiuntur. Et attinentes proprietati nostrae ministerialium jure in iisdem tabulis suis nominibus ne illorum posteritas a suo jure possit alienarii. Illi quoque suis nominibus de utroque sexu, qui duos fundos cerae quolibet anno persolvant et de caetero ab omni exactione tam privata quam communi liberi, quamdiu vivant, existant. Item litonum justitia, prout exigit utilitas et necessitas de singulis singula, ut sint in memoria a generatione in generationem. Praeterea talem obtinere justitiam Litones non uxoratos statuimus, et uno anno duobus solidis levis monetae servitium [Col. 0031D] suum redimant vel serviant, et altero anno non serviant nec servitium redinant, sed indigentiae et utilitati suae consulant; faemineo autem sexu redemptionem levium nummorum statuimus. Ministerialibus vero nostris hoc officium injungimus, ut singulis annis tantum IV. ex eis in tempore messis ad praedictam curiam veniant, et villico consulant, ut una cum illo de reditibus universis debitum exequirant et suscipiant. Quorum unum nomine Richboldum prae caeteris nobis familiarem transtulimus [Col. 0032A] in consortium et jus ministerialium ecclesiae nostrae. Cui cum femina quaedam libera et liberis orta parentibus, nomine Richere legitime nupsisset, mansos duos in Natefingam cum omnibus attinentibus utriusque in beneficium concessimus. Insuper quod et illa arbitrata fuit, ut libertate sua et eodem beneficio cum posteritate sua potiretur. His itaque praeordinatis circa quae plurimum regni coelestis desiderium studiosos nos reddidit et sollicitos, statuimus, ut post exitum vitae nostrae fidelis in Domino frater episcopalis dignitatis in Ecclesia Wirceburgensi successor quolibet anno in festo S. Michaelis cum duobus canonicis suis et X militibus Sunrich veniat ibique tribus septimanis et ultra ad placitum quaeque pertractando premaneat et villicus ei cum subditis villicis de onibus Vovcwerken cum multa copia serviat, convocatisque ministerialibus et tota familia in die S. Michaelis eos convivio participare faciat, et abductis secum canonicis II poledros [Col. 0032B] dari jubeat, sicque quolibet anno incipiens a summis et prioribus ecclesiae suae usque ad infimos eandem gratiam impendat. Ministerialibus autem, qui tempore messis cum villico exploratores totius reditus et debiti extiterint, similiter II paledros dari jubeat. In praememoratis quoque tabulis aereis legendo jura et instituta nostra praevideat, et de CCCVIII mansis, et de quam plurimis rebus eidem curiae attinentibus universum debitum eodem tempore persolvendum exquirat, cujus summa CCIII sunt. Inde VI salmones magnos satis et quinquaginta marcas praenotato tempore domibus et fratribus persolvat. Inde quoque XII pauperibus gratia et misericordia indigentibus quoque XL et qualibet die cuique illorum, pro remedio animae nostrae panem unum similaceum sufficientem magnitudine, tres batarios valentis cerevisia, tria allecia et in parasceve X ulnas linei panni, cingulum ex coreo cervino, cultellum et vaginam, calceos II ex coreo hircino procurabit, amplius duas marcas argenti, [Col. 0032C] quas venerabili fratri nostro Rodhardo episcopo, et omnibus ex divina gratia praefuturis Paderburn. Ecclesiae episcopis dandas, aut equum tantum valentem disposuimus, eo videlicet tenore, ut omnia bona ecclesiae nostrae, quae longe nimis a tuitione nostra remota, eis vero commode sita sunt, tueantur. Postquam autem haec omnia ex attentissimi cordis nostri praemeditatione fuerant contexta, communicatio canonicorum ecclesiae nostrae tam juniorum, quam seniorum consilio, quia indictus a nobis terminus, die videlicet assumptionis sanctae Mariae Virginis jam instabat, Dominum nostrum serenissimum imperatorem Conradum, archiepiscopum Bardonem, confratrem nostrum Rodhardum, Paderburn in Moguntia ecclesia convenimus, et eos multa supplicatione ad hoc induximus, quod ad celebranda praedictae diei solemnia venturos se Wirceburg promiserunt, quod et adimpletum est. Ipsa vero die assumptionis sanctae Mariae nobis missam celebrantibus, [Col. 0032D] finito sermone ad populum, sub testimonio et praesentia Christi et praedictorum principum scilicet imperatoris Conradi, Bardonis archiepiscopi et totius ecclesiae vota nostra Deo sanctoque Kiliano in oblatione saepius denominata, nulla hominum contradictione, persolvimus, et beatorum Petri et Pauli apostolorum, et jam dictorum episcoporum nostroque banno et omnium animarum Deo consecratarum confirmavimus, ita ut quicunque cujuscunque conditionis et potestatis homo curiam Sunrike, [Col. 0033A] quae oblatio nostra est, ab usu ecclesiae alienare vel praesumpserit, vel jure et instituta nostra, qualia continet praesens pagina, et tabulae aereae aliquo modo immutaverit, perpetui anathematis vinculo obligatus aeternae damnationi cum Juda traditore subjaceat. Quare fratribus nostris tam praesentibus, quam futuris, per virtutem obedientiae injungimus, ut si quis tam temerare, tam irrationabiliter agere praesumpserit, ut oblationem nostram a domo Dei alienet, in illum datam excommunicationem auctoritati apostolicae significant et ut auctoritate apostolica rursum anathemate feriatur, elaborent. Volentes hujus itaque irreprehensabilis ordinationis nostrae firmitatem inconvulsam semper permanere, quid qualiter actum sit tabulis aereis jam saepe dictis annotavimus, praesentis chirographipaginae seriatim inscripsimus, est sigillo nostro per praesenti attestationi plumbeam impressionem confirmavimus, ut sit memoriale a generatione in generationem. Confratrem etiam nostrum P. Paderburnensem episcopum, [Col. 0033B] virum per omnia probabilem, huic actioni nostrae in praesenti pagina, sub subscriptionis suae attestatione, et sigilli sui impressione testimonium perhibere rogavimus, ut ejus quoque sanctitatis confirmet auctoritas, quod suae et nostrae ecclesiae contulimus. Ego Rodhardus, Dei gratia Paderb. episcopus praesentis paginae actioni per omnia rationabiliter stabilitae, tam subscriptionis attestatione, quam sigilli nostri impressione testimonium fidele perhibeo, banno episcopalis auctoritatis, qua fungor, confirmo, ne haec firmitas ab aliquo temere violetur, nisi ejus transgressio anathemate puniatur. Acta sunt autem haec anno Dominicae Incarnationis MXXXVI. Indictione IV, die vero sanctae assumptionis virginis Mariae.



II. Heinricus III, rex Brunoni, episcopo Wirceburgensi, ejusque ecclesiae praedium cujusdam Heroldi, in locis Sinderingun, Sunichilendorf, Geroldeshagen, Buoch et Meggendemuli, in pago Cochengorve, in comitatu Heinrici comitis situm, donat.
[Monumenta Boica. Volumen vigesimum nonum, pars prima. Monachii MDCCCXXXI.]
[Col. 0033C]

(Chrismon.) In nomine sanctae et individuae Trinitatis. HEINRICUS divina favente clementia rex. Omnibus sanctae Dei aecclesiae nostrique fidelibus tam futuris quam praesentibus notum esse volumus, qualiter nos pro amore Dei et ob remedium animae nostrae, et etiam per interventum ac petitionem nepotis nostri Brunonis, sanctae Wirceburgensis aecclesiae episcopi, praesidium cujusdam Heroldi, quod ad nostrum regale jus et potestatem judicio legali devenit situm in locis Sinderingun, Sunichilendorf, Geroldeshagen, Buoch dictis, in pago Cochengowe, in comitatu Heinrici comitis ad Kolvingun cum omnibus suis pertinentiis, terris, pratis, pascuis, campis, silvis cultis et incultis, molendinis, aquis [Col. 0033D] aquarumque decursibus, exitibus et reditibus, eidem jam supradictae ecclesiae, sanctae Mariae scilicet matri semperque virginis (virgini) Dei, sanctoque Kiliano Christi martiri precioso, donavimus ac delegavimus absque omnium contradictione, adjungentes quoque ejusdem praedii partem quandam, sitam in loco qui dicitur Meggedemuli, cum omnibus mancipiis ad praedictum praedium pertinentibus, servis et ancillis. Et ut haec nostra traditio in perpetuum ab omnibus vera esse credatur, diligentiusque servetur, cartam hanc inde conscriptam, manu propria subtus firmavimus, et sigillo nostro insigniri jussimus.

Signum domni Heinrici tercii (Monogramma) regis invictissimi. (Signum speciale.)
L. S.

Eberhardus cancellarius vice Barthonis archicapellani recognovit.

Data III, Non. Januarii, anno dominicae incarnationis [Col. 0034A] MXLII, Indictione X, anno autem domni Heinrici tercii, ordinationis ejus XIV, regni vero III Herestheim, feliciter amen, feliciter.



III. Epistola 56 Gregorii pp. IX de canonizatione S. Brunonis 1 Maii 1238.
[ex Registro Vaticani ab Henschenio in Actis SS. ad 17 Maii edita.]

Abbatibus de Brannebach et Scoretal Cisterciensis ordini Herbipolensis dioecesis et Priori fratrum praedicatorum Herbipolensium.

Mirabilis Deus in sanctis suis, ut suae virtutis potentiam mirabiliter manifestet et salutis nostrae causam misericorditer operetur; fideles suos, quos semper coronat in coelo, in mundo etiam frequenter honorat, ad eorum memorias signa faciens et prodigia, per quae pravitas confundatur haeretica, et Fides Catholica confirmetur. Nos ergo quantas possumus, [Col. 0034B] etsi non quantas debemus omnipotenti Deo gratiarum referimus actiones, quod in diebus nostris ad confirmationem Catholicae Fidei et confusionem haereticae pravitatis, evidenter innovat signa et mirabilia portenta immutat, faciens illos coruscare miraculis, qui Fidem Catholicam tam corde quam ore necnon et opere tenuerunt. Sicut enim Vener. Fr. N. Episcopus et dilectus filius decanus et capitulum ac populus Herbipolensis nobis per nuntios suos et litteras intimarunt, Dominus tantam piae memoriae Brunoni episcopo Herbipolensi contulit gloriam, quod sepulcrum ejus tot et tantis dat coruscare miraculis, ut inter alios sanctos ejus non invocari suffragia sit indignum. Quare Nobis humiliter supplicatur, ut super miraculis, quae per eum Dominus operatur, testimonia recipi faceremus. Verum quia in tam sancto negotio non est nisi maturitate et gravitate praevia procedendum, de circumspectione vestra plenam in Domino fiduciam obtinentes [Col. 0034C] mandamus, quatenus adscitis vobis viris religiosis et Dominum timentibus, de virtute morum et veritate signorum, operibus videlicet et miraculis, diligentissime inquirentes, depositiones testium receptorum sub sigillis vestris inclusas usque ad nostrum beneplacitum conservetis. Quodsi non omnes etc.

Datum Lateran. Kalend. Maii anno XII.



IV. Epistola 364 Innocentii pp. IV, de canonizatione S. Brunonis. 5 Nov. 1246.
[Ex Henschenio ubi supra.]

Dudum Vener. Fratri N. Episcopo et dilectis filiis Capitulo Herbipolensi intimantibus fol. record. Gregorio PP. Praed. nostro, quod sanctae memoriae Bruno Herbipolensis episcopus, qui olim degens in mundo magnis pollebat meritis, nunc vivens in coelo tot coruscat miraculis, ut ejus sanctitas apertis indiciis comprobetur, et ejus inter alios sanctos [Col. 0034D] non invocari suffragia est indignum: ac per hoc supplicantibus, ut eum sanctorum adscriberet catalogo venerandum: idem praedecessor vobis dedit suis litteris in mandatis, ut adscitis vobis viris religiosis et Deum timentibus de virtute morum et veritate signorum, operibus videlicet et miraculis diligentissime inquirentes, depositiones testium receptorum sub sigillis vestris inclusas ad Sedem Apostolicam fideliter mitteretis. Licet igitur per inquisitionem factam super iis per vos quam de mandato nostro ad Sedem transmisistis eamdem, de ipsius Sancti miraculis plene constet, per quae sanctus quis videtur haberi posse apud homines in Ecclesia militante; quia tamen ad hoc ut in Ecclesia triumphante sanctus sit aliquis apud Deum, perseverantia sola sufficit, juxta illud: esto fidelis usque ad mortem, et dabo tibi coronam vitae (quod evidenter illa Joseph talaris tunica figurabat) ut [Col. 0035A] merita et miracula sibi invicem testentur, cum nec merita sine miraculis, nec miracula sine meritis plene sufficiant ad perhibendum inter homines testimonium sanctitati: et propter diuturnitatem temporis non possit in Tentonia reperiri aliquis, ut asseritur, qui super iis de visu queat testimonium perhibere: Nos attendentes, quod in tam sancto et pio negotio est cum gravitate ac maturitate plurima procedendum, mandamus quod non solum per testes, sed famam etiam et auditum ac scripturas authenticas de vita et conversatione ac meritis ejus, per vos vel alios fide dignos sollicite inquirentes, quae inveneritis, nobis sub sigillis vestris fideliter transmittatis. Quod si non omnes, etc.

Datum Lugduni Nonis Novembr. anno V.



V. Testimonium miraculorum sancti Brunonis episcopi quondam Herbipolensis, conscriptum Anno MCCII. Luna 22.
[Ex veteri Charta, modo in archivio regio asservata. (Regesta Boica, II, 5, impressum Herbipoli 1616 et 1657 et apud Henschenium).]
[Col. 0035B]

Anno Incarnationis Domini millesimo ducentesimo secundo sexto decimo Kalendas Julii, Luna vicesima secunda, visa sunt miracula in crypta sanctorum martyrum Kiliani et sociorum ejus et beati Prothomartyris Stephani.

Primum est quod cum quaedam mulier paupercula, nomine Gepa contracta esset octo annis et amplius, in die Dominica mane, cum missa celebraretur, eadem mulier casu Missae interfuit juxta tumbam S. Brunonis Wirceburgensis Episcopi: quae multis videntibus gressum recepit. Eadem die cuidam mulieri, nomine Adelheidi, strumae magnae circa collum ad nihilum redactae, non amplius apparuerunt. Quarta feria ejusdem hebdomadae, eadem evomuit venenum in magna quantitate, et ad plenum curata est. In illa nocte paulo ante crepusculum [Col. 0035C] quaedam virgo de civitate Wirzburg Richeidevin, recepit gressum, testimonio multorum. Quinta feria ejusdem habdomadae, mulier quaedam de Elthman, media die, sacerdote suo sibi testimonium perhibente, visum recepit. Circa noctem quaedam virgo nomine Bertha de Wirzburg, ab infantia retracta, recepit gressum. In vigilia S. Joannis Baptistae, mulier quaedam de Limbach, nomine Demut, in tantum contracta, quod in terra serpebat, liberum recepit gressum. Sequenti die, quaedam de Leinach, quae in carruca venerat, recepit gressum. Quidam puer de Buttelbrunn, nomine Heinricus, in manu et uno crure contractus, est Curatus. Quaedam puella de Bleichfeldt, Irmengart contracta, erecta est. Sub testimonio multorum contigerunt ista. In festo S. Joannis et Pauli, nomine Adelheid, quae fuit surda, et muta, et contracta, curata est. Eodem die quaedam de Alhusen, a gibbo maximo, omnibus videntibus curata est. Sequenti die feria V [Col. 0035D] Heinricus de Lougingen, qui sufficiens testimonium non habebat, juravit quod uno crure longo tempore contractus fuerit, et curatus est. Feria sexta puer quidam, longo tempore contractus et infirmus, curatus est. Eodem die virgo quaedam de Gorbolsdorff militis filia, cum deberet discere psalterium, a daemonio saepius vexata, perdidit loquelam septem diebus: et conveniendo ad nostram civitatem, in itinere recepit loquelam, multorum testimonio. In vigilia S. Kiliani, post Matutinas, quaedam de Windsheim, Weudelmut, manu contracta, curata est. In die sancto B. Kiliani et sociorum ejus, vir quidam de Himmelstat, longo tempore caecus, visum recepit, Media die puer quidam de nostra civitate, in manu contractus est curatus. In divisione Apostolorum, quaedam, nomine Bertha de Ochsenfurt contracta, est erecta. Eodem die de Wertheim et Geilenhausen, duae puellae, bono testimonio, sunt [Col. 0036A] erectae. Sequenti die quaedam, Mechilt nomine, quinque annis contracta, est erecta. Quidam servulus Canonici nostrae Ecclesiae, qui ab infantia fuit contractus, nomine Reinhardus, est erectus. Virgo quaedam de Bambergensi civitate, juxta tumbam S. Kunigundis duobus annis morata fuit: quae in nocte Reginae virginis, media nocte curata est, et quinque annos ita contracta fuit, quod in terra manibus ambabus et pedibus serpebat, cui nomen est Agnes. Quaedam de Iphosen, Kunigundis nomine per annum et dimidium contracta in uno crure, dum juxta tumbam S. Kunigundis Bambergae fuit, in somnis vidit qualiter S. Bruno eam curare deberet: quae cum esset in itinere, et navigio ad civitatem vellet venire, libere gressum recepit. Quidam puer, qui sex annorum fuit, de Ense, apprehensus est a lupo hora vespertina, et ad silvam delatus ab eo, et undecim vulneribus infectus. Cujus mater, dispersis crinibus et vestibus laceratis, cum magno [Col. 0036B] clamore invocando S. Brunonem sequebatur, et puerum apud lupum semivivum invenit. Quae ut S. Brunonem ter invocavit, lupus a puero recessit, et sic per S. Brunonem evasit. Quaedam de Wormatia, ab infantia surda et muta, testimonio multorum honestorum virorum, qui tunc aderant, qui etiam postea venerunt, auditum recepit et loquelam. Quaedam de nostra civitate, Gisela nomine, a daemonio liberata fuit. Alia de nostra civitate, Irmengart nomine, visum recepit. Sequenti die alia quaedam, Jutta nomine, illuminata fuit. In Parasceve quidam puer trium annorum, usque ad mediam diem in aqua submersus fuit, et inventus est mortuus: cujus pater et mater dum invocarent S. Brunonem et per invocationem multorum testimonio resuscitatus est. Quaedam puella de Retzstadt, quatuor annis a daemonio vexata, liberata fuit. Quidam puer a furibus captus fuit, et in compedibus positus: qui eum solus esset, invocavit S. Brunonem, et tetigit compedes, et solutus est. Quidam captus erat, qui [Col. 0036C] innocens fuit: et dum suspenderetur, invocavit S Brunonem, et suspensus pependit de tertia usque ad vesperas, quod non poterat mori. Dumque suspendentes traherent eum per pedes, ut eo citius moreretur; non profuit: sed postea a quodam transeunte solutus fuit, et sic evasit. Quaedam juxta tumbam S. Brunonis, quae fuit obsessa, fuit absoluta. Quaedam arreptitia, quae fuit mater undecim puerorum, et in quolibet eorum partu a daemonio vexata, ad ultimum per septem dies plene obsessa est, ita, quod insanivit: et ad tumbam S. Brunonis, liberata fuit. Quidam contractus de ista civitate, multorum testimonio, ad tumbam S. Brunonis fuit erectus. Quidam Eberh mercator de ista civitate, in compedibus ligatus, per S. Brunonem fuit liberatus et evasit. Quidam puer de Schmalkalden citra sex annos semper serpebat in terra: qui infra Passionem Domini recepit gressum. Quidam puer de Tubera, qui submersus fuit in puteo, [Col. 0036D] a prima usque ad meridiem mortuus circa vesperas vivus evasit. Quaedam virgo caeca, in Vigilia Ascensionis Domini, ad tumbam S. Brunonis, illuminata est. Puer Udalrici, de Ehrenbrehteshoven nobilis viri, in calculo laborans ad tumbam S. Brunonis oblatus, multorum testimonio liberatus est. Quidam paralyticus sex annis et amplius, qui multos habuit cognatos in civitate, curatus est. Quidam de Fulda innocenter suspensus, auxilio S. Brunonis evasit. Quaedam Erdlindis Elemosinaria Domini L. de Sphippe, tribus catenis ligata fuit, quarum una juxta tumbam S. Chiliani, altera in Mergetheim, tertia in Vigilia S. Kiliani ad tumbam S. Brunonis decidit, et sic soluta et curata evasit. Quidam puer de Heydingsvelt, in genibus ab infantia tantum debilitatus, ita quod ire non posset, a parentibus suis ad tumbam S. Brunonis oblatus, ibidem gressum recepit. Alter puer de Karleburg, [Col. 0037A] cujus sinistra manus contracta fuit, in praesentia multorum curatus est. Uxor Sculteti de Kissingen, clauda, et in uno crure contracta, delata est ad tumbam S. Brunonis: cujus invocans gratiam, subito crure erecto gressum recepit, et puer ejusdem calculosus a calculo liberatus fuit.



VI. Alterum instrumentum de miraculis S. Brunonis.
[Ex codice ms. canonicae Heidenfeldensis edidit P. Ign. Gropp. in Collectione novissima Scriptorum et rerum Wirceburgensium, tom. II, p. 117.]

Primum. Mechtildis, quae moratur ultra Moguntiam, jurata dixit, se pedem habuisse contractum versus terram sic, ut ire non poterat, sed super genua ferebatur supra terram, et hoc duobus annis: et tertio anno assumpsit sibi cruckas sub ascellis, et in eis veniebat ad sepulchrum B. Brunonis posuit pedem contractum supra sepulchrum B. Brunonis et [Col. 0037B] non audebat accedere ad sepulchrum, quia reputabat se indignam; et dixit haec verba: Domine Jesu adjuva me: B. Bruno adjuva me per dulcem animam tuam. Et statim pes movebatur hinc inde, et sensit magnum dolorem in pede, et confestim curata fuit multis praesentibus et videntibus qui cum eam vellent ducere circa sepulchrum, dixit, laeta sum, quia per me possum incedere; nec permisit se duci ab eis, sed per se ivit recta, sine alicujus auxilio, et sic postea recta et sana permansit. Interrogata de tempore, dixit, quod circa tempus, quo consecrabatur Ecclesia Bambergensis anno Domini MCCXXXVII.

Secundum. Chunegundis vidua juvata dicit, se vidisse quandam mulierem, diu euntem supra scabella per civitatem; et cum quadam die ipsa testis audiret Missam in crypta, ubi est sepulchrum B. Brunonis, ad altare S. Stephani vidit eandem contractam circa altare B. Brunonis et ponentem scabella sua super sepulchrum et cum audiret Missam, audivit [Col. 0037C] contractam clamantem: Ah! ah! ah! Sancte Bruno adjuva me. Et tunc incepit extendere crura. Et tunc ipsa testis dixit mulieri, quae erat juxta se: eamus et videamus quid hoc sit; et venerunt ad eum, et inter manus earum, et cujusdam viri honesti, qui mortuus est, plene erecta est et curata, et ipsi viderunt eam surgere de terra et circumducebant eam circa sepulchrum; et tunc sedit, et post paululum dixit: si quis juvaret me surgere, et bene irem, et per me. Et tunc ipsa testis et socia juverunt ipsam surgere, et ivit per se recta et sana permansit. Et hoc vidit et audivit et praedictis interfuit. Interrogata de tempore dixit quod XXXIII anni sunt; de die dixit, quod in die S. Viti.

Tertium. Otto Accolytus juvatus dicit, quod vidit quandam contractam diu, quae fevebatur super scabella per civitatem, et frequenter recipiebatur ad mensas Dominorum pro paupere; et cum ipse testis quadam die esset in curia Domini Bernonis, audivit quendam servum dicentem: magnus clamor est in [Col. 0037D] crypta, et ipse cucurrit velociter ad Ecclesiam et intravit cryptam, et vidit, quod dicta contracta evixit de loco sepulchri et erigebat se et clamabat; S. Bruno adjuva me. Et tunc magis erigebatur, et tunc ipse testis arripuit eam per brachium, et juvit eam surgere, et statim dimisit eam; et ipsa per se ivit recta usque ad statuam, et stetit recta tenens statuam manibus. Et vestis, quae erat ei longa, quando contracta fuit, adeo brevis facta fuit ei, quod vix pertingebat ei ad medium coccium, et tunc testis vidit poplitem contractae, tanquam si ruptae essent venae et nervi; et tunc circumducta fuit tribus vicibus circa sepulchrum; et tunc venerunt Domini et cantaverunt Laudes; et vidit postea eam sanam et rectam. Et hoc vidit et audivit et interfuit. Interrogatus de tempore, dicit: quod in aestate; de hora, infra Missam majorem: requisitus quantum temporis, dicit, quod benedicebatur cemiterium praedicatorum.

[Col. 0038A] Quartum. Fridunis uxor Hevoldi fabri juvata dicit, quod vidit Renhardum contractum diu et vidit eum supra sepulchrum B. Brunonis et audivit eum invocantem B. Brunonem et statim vidit eum erectum et curatum, et vidit eum deduci de sepulcro cum laudibus; et vidit eum postea sanum et erectum pene V annos, et hoc vidit et audivit et interfuit. Requisita de tempore dicit, quod in aestate; de die, non recordatur, de hora dicit, quod ante horam primam; rogata de quantitate temporis, dicit quod ante occisionem Episcopi Conradi duobus annis.

Golebaldus filius Wolckenandi juratus dixit, quod novit et contrectavit Renhardum contractum, et vidit eum postea sanatum. Requisitus an fuerit apud sepulcrum, quando curatus fuit, dixit, quod non; sed accurit ad sonum campanae, quando miraculum factum fuit. Dicit etiam quod ad invocationem B. Brunonis et apud ejus sepulcrum factum fuerit miraculum ipsum. Plura testimonia de hoc miraculo invenies infra.

[Col. 0038B] Quintum. De magistro Alberto canonico et scholastico Herbipol. Heinricus plebanus in Ochsenfurt juratus dixit, quod, cum esset de familia M. Alberti scholastici, qui laborabat hydropisi, audivit ab ipso M. Alberto, qui dixit ei particulariter, quod fuerit hydropicus et curatus fuerit ad sepulcrum B. Brunonis, et ad invocationem ipsius: et rogatus de tempore, dicit, quod in aestate; de quantitate temporis dixit, quod circa XXX annos. Idem de eodem Alberto dicit Fridericus cantor Majoris Ecclesiae sacerdos, quod vidit M. Albertum scholasticum sanum, et postea hydropicum et a medicis desperatum, quem postea vidit curatum meritis B. Brunonis, ut dicebatur. Requisitus, quomodo hoc ei constet? dicit, quod vidit pustulas, per quas humor emanavit, et vidit humorem emanantem, et audivit ipsum dicentem: istud fecit mihi Bruno. Requisitus, quanto tempore plene receperit sanitatem? dicit, quod circa XXX annos. Idem dicit de eodem Alberto Burchardus [Col. 0038C] campanarius, servus S. Chiliani juratus, quod vidit M. Albertum senem et hydropicum, qui ad consilium decani Persei, sicut ipse testis audivit, fecit se deferri ad sepulcrum B. Brunonis et curatus est. Rogatus, quomodo factum fuerit, dicit, quod per quasdam pustulas coepit effluere humor aquae. Rogatus, an praesens fuerit, quando curatus est, dicit, quod super sepulcrum meritis, ut creditur, B. Brunonis coepit humor fluere, qui prius non fluxerat; et sic intra dies XV curatus est. Idem de eodem Alberto dicit Heinricus sacerdos cum factus fuisset hydropicus, fecit se super sepulcrum B. Brunonis deferri, et quum ibi per aliquot horas jacuisset, invocans auxilium B. Brunonis, ecce subito ortae fuerunt duae vesicae, una in crore, altera in pede alterius cruris, quae ruptae ibidem coeperunt emanare saniem, et totus ille humor hydropicus effluxit per eas super sepulcrum B. Brunonis, et liberatus est. Huic miraculo interfuit et audivit.


Testes alii miraculi quarto loco positi.

[Col. 0038D] Godefridus plebanus Majoris Ecclesiae Herbipolensis juratus dixit, quod vidit Renhardum supra dictum, et vidit et palpavit nervos, qui contrahebant, et ex relatu scit, quod ad tumbam B. Brunonis sit curatus, et vidit eum contractum curatum euntem ad altare majus, et altare S. Mariae et audivit eo curato Conventum cantare: Te Deum laudamus, propter curationem suam. Interrogatus de tempore dicit, quod in aestate. Rogatus, quantum sit temporis? dicit, quod sint plus quam XXXVI anni; de loco dixit, quod in crypta, ubi sit sepulcrum B. Brunonis.

Herebardus cantor et sacerdos in Haugen juratus dicit de eodem Renhardo per omnia sicut Godefridus plebanus Majoris Ecclesiae Herbipol, praeter hoc, quod nervos non tetigit.

Item Arnoldus custos Majoris Ecclesiae Herbipol juratus dicit, quod vidit eundem Renhardum longo tempore contractum et saepe vidit eum frequentare [Col. 0039A] sepulcrum B. Brunonis, et quando ad sepulcrum curatus fuit, et pulsatae fuerunt campanae propter miraculum, accurrit cum aliis clericis, videns dictum contractum, erectum ad dictum sepulcrum. Et tunc cum aliis canonicis et clericis cantabat: Te Deum laudamus, et hoc vidit et interfuit. Rogatus de tempore dicit, quod non recordetur, quod puer fuit, hoc excepto, quod dicit in aestate fuisse.

Item Heinricus civis Herbipolensis juratus dicit, quod vidit eundem Renhardum VI annis contractum, et cum ipse contractus frequentaret sepulcrum B. Brunonis, ipse Custos sepulcri et testis miraculi, cum vellet eum repellere de sepulchro, ipse contractus respondit: ita ego indigeo gratia Salvatoris, et B. Brunonis, sicut alii. Et cum ipse custos exploraret, an latrones essent in ecclesia, statim reversus eum invenit erectum et curatum ad sepulcrum B. Brunonis, et postea vidit eum sanum et hic in civitate, et in Thuringia, et vidit eum in servitio episcopi Heinrici Casei, et hoc vidit et audivit. Interrogatus de [Col. 0039B] tempore dicit, quod in aestate, de die, dicit quod in nocte sexta Feria; quantum temporis, dixit, quod [Col. 0040A] non recordatur, sed fuit, quando episcopus Conradus vixit.

Item dicit Heinricus Sacerdos in Hervelstadt juratus, quod Dominus Berno canonicus Herbipol. habuit portenarium contractum, nomine Renhardum, de quo superius mentio habita, ab infantia et supra scabella incendentem. Hic similiter super sepulcrum B. Brunonis ad invocationem ejus erectus est, qui postea sanus visus et fortis, hoc vidit similiter.

Item Otto sacerdos de Memmingen juratus dicit, quod vidit eundem Renhardum, et crura ipsius contracta, et ire non poterat, sed ferebatur supra scabella, et quando auferebantur ab eo scabella, de loco recedere non poterat, et vidit quod idem contractus esset juxta sepulchrum B. Brunonis ad invocationem ipsius curatus est; et omnes qui praesentes erant, invocabant B. Brunonem, et curatus recessit; et vidit eum longo tempore postea sanum et erectum; et hoc vidit et audivit et praesens fuit. Requisitus de tempore dicit, quod XXXVI anni sint vel plus, et in aestate; [Col. 0040B] de hora dicit, quod circa brevem nonam.



BEATI BRUNONIS EXPOSITIO PSALMORUM, CANTICORUM, ORATIONIS DOMINICAE ET SYMBOLORUM.




[Col. 0039]
S. BRUNONIS VERSUS DEDICATORII AD S. KILIANUM [(96) 1Kb] .


Sit collega tuae sortis, Pater o Kiliane,
Antistes dono qui te veneratur in isto.




[Col. 0039]
SANCTI BRUNONIS PROLEGOMENA. (C)



I. Praefatio Hieronymi presbyteri super Psalmos, quae sequitur. [(97) 1Kb]
[Col. 0039C]

Psalterium Romae dudum positus emendaram et juxta LXX interpretes, licet cursim, magna illud ex parte correxeram. Quod quia rursum videtis, o Paula et Eustochium, scriptorum vitio depravatum, plusque antiquum errorem, quam novam emendationem valere; cogitis, ut, veluti quodam novali, scissum jam arvum exerceam et obliquis sulcis renascentes spinas eradicem; aequum esse dicentes, [Col. 0040C] ut quod crebro male pullulat crebrius succidatur. unde consueta praefatione commoneo tam vos, quibus forte labor iste desudat, quam eos, qui exemplaria habere istiusmodi voluerint, ut, quae diligenter emendavi, cum cura et diligentia transcribantur. Notet sibi unusquisque vel jacentem lineam, vel signa radiantia: id est vel obelos ÷ vel asteriscos + et ubicumque viderit virgulam praecedentem, ab ea usque ad duo puncta, quae (minio) [(98) 1Kb] impressimus, sciat in LXX translatoribus plus haberi. Ubi autem stellae similitudinem perspexerit, de hebraeis voluminibus [Col. 0041A] additum noverit, aeque usque ad duo (rubra) puncta juxta Theodotionis duntaxat editionem, qui simplicitate sermonis a LXX interpretibus non discordat. Haec ergo vobis et studioso cuique me fecisse sciens, non ambigo multos fore qui vel invidia, vel supercilio malint contemnere praeclara, quam videre [(99) 1Kb] , et de turbulento magis rivo quam de purissimo fonte potare.

Hieronymus quoque in epistola ad Sunniam et Fretelam [(100) 1Kb] de differentia LXX interpretum et Hebraicae veritatis, de obelo et asterisco sic ait: »Ubi quid minus habetur in Graeco« et translatione Septuaginta [(101) 1Kb] « ab Hebraica veritate, Origenes de translatione Theodotionis addidit et signum posuit asterisci, id est stellam, quae quod prius absconditum [Col. 0041B] videbatur illuminet et in medium proferat. Ubi autem quod in Hebraeo non est in Graecis codicibus invenitur obelum, id est jacentem posuit virgulam, quam nos Latine veru possumus dicere; quo ostenditur jugulandum esse et confodiendum, quod in authenticis libris non invenitur. Quae signa et in Graecorum Latinorumque poematibus inveniuntur.«

Verum ne existimaretur vel nulla necessitate vel utilitate ista signa apposita, addidit B. Hieronymus in eadem epistola [(102) 1Kb] dicens: Quae, signa »scilicet obeli asteriscique, sive, ut Papias dicit, asterisci [(103) 1Kb] dum per scriptorum negligentiam a plerisque quasi superflua relinquuntur, magnus in legendo error oboritur.«

Nemo igitur despiciat, quod ignoratum etiam [Col. 0041C] damnum affert.



II Hieronymus de diapsalma sive diapsalmate ad Rufinum alias ad Marcellam intitulata epistola [(104) 1Kb] .

Quae acceperis reddenda sunt cum foenore: sortisque [(105) 1Kb] dilatio usuram parturit. De diapsalmate nostram sententiam flagitaras, epistolae brevitatem causati sumus et rem libri non posse explicari, litteris praetexuimus. Verum quid prodest taciturnitas mea, cum in eo major tibi cupiditas silentio concitetor? [(106) 11Kb] Itaque, ne te diutius traham, habeto pauca pro pluribus. Quidam diapsalma commentationem metri dixerunt esse; alii pausationem spiritus: nonnulli alterius sensus exordium; sunt et qui rythmi distinctionem, et quia psalmi tunc temporis juncta [Col. 0041D] voce ad organum canebantur, cujusdam musicae varietatis [(107) 1Kb] . Nobis nihil horum videtur; cum [Col. 0042A] Aquila, qui verborum Hebraeorum diligentissimus explicator est, sela, hoc est, diapsalma [(108) 1Kb] , semper transtulerit; et inveniamus in psalmorum quoque fine diapsalma positum, ut est illud in tertio: Dentes peccatorum contrivisti: Domini est salus et super populum tuum benedictio tua, sela, id est semper; et in vigesimo tertio: Quis est iste rex gloriae? Dominus virtutum ipse est rex gloriae, diapsalma, hoc est: semper, et contra in psalmis multorum versuum penitus non inveniatur; in tricesimo videlicet sexto et septuagesimo septimo, et in centesimo decimo octavo; rursus nonus psalmus distinguatur cantico diapsalmatis: cum utique, sicut quibusdam placet, diapsalma esse nisi indicium silentii non possit.

Ex quo animadvertimus, hoc verbum superiora [Col. 0042B] pariter et inferiora connectere aut certe docere sempiterna esse, quae dicta sunt, ut est illud in tertio psalmo: Multi dicunt animae meae non est salus nisi in Deo: suo semper. Et rursum: Voce mea ad Dominum clamavi et exaudivit me de monte sancto suo, semper. Et in quarto: Ut quid diligitis vanitatem et quaeritis mendacium? Sela. Et infra: Quae dicitis in cordibus vestris et in cubilibus vestris compungimini, semper. Et in Abacuc: Deus ab austro veniet, et sanctus de monte Pharan, semper. Et infra: Juramenta tribubus, quae locutus es, semper. Scire autem debemus, apud Hebraeos in fine librorum unum e tribus solere subnecti, ut aut amen scribatur, aut sela, aut salom, quod exprimit pacem; unde et Salomon pacificus dicitur. Igitur, ut nos solemus [Col. 0042C] completis opusculis ad distinctionem rei alterius subsequentis medium interponere explicit, aut feliciter, aut aliquid istiusmodi: ita et Hebraei ea quae scripta sunt roborant, ut dicunt amen, aut in sempiternum; et scripta et scribenda commemorant, ut ponant sela; aut transacta feliciter protestantur, pacem in ultimo subnotantes.

Haec nos de intimo Hebraeorum fonte libavimus, non opinionum rivulos persequentes, neque errorum, quibus totus mundus repletus est, varietate perterriti: sed cupientes et scire et docere quae vera sunt. Quod si tibi non videtur onerosum, quod Origenes de diapsalmate senserit, verbum interpretabor ad verbum. Cuidam scribens se interroganti. quid sibi verbum vellet diapsalmatis in psalmis, vel [Col. 0042D] ad quam referatur utilitatem inter, caetera ait [(109) 1Kb] : Et quia novitia musta contemnis, saltem veteris veni [Col. 0043A] auctoritate ducaris. Saepe requirens causas cur in quibusdam psalmis interponatur diapsalma, observavi diligentissime in Hebraeo et cum Graeco contuli invenique, quia ubi lingua Hebraea sela, Graeca vero habet semper, aut aliquid istiusmodi, ibi Septuaginta et Theodotion et Symmachus transtulerunt diapsalma. Neque vero nocet exemplis affirmare quod dicimus. In septuagesimo quarto psalmo, cujus principium est: Confitebimur tibi, Deus, confitebimur tibi, et invocabimus nomen tuum; post illud, Ego confirmavi columnas ejus, apud Septuaginta et Theodotionem et Symmachum est diapsalma; pro quo apud Aquilam: Ponderavi columnas ejus, semper. In quinta autem editione: Ego sum qui paravi columnas ejus, semper. In sexta vero: Confirmavi [Col. 0043B] columnas ejus jugiter. Porro in Hebraico habet post Amuda, quod est columnas ejus, sela. Et rursum in septuagesimo quinto, cujus principium est: Notus in Judaea Deus, in Israel magnum nomen ejus, invenimus apud Septuaginta et Theodotionem post: Scutum et frameam et bellum, diapsalma; apud Symmachum post: Clypeum et gladium et bellum, similiter diapsalma; pro quo apud Aquilam post: Clypeum et gladium et bellum, semper. Apud quintam editionem, post: Scutum et romphaeam et bellum, semper. In sexta vero post: Scutum et gladium et bellum, in finem. Eratque rursum in Hebraico post Umalama, quod est, et bellum, sela. Et in eodem psalmo post illum locum: ut salvos faciat mites terrae, in Septuaginta, diapsalma; apud Symmachum [Col. 0043C] similiter, diapsalma et apud Aquilam: semper; necnon et apud quintam; in sexta vero in finem; et in Hebraico erat post anie ares, quod est, mites terrae, sela. Atque ita cum talem uniuscujusque editionis opinionem reperissemus, haec annotavimus. Utrum autem cujusdam musicae cantilenae atque rythmi immutationem, qui interpretati sunt diapsalma senserint aliudve intellexerint tuo judicio derelinquo.

Hucusque Origenes, cujus nos maluimus in hac disputatione dumtaxat imperitiam sequi, quam stultam habere scientiam nescientium.



III. Quid sit diapsalma, Cassiodorus [(110) 1Kb] .

Inter expositores psalmorum de hoc nomine quaedam [Col. 0043D] noscitur provenisse diversitas. Hieronymus Hebraicae linguae doctissimus inquisitor continuationem Spiritus sancti esse confirmat, ob hoc quia diapsalma significet semper. Beatus autem Augustinus, rerum obscurarum subtilissimus indagator, inter ardua sine offensione discurrens, hanc potius partem elegisse cognoscitur, ut magis divisio esse videatur, nominis ipsius discutiens qualitatem.

Sympsalma quippe dicitur Graeco vocabulo vocum [Col. 0044A] adunata copulatio; diapsalma vero sermonum rupta continuatio; docens ubicumque repertum fuerit, aut personarum aut rerum fieri permutationem. Merito ergo tale nomen illic interponitur, ubi vel sensus, vel personae dividi comprobantur. Unde et nos divisiones congrue faciemus, ubicunque in psalmis diapsalma potuerit inveniri; reliquas autem, prout datum fuerit, indagabimus, ubi tamen auctoritas hujus nominis potuerit inveniri.



IV. Quid sit psalterium et psalmi quare dicantur Cassiodorus [(111) 1Kb] .

Psalterium est, ut Hieronymus ait, in modum deltae litterae formati ligni sonora concavitas, obesum ventrem in superioribus habens, ubi chordarum [Col. 0044B] fila religata, disciplinabiliter plectro percussa, suavissimam dicuntur reddere cantilenam. Huic citharae positio videtur esse contraria, dum quod ista in imo continet, illud conversa vice gestat in capite. Hoc autem genus organi canorum atque singulare aptatur corpori Domini Salvatoris: quoniam sicut istud de altioribus sonat, sic et illud gloriosae institutionis superna [(112) 1Kb] concelebrat; sicut etiam ipse in Evangelio dicit: Qui est de terra, de terra est, et de terra loquitur; qui autem de coelo venit, quae vidit et audivit testatur. Unde quidam et hoc opus Davidicum psalmos dictos esse praefiniunt, quia de superno culmine retonare noscuntur. Cognosce vero quod isti tantum pro excellentia sui dicantur psalmi, [Col. 0044C] qui hoc volumine continentur.

Psalterium quoque genus esse musicorum Daniel propheta testatur, inquiens vocem tubae, fistulae, sambucae, citharae, psalterii et symphoniae omnisque generis musicorum. Nam et Paralipomenon exponit, cum dicit de lignis thyinis [(113) 1Kb] gradus factos in domo Domini et in domo regia citharas quoque et psalteria cantoribus. Hoc instrumentum musicum, psalterium scilicet, apud Hebraeos dicitur nablum, quod tamen in suprascripto libro frequenti repetitione vulgatum est. Ipsum vero psalmum Graecum constat esse vocabulum quem dictum quidam volunt , hoc est a tangendo. Nam et psaltrias citharoedas vocamus docto pollice modulationes musicas exprimentes.

[Col. 0044D] Psalmus vero est cum ex ipso solo instrumento musico, id est psalterio, modulatio quaedam dulcis et canora profunditur.

Canticum quoque est, quod ad honorem Dei canitur, quando quis libertate propriae vocis utitur, nec loquaci instrumento cuiquam musico consona modulatione sociatur, hoc est quod etiam nunc in Divinitatis laudibus agitur.

Psalmo canticum erat, cum, instrumento musico [Col. 0045A] praecinente, canens chorus sociatis vocibus acclamabat, divinis duntaxat sermonibus obsecutus.

Canticum psalmus erat, cum, choro ante canente, ars instrumenti musici in unam convenientiam communiter aptabatur, verbaque hymni divini suavis copula personabat [(114) 1Kb] .



V. Quemadmodum in Psalmis de Christo Domino sentiendum, Cassiodorus [(115) 1Kb] .

Tribus modis psalmi loquuntur de persona Domini Christi pro instructione fidelium. Primum per id quod ad humanitatem ejus noscitur pertinere, ut est illud secundi psalmi: Astiterunt reges terrae et principes convenerunt in unum adversus Dominum et adversus Christum ejus; in vigesimo quoque [Col. 0045B] psalmo: Desiderium animae ejus tribuisti ei et voluntate labiorum ejus non fraudasti eum. Secundo per id quod aequalis et coaeternus ostenditur Patri, ut est illud ejusdem secundi psalmi: Dixit Dominus ad me: Filius meus es tu, ego hodie genui te. Et in centesimo nono: Tecum principium in die virtutis tuae in splendoribus sanctorum: ex utero ante luciferum genui te. Tertio a membris Ecclesiae, cujus ipse dux et caput est Christus, ut est illud vigesimi primi psalmi: Longe a salute mea verba delictorum meorum; et in sexagesimo octavo: Deus, tu scis insipientiam meam, et delicta mea a te non sunt abscondita. Quod dictum pro unoquoque fidelium debemus accipere. Caeterum delicta a Christo probantur [Col. 0045C] funditus aliena: unde Tichonius in libro Regularum latius diligenterque disseruit. Hoc si animo recondimus, nulla confusione turbamur, quia error maximus inde nascitur quando inconvenienter redditur alicui [(116) 1Kb] , quod dictum constat ad aliud.

Nam si uno modo fuisset locutus, quis ejus genuinam substantiam potuisset agnoscere, cum etiam nunc in tam evidentissima distinctione naturam divinitatis et humanitatis Domini Christi aliqui nitantur sacrilega voluntate confundere? Multa quoque secundum litteram commonet, multa spiritualiter jubet, personas subito decenter immutat; ut nunc Christus Deus, verbum incarnatum et homo factus, caput Ecclesiae; nunc ipsa Ecclesia, nunc homo [Col. 0045D] justus, nunc poenitens loqui videatur ut omnia necessaria tangat et includat. Ubique plenissimum coelestium rerum sanctum vibrat eloquium et multiplici diversitate virtutum propter humani generis [Col. 0046A] largiendam salutem, regni sui adoranda mysteria pius Redemptor insinuat.

Haec ideo praefati sumus, ut cum ventum fuerit ad loca talia intrepidus lector audire possit quod se jam salubriter didicisse cognoverit.



VI. Dicta S. Augustini in prologo psalterii et aliorum de virtutibus psalmorum [(117) 1Kb] .

Canticum psalmorum animas decorat, invitat angelos in adjutorium, fugat daemones, expellit tenebras, efficit sanctitatem homini peccatori. Refectio mentis est, delet peccata, simile est eleemosynis sanctorum. Auget fidem, spem, charitatem. Sicut sol illuminat, sicut aqua mundificat, sicut ignis exurit, sicut oleum lenificat, diabolum offendit, Deum ostendit, voluptates carnales exstinguit. Oleum [Col. 0046B] misericordiae est, sors laetitiae, pars angelorum electa. Asperitatem ejicit, omnem furorem deprimit, iracundiam frangit. Laus Dei assidua est. Simile est melli. Canticum psalmorum carmen electum est apud Deum. Omne peccatum expellit, vinculum charitatis connectit. Omnia penetrat, omnia implet, omnia docet, omnia significat. Animam magnificat, os purificat, cor laetificat, turrim excelsam aedificat, hominem clarificat. Sensum aperit, omne malum occidit, perfectionem demonstrat. Qui habet memoriam et amorem illius, habet etiam timorem et laudem Dei in corde suo, neque inde cadet unquam, nec peribit oratio ejus, sed in postremo apud Deum gaudebit. Tranquillitas mentis [Col. 0046C] est, et signifer pacis, quia psalmi orant pro futuris, gemunt de praesentibus, poenitent de praeteritis. Gratulantur de bonis operibus, gaudium coelestis regni commemorant. Per officium saepe cantationis scutum acquiritur aequitatis adversus diabolicas potestates. Lumen veritatis ostendunt. Senibus solamen est, juvenibus ornamentum et mentis senilitas et perfectio est. Ipso adjuvante et donante, qui haec per ora prophetica instituit, et per eorum jugem frequentationem sese exorare docuit. Cui est laus, honor et magnificentia, benedictio et claritas, sapientia, gratiarum actio, virtus et fortitudo una cum Deo Patre ejusque Filio unigenito, Domino nostro Jesu Christo per infinita saecula saeculorum. Amen.



VII. De institutione et auctore ac cantoribus, numero titulisque psalmorum [(118) 3Kb] .
[Col. 0046D]

David, filius Jesse, cum esset rex confirmatus in [Col. 0047A] regno suo, quatuor elegit psalmodiarum principes: Asaph scilicet, Eman, Ethan, et Idithun. Ducenti autem et octoginta octo psalmos et cantica Domini docebant. Sunt vero omnes psalmi CL. Quorum omnium novem ipsius David inscribuntur, septuaginta duo vero ipsi David, triginta vero et duo superscripti non sunt, duodecim quoque in Asaph superscribuntur, duodecim in Idithun, novem filiorum Core, duo in Aggaeum et Zachariam, unus Moysi et unus Salomoni. Diapsalmata vero ponuntur in psalterio LXXV. Cantica vero graduum numero sunt quindecim, quae etiam isto titulo, sed non auctoris nomine inscribuntur. Non enim omnium psalmorum tituli sunt, aut auctorum sive etiam cantorum aut psallentium vel quorumlibet etiam hominum [Col. 0047B] aliorum nominibus superscripti. Nam et primus psalmus nullo insignitus est titulo. Verum de primo alia ratio quam de caeteris psalmis est; primus [(119) 1Kb] etenim psalmus nulli assignatus est, quoniam omnium psalmorum caput, principium atque quodammodo titulus est. Deinde quis alius intelligitur in secundo, nisi Dei Filius primogenitus, cui tanquam principio praeponi nil debuit? Cui etiam inscriptio ideo non fuit necessaria, quia ipse psalmus Christi mentionem facit, ut: adversus Christum tuum. Exprimendo igitur personam, inscribendi causam omnino non habuit. Ideoque et titulum obelo notatum habet. Ordinem quoque historiae immutatum legimus in titulis psalmorum. Sed psalmi non secundum historiam, sed secundum prophetias [Col. 0047C] leguntur: et ita ordinem psalmorum turbare non potest ordo titulorum. Psalmi vero omnes, qui inscribuntur [Col. 0048A] ipsi David ad Christi pertinent sacramentum, quia David dictus est Christus.


Sequuntur orationes antequam psalmi incipiantur [(120) 1Kb] .

Benignus et misericors Deus, qui revocas errantes et salvas poenitentes, medelam tribuis infirmantibus, gloriae coronam perseverantibus: exaudi me miserum et indignum famulum tuum, per hos psalmos clementiam tuam implorantem, ut quidquid humiliter hic oro, te largiente adipisci merear. P. D. N.


Alia oratio.

Deprecor misericordiam tuam et pietatem, Domine Jesu Christe, Fili Dei vivi; scio, quia pius et misericors es, patiens et multum benignus; te adoro, te laudo, te deprecor. Tu enim exaudisti sanctos et electos tuos ab initio mundi usque in finem; tu etiam [Col. 0048B] exaudi me indignum et peccatorem te orantem et deprecantem: suscipe orationem et postulationem meam, omnemque sensum spiritalem horum psalmorum, quos coram te suppliciter oro vel canto, tibi acceptabiles facito. Qui vivis.


Alia oratio.

Suscipe, clemens et misericors Deus, hanc oblationem psalmorum, quam ego peccator omniumque criminum reus pro remedio animae meae offero, vel pro his in utroque sexu, qui mihi consanguinitate vel familiaritate conjuncti sunt, et pro his, qui se in manus nostras commiserunt, vel nobis confessi fuerunt, seu quorum eleemosynas suscepimus et pro omni populo Christiano vivis et defunctis, precor, [Col. 0048C] mitissime Deus, prosit eis ad veniam et remissionem peccatorum. Amen.




[Col. 0049]
SANCTI BRUNONIS HERBIPOLENSIS EPISCOPI EXPOSITIO PSALMORUM. (C)

[Col. 0049A] In Christi nomine incipit psalterium de translatione septuaginta Interpretum, emendatum a sancto Hieronymo in novum.

Origo prophetiae David regis psalmorum numero centum quinquaginta [(121) 1Kb] .



PSALMUS PRIMUS [(122) 1Kb] .

C. B. Iste psalmus ideo titulum non habet, quoniam capiti Domino nostro Salvatori (de quo absolute dicturus est) nihil praeponi debuit; sanctam enim ejus incarnationis vitam, impiorumque ultiones insinuat. Unde et materia hujus psalmi eadem est quae et totius libri, scilicet Christus integer. Id est caput Redemptor noster cum membris, id est omnibus justis et sanctis.


[Col. 0049B] 1 Beatus vir qui non abiit in consilio impiorum: et in via peccatorum non stetit, et in cathedra pestilentiae non sedit.

C Beatus vir, dictus quasi bene aptus (qui est Christus) est, cui optata omnia vel desiderata succedunt, virum egregie subjunxit. Vir enim a viribus dictus est, qui nescit tolerando adversa deficere, aut in prosperis aliqua se elatione jactare. Tribus modis hic ostendit evenire humanos errores, cogitatione, facto, et dicto. Cogitatione peccatrice abitur, facto malo statur longe a Deo. Dicto vero malae doctrinae, sive gloriationis, sive peccati consuetudine, in cathedra inficiente pestilentiae sedetur. A Beatus igitur qui non abiit cogitatione a Deo in regionem longinquam dissimilitudinis, id est cogitatione non peccavit. [Col. 0049C] Quamvis esset positus in concilio impiorum, id est quamvis impii hoc molirentur ut abiret, veluti Christus quamvis inter peccatores sit conversatus, in viam eorum tamen non abiit. Adam vero abiit, dum uxori a diabolo deceptae consensit, impii vero hoc molientes sunt diaboli, Scribae et Pharisaei, vel omnes mali, in quorum viam Christus sicut non abiit, ita in ea non stetit. Quoniam eum saeculi et peccatorum illecebra non tenuit, nec in cathedra pestilentiae sedit, id est prava consuetudine vel potius doctrina, quia salubrem doctrinam docuit, et [Col. 0050A] exempla malae doctrinae Christus posteris non relinquit. C Est enim cathedra doctorum, tribunal judicum, et regum solium proprie dicitur. H Unde sensus versiculi hujus est: Beatus qui non cogitavit, non fecit, non docuit mala.


2 Sed in lege Domini voluntas ejus: Et in lege ejus meditabitur die ac nocte.

C Lex Dei est in declinandis peccatis sancta praeceptio, in qua voluntas illius fuit, qui peccata non fecit. A C Intende vero quod secundo dicit in lege, non sub lege, quia Christus in lege fuit qui peccata non habuit, caeteri mortales sub lege qui delictis onerant. C Lex dicitur eo quod animos nostros liget, suisque teneat obnoxios constitutis. Meditari semper nullus valet legem Domini nisi Christus, sed et [Col. 0050B] ille qui membrum ejus est, meditabitur semper legem Dei, qui eam omni puritate inquantum poterit implebit. H Sive enim manducat, sive bibit, sive dormit. In nomine Domini omnia faciens, meditabitur legem Dei die ac nocte. C Dies dicta est a paganorum diis. Nox eo quod noceat aspectibus, sive actionibus nostris, dicta est.


3 Et erit tanquam lignum quod plantatum ÷ est .. secus decursus aquarum: Quod fructum suum dabit in tempore suo

C Bene ligno fructifero comparatus est Christus, propter crucem quam pro nobis sustinuit. Plantatum, id est praedicatum, secus decursus aquarum. Sicut terrestris enim aqua, vita et lignorum virentium, sic aqua baptismi salus est in Crucifixum credentium. [Col. 0050C] Fructum dabit, id est Ecclesias constituet; tempore suo, id est quando beatae Incarnationis sacramenta suscepit. Fructus a fruendo dicitur. H Lignum (cui Christus comparatur secundum membra sua, id est quosvis vere Christianos) sapientiam puto, de qua et Salomon loquitur; lignum est vitae his qui sequuntur eam, et Apostolus Christum ait Dei virtutem et Dei sapientiam. Erit itaque Christianus verus tanquam lignum, hoc est Christo Filio Dei conformis factus corpori gloriae ejus, scilicet Christi.


4 [Col. 0051A] Et folium ejus non defluet: Et omnia quaecunque faciet prosperabuntur.

C Folium ejus, sermones ipsius promissionis intellige, qui nullo casu a veritate decidunt, sed omnia quae agit in actu prosperitatis perficit, quae omnia accipienda sunt fructus et folia, id est facta et dicta.


5 Non sic impij ÷ non sic ..: sed tanquam pulvis Quem projicit ventus ÷ a facie terrae.

C Non sic impii, vox est terrentis, sicut est invitantis, beatus vir, quoniam non erit sic impius, ut superius dixit beatos esse. Pulvis est resolutio terrae, cui homo terrenus comparatur cum inflatur vento superbiae, et abjicitur sua levitate a firmamento [Col. 0051B] praeceptorum Dei. Pulvis huc illucque dispergitur, sic et impius (qui semel Deum negaverit) quocunque eum aura diaboli traxerit, illuc errore perducitur.


6 Ideo non resurgunt impii in judicio: Neque peccatores in consilio justorum.

C Impii sunt, qui sanctam Trinitatem nullatenus confitentur. C H Resurgunt impii, sed non in judicio, quia jam judicati sunt. C Justus surgit ut judicet, peccator ut judicetur. Impius, ut sine judicio puniatur. Peccatores sunt Christiani sed peccatis obnoxii, qui ideo non resurgunt in consilio justorum, id est in judicio justorum, quia jam illis, scilicet justis, per gratiam confessionis peccata dimissa sunt. In quo numero et sancti sunt, quia nullus nisi [Col. 0051C] Deus sine peccato est. B Super Job: Hic ordines notantur quatuor de die judicii, id est sancti qui jam judicati sunt ad regnum, et cum Christo veniunt ad judicandum. Et impii jam adjudicati sunt ad supplicium. Peccatoribus dicitur qui poenitentiam egerunt: Venite, benedicti; et qui non egerunt: Discedite a me. In consilio, id est in aeterno bono, quod sequi consilium fuit sanctis. C Vel in consilio, id est in judicio, ut cum eis judicent. Judicium enim in consilio est, dum quasi ex consilio assessorum, diversa peccata diversis poenis punientur


7 Quoniam novit Dominus viam justorum: Et iter impiorum peribit.

[Col. 0051D] C Bonorum viam, id est, opera dicit nosse Deum, iter impiorum perire, quasi Dominus utcunque nesciat. Sed est sensus, hoc scit Dominus quod in beatitudine permanebit, hoc nescit, quod peribit, id est diabolus cum sequacibus suis, qui est iter impiorum in poena perpetua. A Peribit igitur, pro non novit, dixit, sed et planius dicitur, quia hoc est nesciri quod perire, et sciri manere et esse.



ORATIO EX PSALMO I.

Effice nos, Domine, tanquam fructuosissimum lignum ante conspectum tuum, ut tuis imbribus irrigati, mereamur tibi suavium fructuum ubertate placere per Dominum nostrum, etc.



PSALMUS II.
[Col. 0052A]


ARGUMENTUM PSALMI II.

C Propheta de conventu infidelium contra Christum in passione loquitur. Et Dominus Christus de omnipotenti regno et de inenarrabili generatione sua.


TT. ÷ Psalmus David ..

C Est iste psalmus habendus, primus in titulo, secundus in ordine; unde in Actibus apostolorum dicitur primus. H Vel quia apud Hebraeos, iste cum primo unus psalmus habentur sine titulo. Per titulum autem intelligitur uniuscujusque Psalmi intellectus. Quid est enim titulus nisi clavis, ut ita dixerim. In domum non ingreditur nisi per clavem, ita et uniuscujusque psalmi intellectus, per clavem hoc [Col. 0052B] est, per titulum intelligitur, in cujus, scilicet persona cantatur, aut in persona Christi, aut in persona Ecclesiae, aut in persona Prophetae, et de qua re sit.


1 Quare fremuerunt gentes: Et populi meditati sunt inania.

C Corripit hic Propheta populos, non solum Judaeos, sed et gentiles, cur fremuissent contra Christum, quod proprie ferarum est; fremuerunt enim belluino furore, quia recta ratione carebant. Meditati sunt inania, non intelligentes ejus adventum esse fructuosum omnibus credentibus.


2 Astiterunt reges terrae et principes convenerunt in unum Adversus Dominum: et adversus Christum ejus. [Col. 0052C] ÷ Diapsalma ..

C. Reges autem terrae, Herodem dicit, qui infantes occidit, alterumque Herodem nepotem ejus qui Pilato in nece Christi consensit. Principes Pharisaeos dicit: princeps dictus quasi prima capiens. Venerunt in unam voluntatem, non in unum conventum, adversus Dominum, id est Patrem, Christum ejus, id est Filium.


3 Disrumpamus vincula eorum: Et projiciamus ÷ a nobis .. jugum ipsorum.

C Verba ista sunt dementium Judaeorum. Putabant enim se vincula dirumpere, id est, evangelica praecepta, si in auctorem legis et in apostolos ejus malivola voluntate consurgerent, et jugum ipsorum projicere, cum jugum Domini sit suave [Col. 0052D] et onus ejus leve (Matth. XI). Vanaque voluntate decepti, putebant ejus dominationem gravissimam, quam se abjicere festinabant, unde salvari poterant.


4 Qui habitat in coelis irridebit ÷ eos .. Et Dominus subsannabit eos.

C Coelos hic sanctos dicit, in quibus Christus habitat. Irridebit et subsannabit, ex humano more suscipienda sunt. Caeterum, nec irridet ullum Deus, nec vultu subsannat, sed virtute sua peragit quaecunque disponit.


5 Tunc loquetur ad eos in ira sua: Et in furore suo conturbabit eos.

C Tunc loquetur. Illud tempus significat venturi [Col. 0053A] judicii. Ira ergo Dei et furor vocatur retributio peccatorum, nam illos motus Divinitas non patitur, sed humana consuetudine hic loquitur. H Non autem ait puniet sed turbabit, ut absque poenis qui turbatus est corrigatur, nam ira aliquando necessaria correptio est, ut patris in filium, medici in aegrotum.


6 Ego autem constitutus sum rex ÷ ab eo .. super Sion montem sanctum ejus, Praedicans praeceptum ejus.

H Ego autem (vox Christi) constitutus sum rex a Deo Patre pro parte carnis. C Sion Hebraica lingua, Latine specula dicitur, et hic Ecclesiam significat, quam et montem appellat, propter altitudinem honoris et fidei firmitatem. Praedicans [Col. 0053B] praeceptum, H C hoc est Evangelium.


7 Dominus dixit ad me: Filius meus es tu; Ego hodie genui te.

C Dominus, significat Patrem. Filius meus es tu, ut in Evangelio: Hic est Filius meus dilectus (Math. III, 17). Dicendo autem hodie, cooeternitatem suae majestatis ostendit. Genui te, illam nativitatem significat, de qua dicitur: Generationem ejus quis enarrabit (Isa. LIII)?


8 Postula a me, et dabo tibi gentes haereditatem tuam: Et possessionem tuam terminos terrae.

C Postula a me, id est obedi ut possis postulare. Postulare enim hic jubetur, ut petat secundum humanitatem, et accepta possideat. Gentes nationes significat; gens enim a genere vocitatur. Cum dicit [Col. 0053C] haereditatem tuam, naturam suae Deitatis ostendit. Haereditas ab hero dicta est, id est a Domino quod in ea potestate libera dominetur. Cum dicit possessionem, universas gentes credituras significat. Termini terrae, substantiam in hoc omnium creaturarum vult intelligi.


9 Reges eos in virga ferrea: Et tanquam vas figuli confringes eos.

C Reges eos, id est potestatem tyrannicam auteres ab eis. Illi enim reguntur qui salvantur. Virga ferrea fortitudo est aequitatis. Confringes, id est per conversionis studium conteres in eis terrenas cupiditates. Bene enim peccator vasi luteo comparatur, ut confractio ejus facilis et vita lutea monstretur, sed in melius reparatur, cum divina [Col. 0053D] gratia in spiritualem hominem perducitur.


10 Et nunc, reges, intelligite: Erudimini ÷ qui .. judicatis terram.

C Nunc, reges. Reges dominatores vitiorum dicit, qui haec intelligere et implere Domino praestante valent. H Erudiri, doceri est; ipsi enim bene judicant terram, id est ecclesiam, qui bona quae intelligunt alios docent. C Terra autem dicta est a terendo.


11 Servite Domino in timore: Ei exsultate ÷ ei .. cum tremore.

A Servite Domino. Et ne superbiant, subdit, in timore. C Sicut enim timor Dei delicta excludit, ita securitas culpas admittit. Sed ne misera servitus [Col. 0054A] propter timorem videatur, addit, et exsultate, sed ne iterum in temeritatem eatur, subdit, cum tremore. Itaque ne exsultatio faceret nos elatos, addit, cum tremore, ut reverenter Deo serviatur.


12 Apprehendite disciplinam: nequando irascatur ÷ Dominus .. et pereatis de via ÷ justa ..

C Ille apprehendit disciplinam qui se munit poenitentia vera contra noxia vitia. Nequando in longa Dei patientia pereat de via justa, id est de Christo, qui est vera via recte ambulantium ad vitam, dux euntium, iter ad beatitudinem festinantium.


13 Cum exarserit in brevi ira ejus beati omnes qui confidunt in eo.

[Col. 0054B] C Exarsit enim in brevi ira ejus, in illo judicio brevi, ubi non est singulorum discussio, sed simul omnia judicat judex. H Beati omnes, qui non in homines neque in semetipsos, sed in Deum confidunt. Iste psalmus finit, unde superior incipit, id est a beatitudine, et ideo apud Hebraeos pro uno habentur.



ORATIO EX PSAL. II.

Disrumpe, Domine, nostrorum vincula peccatorum, ut jugo tuae servitutis innexi, valeamus tibi cum timore et reverentia famulari. Per Dominum nostrum Jesum Christum, etc.



PSALMUS III.



ARGUMENTUM PSAL. III.

C Christus ad Patrem de persecutoribus suis loquitur. Instruitur fidelis populus ne mortem formidet, [Col. 0054C] quia auctor ejus resurgendo spem verae resurrectionis exhibuit.


TITULUS PSALMI: Psalmus David cum fugeret a facie Absalon filii sui.

C Totus hic psalmus ad personam Christi refertur. Oportet autem eum tertium locum tenere, quia sanctae Trinitatis, et triduanae resurrectionis in se mysteria continet. Nam per liberationem David resurrectio Christi significatur.


1 Domine, quid multiplicati sunt qui tribulant me? Multi insurgunt adversum me.

C Ista verba dicit Propheta admirando, cur Judaei Dominum tribulassent et gentes, a quo salvari dedebeant, tam multi enim fuerunt surgentes contra Christum, ut de numero discipulorum Judas illis fuerit [Col. 0054D] unus aggregatus.


2 Multi dicunt animae meae: Non est salus ipsi in Deo ÷ ejus .. Diapsalma.

C Repetit, multi dicunt, ut ostendat densissimam stultissimamque impiorum vesaniam. Ideo dicunt: Non est illi salus; putabant enim non habere Patrem dilectionem Filii, quem carnaliter permisit occidi.


3 Tu autem, Domine susceptor meus ÷ es .. Gloria mea et exaltans caput meum

C Hic, Filius susceptorem Patrem vocat secundum formam servi, necnon gloriam et exaltationem capitis sui, ut divina humanaque substantia una esset sine aliqua confusione persona.


4 [Col. 0055A] Voce mea ad Dominum clamavi, Et exaudivit me de monte sancto suo. Diapsalma.

C Cum dicit: Voce mea ad Dominum clamavi, hoc est: Pater, clarifica Filium tuum. Exaudivit me; ut ibi, Clarificavi et iterum clarificabo (Joan. XII). De monte, id est de Divinitatis altissima summitate.


5 Ego dormivi et soporatus ÷ sum .. et exsurrexi: Quia Dominus suscepit me.

C Ego dormivi, dixit, id est, post passionem in sepulcro quievi, quia celeriter resurrexit. Soporatus sum, signat securam dormitionem. Est enim sopor dulcis quies et somni suavitas. Exsurrexi, cum alacritate, deposita mortalitate. Suscepit Filium divina [Col. 0055B] potentia, quia per se non potuit resurgere humana natura.


6 Non timebo millia populi crcumdantis me. ÷ Ex .. surge, Domine, salvum me fac, Deus meus.

C Timere non potuit iniquum populum, cui erat in sua divinitate maximum praesidium. Non dicit Filius excitando Patrem, Exsurge, Domine, sed tropologice et figuraliter postulat in resurrectione paternum auxilium. Est enim tropus dictio, ab eo loco in quo propria est, translata in eum locum in quo propria non est. Est itaque Scripturis divinis mos iste ad experimendam causam, per tropologiam ex nostra consuetudine aliqua de Deo dicere


7 Quoniam ÷ tu .. percussisti omnes adversantes [Col. 0055C] mihi sine causa Dentes peccatorum contrivisti.

C Percussit Dominus Pater adversantes Filio, id est haereticos, qui insequuntur catholicas regulas sine causa, id est sine ratione. Dentes contrivit, id est verba mordacia detrahentium divinis dogmatibus. Deus dictus a demendo est, quoniam omnia demunt dentes.


8 Domini est salus. Et ÷ super populum tuum benedictio tua. + Diapsalma ..

II Domini est salus, id est non ab homine, sed a Deo Patre, et super populum Christianum benedictio Domini descendit.



ORATIO EX PSAL. III.

[Col. 0055D] Effunde, Domine, benedictionem tuam super populum tuum, ut tua resurrectione muniti, non timeamus ab adversantium vitiorum millibus circumdari. Per Jesum Christum, etc.



PSALMUS IIII



ARGUMENTUM PSAL. IIII.

C Ecclesia orat ut ejus audiatur oratio, increpans infideles quia vanitatem sequantur, monetque generalitatem, ut sacrificium justitiae Deo immolet, unde ingentia ejus beneficia consequatur.


TT. In finem psalmus David canticum.

C Psalmorum finis non modo significat alicujus rei consumptionem, sed perfectionem, et ideo hic ad Christum est referendum, qui est finis legis [Col. 0056A] (Rom. X). Psalmus est musicum organum capite sonorum, vel potius est melodia qua divina praeconia canebantur. Canticum, quod supernas laudes humanis vocibus personabat.


1 Cum invocarem exaudivit me Deus justitiae meae, In tribulatione dilatasti mihi.

C Vox Ecclesiae ad Christum; licet sciat se esse auditam, tamen orare non cessat. Tribulatio est, quae dilatat in martyrio sanctam Dei Ecclesiam, quando eodem tempore confessores fiunt et martyres coronantur, totaque turba justorum contritionibus semper augetur.


2 Miserere mei: et exaudi orationem meam.

C Miserendum sibi esse dicit pia mater, si ejus [Col. 0056B] oratio pro filiis audiretur, quoniam quidquid membris tribuitur toti hoc corpori sine dubitatione praestatur.


3 Filii hominum, usquequo gravi corde? Ut quid diligitis vanitatem et quaeritis mendacium? Diapsalma.

C Graves corde dicit filios qui, agnita veritate, hoc est Christo, adorare magis elegerunt idola vanitatis. Vanitas quidem nomen est generale vitiorum, sed illud proprie vanum dicitur quod a Deo probatur alienum. Mendacium, hoc est idolum, tale enim merito susceperunt, quia contra veritatem erecta sunt. Diligere enim debemus proficua, non noxia.


4 Et scitote quoniam mirificavit Dominus sanctum [Col. 0056C] suum: Dominus exaudiet ÷ me .. cum clamavero ad eum.

C Hic indicat Propheta arcanum sanctae Incarnationis. Sanctum dicit, id est Filium. Merito se exauditum dicit, quoniam Christum populis praedicavit. Clamat ad Christum, qui illum bonis operibus supplicat.


5 Irascimini et nolite peccare. Quae dicitis in cordibus vestris et in cubilibus vestris compungimini. Diapsalma.

C Irasci debemus praeteritis peccatis, scilicet poenitendo, ut horreat nos, qui peccavimus. Cum dicit in cordibus et in cubilibus, ostendit agnoscere Deum cogitationes hominum. Cubile enim a cubando dicitur, quod est domicilium ferarum, et est sensus: [Col. 0056D] Deserite pravas cogitationes, antequam scelera perpetretis, id est antequam in opera malas cogitationes ducatis; dum adhuc in corde sunt, exstinguite. H Vel nocte expiate per lacrymas, quod in die cogitando peccastis.


6 Sacrificate sacrificium justitiae et sperate in Domino. Multi dicunt: Quis ostendit nobis bona?

C. Superius admonuit mater clementissima Ecclesia ab antiquis idolorum sacrificiis et culturis recedendum, nunc hortatur et Christianos semetipsos, non pecudes, recte vivendo Deo sacrificare. Sperareque docemur in Deo, qui salutaria ejus promissa consequamur. Quis ostendit nobis bona, dicunt [Col. 0057A] multi dubitando, quod nec pauci debuerant, id est resurrectionem esse venturam et bonorum praemia? Cui interrogationi statim sancta mater respondet dicens: Signatum, etc.


7 Signatum est super nos lumen vultus tui, Domine, Dedisti laetitiam in corde meo.

C Signatum est super nos lumen vultus tui, quia sicut nummus imperatoris habet imaginem, ita fidelibus signa coelestis regis imprimuntur in baptismo et aliis sacramentis, hoc est, signaculum sanctae crucis, quo diabolus effugatur. Lumen est vultus Dei, impressio crucis, quia eos illuminat semper qui se non polluunt ulla pravitate. Laetitiam dicit rectae fidei, tunc enim laetamur veraciter, quando recte credimus. A Vel lumen illud gratia Dei est, [Col. 0057B] infusa menti reparandae, qua ratio insignitur ut denarius regis imagine, et hoc lumen est totum et verum hominis bonum.


8 A fructu frumenti et vini ÷ et olei sui .. Multiplicati sunt.

C Admonet eos qui carnalibus rebus intenti esse probantur, multiplicati sunt enim pessimis actibus, id est mundana voluptate completi. Ideo addidit, sui, quia peccatores istis utuntur terrenis fructibus, non secundum praecepta Dei, sed secundum desideria sua. Vel, sui, id est Christi, panis cujus vivus est, et vinum inebrians, et oleum caput, id est mentem impinguans. Frumentum vero dictum est a frumine, id est a summa parte gulae; antiqui enim caput gulae [Col. 0057C] frumen vocabant.


9 In pace in idipsum: Dormiam et requiescam.

C Ne putares pacem istam temporalem significari, sed incommutabilem coelestemque in corde permanentem, ideo dicit in idipsum, ut intelligas, nulla varietate in seipsa veram pacem mutatam. Dormiam, id est in ipsa pace vitam finiam. Requiescam in futura beatitudine, quando jam requies dabitur sanctis et pausatio gloriosa.


10. Quoniam tu, Domine, Singulariter in spe constituisti me.

C Singularis spes est Ecclesiae in membris suis, quia sola recipit regnum Dei, quod impii non possunt adipisci. Cum dicit, Constituisti me, significat [Col. 0057D] dignam deliberatamque sententiam, quam hic habemus in spe, ibi possidetur in re.



ORATIO EX PSAL. IIII.

Exaudi nos, Domine, et in tribulationibus nostris miserere nobis, et qui solus magnificaris in populis, spiritalem laetitiam tribue, et in spe munerum futurorum constitutis. Per Dominum nostrum, etc.



PSALMUS V.



ARGUMENTUM PSAL. V.

C Ecclesia, suam poscens orationem audiri, praedicat haereticos et schismaticos a Domini munere excludendos, felicia insuper commemorans praemia beatorum.


[Col. 0058A] TT. Psalmus David pro ea quae haereditatem consequitur.

C Pro ea quae haereditatem consequitur, Ecclesiam significat, cujus persona in hoc psalmo introducitur, quia, resurgente Christo, ad eam spiritualia bona pervenerunt, id est fides, spes, charitas.


1 Verba mea ÷ auribus: percipe, Domine .. Intellige clamorem meum.

C Psalmus iste, ut superior, ad Christi Ecclesiam pertinet. Dicendo autem verba mea, oris significat psalmodiam. Intellige clamorem meum, ut affectum cordis aperiret petit. Trina ista repetitio unum significat, cum dicit percipe, intellige, intende, per figuram metabolem, quae est unius rei sub varietate verborum iteratio, auris ab auditu dicitur.


2 [Col. 0058B] ÷ Intende voci orationis meae .. Rex meus et Deus meus.

C Intende voci, modo dicit, ut declaret orationem hanc esse perfectam quae inflammat affectus mentis. Rex meus et Deus meus et quoniam ad te orabo Domine, ista sententia distinguitur in personis, unitas tamen credatur in natura, quamvis enim tres nominet, non tamen intendite, sed intende, tanquam ad unum dixit.


3 Quoniam ad te orabo, Domine: Mane exaudies vocem meam.

C Ad te orabo, id est, non ad alium, ut pagani et increduli, tunc se merito credit Ecclesia mane exaudiri, cum in lucem coelestis conversationis eruperit, et in exordio bonorum actuum veritatem coeperit [Col. 0058C] mens illuminata cognoscere. Mane enim deprecatur, qui in lucida conversatione degere dignoscitur, mane enim dicimus, cum, discussis tenebris, clari luminis adventus infulsit.


4 Mane astabo tibi et videbo: Quoniam non Deus volens iniquitatem tu es.

H. Repetit mane, id est, incipiente luce virtutum in anima mea, quando tibi stare non alii sed tibi stare coepero. Non sedere, non jacere, sed stare, et statueris supra petram pedes meos, tunc per istos gradus merebor te videre. Vel astabo tibi recte vivendo, et videbo, subauditur te oculis cordis. C Est ordo, tu es Deus, qui iniquitatem nolle cognosceris, quid enim aliud potest Deus velle, nisi quod ipse probatur praecipere? sicut ait Isaias, ego Dominus qui [Col. 0058D] loquor justitiam et annuntio recta (Isa. XLV).


5 Neque habitabit juxta te malignus; Neque permanebunt injusti ante oculos tuos.

C Nequeunt habitare juxta Christum in beato regno, qui gehennae cruciatione damnandi sunt. H Recte illi coram ipso non permanere dicuntur qui ab ejus regno privandi sunt. Si enim Deus ignis est, et ignis consumens, quicunque stipula est, quicunque lignum est, fugit ab igne ne consumatur. Si vero aurum, ignem non fugit quo purificatur (Deut. IV).


6 Odisti omnes qui operantur iniquitatem: Perdes ÷ omnes .. qui loquuntur mendacium.

H Non dixit, qui operati sunt iniquitatem, sed [Col. 0059A] qui operantur iniquitatem. Nam habentur odio a Domino, qui persevevant in peccatis usque in finem vitae; amantur qui quod operati sunt male, emendant. Perdes eos, haereticos significat, qui tot homines cum mendacio occidunt, quot in haeresim introducunt.


7 Virum sanguinum et dolosum abominabitur Dominus; Ego autem in multitudine misericordiae tuae.

C Vir sanguinum est, qui humano cruore polluitur, ille similiter, qui decipit in gratia vivum, ut haeretici. Dolosus est, qui sciens malum, alienum operari nititur exitium, ut eum fraude decipiat. Et est dolus proprie in facto, fraus in verbo. Illi abominantur, qui Christi praemia consequi non merentur. [Col. 0059B] A Solent enim abominati dici exhaeredati. Qui autem consequitur haereditatem coelestem, exsultat in spe dicens: Ego autem, etc.


8 Introibo in domum tuam; Adorabo ad templum sanctum tuum in timore tuo.

H C Introibunt justi in domum Christi, id est sanctam Ecclesiam, sive coelestem Hierusalem. C Templum sanctum, corpus est Domini quod jure adorat Ecclesia in timore. Quia tunc fides firma est, quando amore casto et timore, divinitas adoratur. A Vel templum coeleste: ad quod adoro, dum ei operibus bonis et orationibus appropinquo, non in eo vero sed prope et ad ipsum adoro, dum gloriam Dei non video.


9 [Col. 0059C] Domine, deduc me in justitia tua propter inimicos meos; Dirige in conspectu meo viam tuam.

C Postulat a Domino deduci ad aeterna gaudia mater Ecclesia, quae hic fatigatur diversis angustiis. Justum est, ut in sua justitia velit Christus suscipere supplicantes, propter inimicos, hoc est haereticos et paganos. Unus pravo dogmate maledicendo, alter non credendo, inimici dicti. H Viam, Scripturam sanctam dicit, ne male intelligendo, in ea corruat. A Vel viam qua itur ad te, praecepta accipe. Istam tuam viam dirige, id est ostende in conspectu meo, ut prae oculis habeam praecepta, et per ea me regas. H Dirige in conspectu tuo viam meam, [Col. 0059D] nec LXX habent, nec Aquila, nec Simmachus, nec Theodocion, sed sola coine editio, denique in Hebraeo habetur: Dirige in conspectu meo viam tuam, sicut in oratione enim Dominica nomen Domini sanctificari petitur, non quo nobis orantibus sanctificetur quod per se sanctum est, sed quo petamus, ut quod per naturam sui sanctum est, sanctificetur in nobis. Ergo et nunc propheta postulat, ut via Domini, quae per se recta est, etiam sibi recta fiat.


10 Quoniam non est in ore eorum veritas; Cor eorum vanum est.

H C Recte enim dicitur, non esse in ore heraeticorum veritatem quae Christus est, quorum cor vanitas possidebat, quia nec in corde est, et non solum [Col. 0060A] veritas non est in ore eorum, verum etiam sepulcrum, etc.


11 Sepulcrum patens est guttur eorum. Linguis suis dolose agebant; Judica illos, Deus.

C Sepulcrum mortui, est guttur mentientis, quia sicut de sepulcro fetor malus, ita de ore haeretici prava doctrina profertur. Patens, si clausum esset, minus feteret; si tacuisset, minus nocuisset. Agebant dolose linguis, quia malitiam non solum in lingua sed etiam in actu ostendebant, non autem optavit Ecclesia voto maledictionis, sed futura praedixit. H Judica illos, Deus, ut sentiant te judicem, qui te patrem sentire nolunt: qui judicaturus es in fine, judica etiam nunc, ut sciant te res humanas [Col. 0060B] respicere.


12 Occidant a cogitationibus suis: secundum multitudinem impietatum eorum expelle eos; Quoniam irritaverunt te, Domine.

C Decidere proprie dicitur, qui spei suae amissione fraudatur, decidant igitur inimici, ne impietates impietatibus augeant. H Expelle eos, ab impietatibus suis, vel ab Ecclesia. C Quia tantum peccator ab illa longius redditur, quantum numeroso crimine dilatatur. Irritaverunt aegroti mali, medicum bonum, id est Christum, quia remedia suae salutis respuerunt.


13 At laetentur omnes qui sperant in te; In aeternum exsultabunt et habitabis in eis.

C Laetentur et exsultabunt in aeternum, sperantes [Col. 0060C] in Domino, quoniam videntur et impii in hoc saeculo gaudere, soli autem justi in futuro saeculo gaudebunt. H Felices sunt, qui merentur tabernacula esse Christi. A Laetentur igitur nunc, qui in isto saeculo sperant in Domino, quoniam post mortem in aeternum exsultabunt.


14 At gloriabuntur in te ÷ omnes .. qui diligunt nomen tuum, Quoniam tu benedices justo.

C Gloriabuntur omnes, significat in illa patria esse felices, qui Domini visione fruuntur. Benedices justo, ne quis putet praemissa praemia gaudiorum, sibi suis meritis esse attributa, sed a benedictione Domini fieri accipienda. A Gloriabuntur igitur tunc [Col. 0060D] qui hic diligunt, quoniam ad fruendum habebunt quod diligunt, quae est haereditas aeterna, de qua psalmus intitulatur.


15 Domine Ut scuto bonae voluntatis tuae coronasti eos.

C Proteget nos Dominus scuto bonae voluntatis, cum nos ditabit ineffabilibus muneribus, et ad regna perpetua ad coronandum perducet. A Bona itaque Dei voluntas et misericordia in praesenti nobis est ut scutum protegens; in futuro, ut corona. C Dicit vero bonae, non justae, voluntatis, ostendens sola Dei bonitate, non nostra justitia, nos salvari.



ORATIO EX PSAL. V.

Pie Domine, qui attriti cordis gemitum, priusquam proferatur, intelligis: effice nos, quaesumus [Col. 0061A] templum paraclyti, ut mereamur scuto coelestis benevolentiae coronari. Per Dominum nostrum, etc.



PSALMUS VI.



ARGUMENTUM PSAL. VI.

B. Fideles orant, benevolum sibi judicem fieri, aerumnas proprias quibus afflicti ingemiscunt narrantes, seque a peccatorum consortio segregantes, nullam cum ipsis habere cupiunt portionem.


TT. In finem in hymnis pro octava David.

C In finem jam notum est. Hymnus est laus Divinitatis, metri alicujus lege composita. Siquidem hymnus proprie canticum laudis est, non cujuslibet, sed Dei: quorum quodlibet deest, non dicitur hymnus. Sive enim non canatur, sive canatur et non in laudem, sive etiam in laudem sed non Dei canatur, [Col. 0061B] hymnus dici non meretur. Pro octava vero significat adventum Domini, quando finita hebdomada saeculi: ad judicandum venerit mundum, unde et psalmus iste cum tremore maximo fecit initium dicens: Domine, ne in ira tua arguas me, neque in furore tuo corripias me.


1 Domine, ne in furore tuo arguas me; Neque in ira tua corripias me.

C Iste Psalmus primus est psalmorum poenitentiae. Sequitur XXXI, XXXVII, L, CI, CXXIX, CXLII. Ideo septem, quia VII modis peccata dimittuntur, id est baptismo, martyrio, eleemosynis, remittendo fratri peccata, convertendo peccatorem, abundantia charitatis, poenitentia pura; addenda quoque est et [Col. 0061C] communio corporis Christi. Inveniuntur vero diligenter inquirenti fortasse et alii remissionis modi: psalmos vero poenitentiales non credas incassum ad septenarium numerum a majoribus perductos. C Non enim supplicat Dominum propheta ut non arguatur, cum legitur: Quos amo, arguo; sed ne in severitate judicii damnetur. Ira est longa indignatio; furor velox accensio mentis, sed ira vehementior, quibus Dominus nunquam movebitur, sed justa tranquillitate consistit etiam puniendo. Translativis igitur verbis haec de Deo dicta sunt.


2 Miserere mei, Domine, quoniam infirmus sum; Sana me, Domine, quoniam conturbata sunt ossa mea.

C Infirmitatis confessio: Dei misericordiam movet, [Col. 0061D] a quo facile impetrantur remedia, cum vulnera peccati manifestantur. Ossa hic fortitudinem mentis significant, quae cum deficit, vigor mentis omnis elabitur, sicut et ossibus corporis quassatis, omne corpus infirmatur.


3 Et anima mea turbata est valde; Et tu, Domine, usquequo?

H Dixit animam suam turbatam esse, scilicet per poenitentiam ad emendandum. C Valde: ideo dixit, ne clemens Christus pateretur diutius tardare adjutorium. Usquequo, subauditur differs misereri, qui usque ad finem preces supplicum non soles oblivisci. H Vel usquequo animam meam vehementer conturbatam non eripis, non corrigis, non emendas.


4 [Col. 0062A] Convertere, Domine, et eripe animam meam; Salvum me fac propter misericordiam tuam.

C Cum dicit: Convertere, vindictae relaxatio postulatur, ut non exigat a nobis debitas ultiones. Eripe: ab imminenti supplicio. Salvum se petit fieri, non secundum sua merita, sed propter misericordiam divinam, in qua dum fixa spes ponitur venia facilius impetratur.


5 Quoniam non est in morte qui memor sit tui; In inferno ÷ autem .. quis confitebitur tibi?

C Bene perfidos dicimus esse immemores Dei, qui nullam fiduciam confessionis habent. H Est igitur mors: peccatum mortale, infernus; caecitas desperationis. C Vel post mortem temporalem non est confessio ad veniam, quantominus in inferno: ideo [Col. 0062B] addidit: Quis confitebitur tibi? subauditur: ad veniam in inferno, ubi nulla remissio invenitur.


6 Laboravi in gemitu meo; Lavabo per singulas noctes lectum meum: lacrymis meis stratum meum rigabo.

C Gemitus est enim dictus geminatus luctus, cum malorum nostrorum reminiscimur, et futurae poenae timore terremur. Lectum: delectationem corporis dicit, quam potest homo lacrymis lavare: si eum contingat coelesti inspiratione deflere. Stratum: significat cumulum peccatorum, quod ideo homo lacrymis rigat, ut eodem saluberrimo imbre peccata deleantur. Lectus autem ab electis ac mollibus herbis dictus est, supra quas antiquitus quiescentium corpora remittebantur in somnum. Rigare uberius [Col. 0062C] aliquid significat quam lavare: qui quotidie lacrymis stratum rigat, non potest in cogitatione ejus, libidinum pompa subripere.


7 Turbatus est a furore oculus meus; Inveteravi inter omnes inimicos meos.

C Oculus dictus quasi ocior lux, quod cito intenta respiciat, sive quae palpebris occulentibus probatur occultus. Unde hic: Oculum cordis dicit turbatum, id est, H totum principale cordis mei contremuit. Inveteravi, id est, C in veteris hominis Adae antiquitate permansi. Inter inimicos, id est, inter spiritus diabolicos, sive inter nostra peccata, quae ideo inimica, quia nostras animas ad tartara deducunt, et ad hoc feraliter blandiuntur.


8 Discedite a me, omnes qui operamini iniquitatem; [Col. 0062D] Quoniam exaudivit Dominus vocem fletus mei.

C Petit propheta a se recedere societatem malorum, ut securius possit suo Domino servire, ut quae malorum collegio peccaverat, fugatis a se talibus, mandatis Domini devotissimus appareret. Eo quoque modo se probat ad plenam correctionem venisse, quia se voluit a malorum societate dividere: unde sequitur: Exaudivit Dominus.


9 Exaudivit Dominus deprecationem meam; Dominus orationem meam suscepit

C Deprecatio est: cum pietate frequens oratio, et deprecatio sola est: quae nimia decet, et importuna conciliat. Nec vacat quae in una postulatione, ter Dominum dicit praestitisse quod petiit: scilicet ut [Col. 0063A] monstraret sanctam Trinitatem adfuisse suae petitioni.


10 Erubescant et conturbentur + vehementer .. omnes inimici mei, Convertantur et erubescant valde velociter.

C Cum dicit erubescant: vult peccatores tanta compunctione illuminari, ut pro his quae prius faciebant: se erubescant et emendent. Conturbentur scilicet timore futuri judicii. Dum dicit, mei: relaxavit odium, cui multitudo erat donata culparum. Avertantur, id est, ut non permittantur ire quo tendunt, hoc est peccare. H Erubescant: non leviter sed vehementer, non crastino tempore sed cito. C Et vide quae iste poenitens statim exauditus et a peccatis liberatus, evangelicae regulae obsecundans, [Col. 0063B] pro inimicis suis ut convertantur exorat: ut sicut ipse accepit veniam, ita carnales inimicos ejus ad Domini gratiam redire contingat.



ORATIO EX PSAL. VI.

Exauditor omnium Deus, exaudi nostrorum fletuum supplicem vocem: et tribue infirmitatibus nostris perpetuam sospitatem, ut dum dignanter gemitum nostri laboris suspicis: tua nos semper misericordia consoleris. Per.



PSALMUS VII.



ARGUMENTUM PSAL. VII.

C Iste Psalmus ad Christi humanitatem pertinet, qui per id quod factus est humilis: secundum suam justitiam veritatemque se expetit judicari.


[Col. 0063C] TT. Psalmus David quem cantavit Domino pro verbis Chusi filii Jemini.

H Sciendum itaque Chusi interpretari Ethiopem, et totum istum psalmum contra Saul esse conscriptum: quem Aethiopem vocat, propter tetros ejus mores. Jemini vero dicitur familia Benjamin, de qua Saul ortus est. C Vel Chusi, Patre Augustino docente, interpretatur silentium; filii autem Jemini, filii dextrae interpretatur.


1 Domine Deus meus, in te speravi; Salvum me fac ex omnibus persequentibus me et libera me.

C Postulat propheta liberari de universis inimicis, maxime de spiritalibus nequitiis, quia carnales hostes corpus impetunt, spiritales vero animas necare [Col. 0063D] contendunt. Salvum fac a peccato, libera a diabolo, ut ab ipsius potestate tollamur; quando misericordia Domini a delictorum sordibus expiamur.


2 Nequando rapiat ut leo animam meam; Dum non est qui redimat neque qui salvum faciat.

C Leoni confertur diabolus, leoni et comparatur Christus. Ille quod ad interitum rapit, Christus quod eripit ad salutem. Non est qui redimat, id est cum Christus subvenire cessaverit, obstantibus nostris peccatis, illo tempore praevalet diabolus rapere.


3 Domine Deus meus, si feci istud: Si est iniquitas in manibus meis.

H Iste versiculus et sequens ad Christum pertinet, [Col. 0064A] qui nullam iniquitatem perpetravit, et ad David qui Sauli bis in manu ejus cadenti, nulla mala reddidit.


4 Si reddidi retribuentibus mihi mala; Decidam merito ab inimicis meis inanis.

C Nemo enim retribuit, nisi qui aliquid ante percepit. Sed iste vir Deo plenus et patientiae virtute firmissimus et benevolus petit, ut si malum pro malo reddiderit, decidat ab inimicis inanis, id est, vacuatus sit fructu magnae mansuetudinis. Et non solum hoc, verum etiam (quod gravius est) si reddidi, etc., persequatur.


5 Persequatur inimicus animam meam et comprehendat: et conculcet in terra vitam meam, Et gloriam meam in pulverem deducat. Diapsalma.

[Col. 0064B] C Inimicum, diabolum dicit, qui animas quas comprehendit conterit, quia homines corpus solum persequi possunt, sed diabolus etiam animam, quod plus est. Ac si dixisset, Si inimicis mala reddidi, quod tu prohibuisti, deducat honorem suscepti hominis (qui ad imaginem Dei constat factus) in illum pulverem, quem projicit ventus a facie terrae, id est, quasi in nihilum redigat.


6 ÷ Ex .. surge, Domine, in ira tua, Et exaltare in finibus inimicorum meorum.

C Consurgat Dominus in ira, qui non habet iram, id est in vindictam. H Verum haec vindicta quae dicitur ira, in diabolum potius debet averti, qui toties punitur, quoties sibi peccator eripitur, ut sic [Col. 0064C] inimici illum sentiant per vindictam, quem noluerunt per beneficia. C Exaltatur Deus, quando conversis peccatoribus confessio laudis offertur Christo; et hoc: In finibus, id est possessione diaboli, in qua utique exaltatur Christus, dum a conversis laudatur.


7 * Et: exsurge ÷, Domine Deus meus .. in praecepto quod mandasti, Et synagoga populorum circumdabit te.

C Mandavit Dominus in praecepto, hoc est, in Evangelio discipulis: tertia die resurgam, praecedam vos in Galileam, dixit vero propter certitudinem prophetiae praeteritum pro futuro. Synagoga, hic collectionem signat reproborum, quae Christum circumdabat, non credendo, propter rebelles Judaeos qui [Col. 0064D] Christum persequebantur. H Vel Synagoga, populum fidelium significat, qui credendo, Christum post resurrectionem circumdederunt.


8 Et propter hanc in altum regredere; Dominus judicat populos.

C Propter hanc, id est Synagogam, in qua habitare Christus non potuit propter infidelitatem. Regredi enim est, unde veneris iterata via reverti. Cum dicit, judicat populos, omnipotentis Patris majestas ostenditur.


9 Judica me, Domine, secundum justitiam meam, Et secundum innocentiam meam super me.

C Cum ponitur, judica me, humilitas Christi humanitatis exprimitur, quae de Mariae utero assumpta [Col. 0065A] est. Constat etiam eum peccatum nullatenus habuisse, quia peccatum non fecit, ideo innocentiam suam ostendit.


10 Consumetur nequitia peccatorum; Et diriges justum scrutans corda et renes, Deus

C Petit propheta in persona Christi accelerare nequitiam peccatorum, id est, ut caro pro nobis cito crucifigeretur, ut cito suus ascensus clarificetur. Directus est justus, quando resurrexit a mortuis, et ad coelorum regna conscendit. Virtutis enim Dei est, et corda nostra discutere, et corporeas delectationes intelligere, hoc est corda scrutari et renes.


11 Justum adjutorium meum a Domino, Qui salvos facit rectos corde.

[Col. 0065B] A Justum adjutorium, quia jam justo tribuitur, et est quasi medicina servans salutem. C Dicit etiam humanitas, suum adjutorium a Deo Patre, ut nobis spem in se credentibus suae pietatis largiretur, quod rectis corde et veniam tribuit et salutem.


12 Deus judex justus fortis ÷ et .. patiens: Nunquid irascetur per singulos dies?

C Justus judex dicitur Deus, quia tribuit unicuique in fine quod gessit. Fortis quia nullus valet resistere voluntati ejus. Et patiens, quia quotidie exspectat, ut convertat se peccans in poenitentiam (II Cor. V). Irasci enim judicum more dicitur, cum illud in divinitate non invenitur. Per singulos dies, id est cunctis momentis, quibus peccata committimus, nam ubi esset gloriosa patientia, si mox sequeretur [Col. 0065C] sua vindicta culpam?


13 Nisi conversi fueritis gladium suum vibrabit; Arcum suum tetendit et paravit illum.

C Gladium vibrabit (terret propheta contumaces Judaeos qui culturis idolorum serviebant) id est unicum Filium suum sub lucente claritate missurus est. Vibrare enim illud dicimus quod modo lumen, modo tremulas umbras ostendit, quod constat de Christi incarnatione provenisse, quando perfidis tenebras, fidelibus lumen suae deitatis ostendit. Arcum, scripturas Novi et Veteris Testamenti accipimus, quibus contumaces terrentur. Tetendit dixit, ne ejus patientia remissa putaretur. Et paravit illum, hoc potest de Deo dici, ut mos ipse sagittantium plene videatur expressus.


14 [Col. 0065D] Et in eo paravit vasa mortis; Sagittas suas ardentibus effecit.

C Per arcum Vetus ac Novum Testamentum diximus, unde effectus mortis venit malis, qui ex scripturis quandoque occasionem mortis capiunt, et sagittis ipsius vita praestatur. De isto arcu, egressae sunt sagittae, id sunt apostoli, qui desiderantissimis animis, hoc est ardentibus, praecepta salutaria uti sagittae transmiserunt, quibus impii vulnerentur et fideles curentur. Effecit, id est, operatus est. Et quis hoc Deus fecit, tamen ecce, etc.


15 Ecce parturit injustitiam: ÷ et .. concepit dolorem, Et peperit iniquitatem.

C Parturivit injustitiam, plebs Judaea, cum videret [Col. 0066A] Dominum miracula facientem, et de ejus morte tractavit. Concepit dolorem, quando eos increpavit diversis parabolis et a sua perversitate illos convertit. Peperit iniquitatem, quando dixit Crucifige, ordo praeposterus est. Prius enim suggestione diaboli peccatum concipitur, deinde parturitur et paritur.


16 Lacum aperuit et effodit eum, Et incidit in foveam quam fecit.

C Lacus dicitur quia ejus fundus latet, et pro fraude hic ponitur, quem Judae pravitas aperuit, quia primus nequiter contra Christum fraudem inchoavit. Effodit, dum eum in sua damnatione perfecit. Incidit in foveam, in mortis scilicet locum. A Prius enim fraudator laeditur damno innocentiae, quam alium laedat damno pecuniae


17 [Col. 0066B] Convertetur dolor ejus in caput ejus; Et in verticem ipsius iniquitas ejus descendet.

C Dolor enim dictus quasi domabilis horror, hic debemus caput pro anima accipere, huic subjecta sunt peccata obnoxia, quando refrenantur ne perpetrentur. Vertex enim dictus, quae dextra laevaque vertat capillos, signat rationem, quae supereminet menti haec anima si peccatis facientibus inclinatur, necesse est, ut in verticem, id est supra rationem ipsius, iniquitas descendat, nam cum supra impios peccata propria descendunt, suis sceleribus in poenas debitas destinantur.


18 Confitebor Domino secundum justitiam ejus Et psallam nomini Domini altissimi.

C Duobus modis confessio dicitur, cum peccata [Col. 0066C] nostra satisfactione damnamus, aut dignas Deo laudes cum exsultatione celebramus. Justitiam qua superbis resistit, humilibus dat gratiam, quia superbos facit sua crimina sustinere, humiles vero dignatur absolvere. Psallere est mandata Domini peragere et hymnos, voce et intimo corde cantare.



ORATIO EX PSAL. VII.

Scrutator cordium Deus, libera nos a persequentibus nos, et da nobis in tui exspectatione judicii, firmam custodiam mentis, ut non retribuamus inimicis mala pro malis. Per dominum nostrum Jesum, etc.



PSALMUS VIII.



ARGUMENTUM PSAL. VIII.
[Col. 0066D]

C. Ecclesia laudes majestatemque Domini Christi decantans, naturam ejus humanam, ad magnarum rerum dicit crevisse fastigia.


TT. In finem pro torcularibus, psalmus David.

C In finem significare Dominum jam diximus. Pro torcularibus, Ecclesia declarata est, quae primo ingressu laudem Domini laeta decantat. A Ecclesia autem eadem ratione torcular qua area dicitur. Multis enim variisque similitudinibus eadem res in Scripturis saepe insinuatur. In area quippe grana a paleis, in torculari vinum a vinaciis dividitur, ita in Ecclesia boni a malis non loco sed affectu separantur.


1 [Col. 0067A] Domine Dominus noster, Quam admirabile est nomen tuum in universa terra!

C Nomen Domini vocabulum inenarrabile sonat, unde cum dicit, quam admirabile est: non potest explicare quod sentit. Universa terra, quia per totum mundum ejus religio sancta dilatatur. H Quod pro nobis homo factus es, quod mortuus, quod resurrexisti, in cunctis gentibus est vulgatum, sed et illud quod elevata est, etc.


2 Quam elevata est magnificentia tua Super coelos.

C Magnificentia Dei est arcanum Incarnationis Christi: quae elevata est, quando Christus resurgens ascendit in coelos, ut in alio psalmo: Exaltare, dicitur, [Col. 0067B] super coelos Deus, et super omnem terram gloria tua (Psalm. LVI).


3 Ex ore infantium et lactentium perfecisti laudem propter inimicos tuos, Ut destruas inimicum et ultorem.

H Haec prophetia in Evangelio completa est, quando in templo pueri clamabant: Osanna filio David, benedictus qui venit in nomine Domini (Matth. XXI). C Ut sit sensus, non solum a perfectis et doctis es laudabilis, sed etiam ab incipientium et ore parvulorum mirabilis praedicaris, ut per infantes et lactentes, non pueros materiali lacte alendos, sed in fide parvulos qui rudimentis fidei imbuti, fortiorem cibum non recipiunt intelligamus (I Cor. III; [Col. 0067C] Hebr. V). Inimicos: paganos et blasphaemos designat. Defensorem: Judaeum perfidum, C H vel haereticum dicit, A vel diabolum suae sectae defensorem et peccati: dicunt quoque haeretici fidem se defendere Christianam, et peccatores veritatem, dum peccata excusant. C Inimicum vero et defensorem vel ultorem: Judaeum perfidum specialiter dicit, qui dum Patrem se putat defendere, Filio existit inimicus, ita factum est, ut Dei quasi defensor, apertissimus Deo probaretur adversarius.


4 Quoniam videbo coelos .. tuos + opera digitorum tuorum: Lunam et stellas quas ÷ tu .. fundasti

C Videbo coelos, id est libros evangelicos. Digitus Dei dicitur: divinae operationis effectus. Lunam, [Col. 0067D] Ecclesiam dicit; stellas, justos homines. Fundasti, ut intelligamus omnia in praedestinatione Dei fundata


5 Quid est homo quod memor es ejus, Aut filius hominis quoniam visitas eum?

C Quid est homo, cum despectione pronuntiandum est, id est fragilis et caduci Adae sequax, qui in veteri peccato socia pravitate permistus est. Hujus memor Dominus est, quando ei per suam misericordiam peccata dimittit. Filium hominis: filium virginis Mariae dicit; A C quia visitavit nos, corpus humilitatis nostrae assumendo, et ita a peccato veteri liberando, visitavit Dei Filius, hominis filium; quando Dei Filius factus est hominis filius.


6 [Col. 0068A] Minuisti eum paulo minus ab angelis: gloria et honore coronasti eum, Et constituisti eum super opera manuum tuarum.

C Minoratus est enim, non necessitate sed pietate et spontanae voluntate, formam servi accipiens: ex ea siquidem parte minor factus est angelis, qua crucem pro omnium salute suscepit. Bene autem dixit paulo minus, quia et si mortalem carnem accepit; tamen nulla peccata habuit. H Gloria, cum in ejus descensu inferi claruerunt. Honore, cum vicit mortem. Coronatus, circumdatus choro sanctorum rediit ex infernis. C Dum dicit opera manuum, omnis illi creatura subjecta monstratur.


7 Omnia subjecisti sub pedibus ejus: Oves et boves universas: insuper et pecora campi.

[Col. 0068B] C Cum dicit omnia, ostendit et terrena et superiora ei esse subjecta. Oves electum populum signat. Boves praedicatores dicit. Insuper, id est non solum sancti, sed etiam peccatores (quos pecora significant) ei subjecti sunt, qui bene sunt pecora: dum in mundi istius voluptate pascuntur. Oves sunt autem, cum intra Dei septa clauduntur.


8 Volucres coeli et pisces maris, Qui perambulant semitas maris

C Volucres coeli a volatu crebro dictae, superbi homines sunt, qui inflati vento jactantiae quasi per inane aeris volitant, et humilia despiciunt. Pisces philosophos dicit, qui hujus mundi naturam erratica curiositate pertractantes: sicut pisces in mari [Col. 0068C] natant, qui per nimiam curiositatem non contemplantes coelestia, inter hujus saeculi fluctus, rerum fluentium occultas angustias scrutantes, putant esse vitam aeternam. Et hi pedibus Christi subjecti sunt, dum convertuntur. Nam licet Christo omnia jure subjecta sint, illos tamen proprie dicimus esse subjectos, qui ad ejus onus laeve pervenire meruerunt.


9 Domine Dominus noster, Quam admirabile est nomen tuum in universa terra!

C Repetit sancta Ecclesia congrue siquidem versum de laude Domini, quem in capite dixit, quia ipse dixit, Ego sum alpha et omega, id est initium et finis (Apoc. I).



ORATIO EX PSAL. VIII.
[Col. 0068D]

Admirabile nomen tuum, omnipotens Domine, supplices exoramus, ut qui omnem creaturam mundi, ad usus hominis subjecisti, nos ad tuae servitutis officium dignos digneris efficere. Per Dominum nostrum, etc.



PSALMUS IX.



ARGUMENTUM PSAL. IX.

C Propheta laetum se dicit Domino psalliturum, quoniam confudit diabolum pauperumque sanguinem vindicat, et peccatores cum antichristo dicens perituros, judicii tempus velociter advenire deprecatur, ne cujuslibet iniquitas ultra praevaleat.


[Col. 0069A] TT. In finem pro occultis filii. Psalmus David.

C In finem, pro occultis filii David psalmus. Finis iste signat illum: non in quo deficitur, sed in quo crescitur, qui nobis initium est boni, finis est mali. Pro occultis filii: personam significat Salvatoris, cujus mysteria et judicia nobis sunt occulta. Totus hic psalmus, in persona Ecclesiae per prophetam canitur.


1 Confitebor ÷ tibi .. Domine, in toto corde meo; Narrabo omnia mirabilia tua.

C In toto corde confitetur Deum, qui nullis cogitationibus mundanis fluctuat, quod est perfectorum. Narrabo, etc. H Ac si dixisset quantum me docuisti, tantum narrabo. Qui narrat quantum intelligit: [Col. 0069B] omnia mirabilia Dei narrat, quamvis in se plura sint.


2 Laetabor et exsultabo in te; Psallam nomini tuo, Altissime.

C Plus est enim exsultare quam laetari. Exsultare est animi et corporis motu majori jocundissima libertate gaudere, laetari vero: animo dilatari in gaudio, laetitia enim quasi latitia, id est mentis latitudo, in gaudio dicitur. Psallam, H opere compleam. Nomen Patris Filius est. Altissimus ipse est Deus.


3 In convertendo inimicum meum retrorsum: Infirmabuntur et peribunt a facie tua.

H. Inimicum dicit diabolum, cui Dominus dixit: Vade retro, Satana (Matth. XVI). Putant enim quidam, [Col. 0069C] non Petro sed diabolo, Petro suggerenti Dominum respondisse: Vade, retro, Satana, id est adversarie, seu inimice. Infirmabuntur. Hic pluraliter omnes satellites diaboli comprehendit, qui prius fortes erant propter peccata nostra, modo infirmi; nos autem in Deo fortes. Peribunt ante faciem. C Id est ante gratiam [al. faciem] Christi.


4 Quoniam fecisti judicium meum et causam meam. Sedisti super thronum ÷ qui .. judicas justitiam.

H. Fecisti judicium meum, vox Ecclesiae. Ac si dicat: gentes elegisti, Judaeos reprobasti. Causam meam, id est, causasti pro me contra adversarios, et vindicasti me, et fecisti causam meam bonam. Thronum Graecum est, Latine sedes, quia unusquisque [Col. 0069D] sedes Dei est. C Hic praesens tempus pro futuro dixit, judicas, quia judicaturus sit aequitatem.


5 Increpasti gentes, ÷ et .. periit impius: Nomen eorum delesti in aeternum, et in saeculum ÷ saeculi ..

H. Increpasti gentes per apostolos, quia idola adorabant. Et periit impius, quia ab impio per praedicationem factus est pius. Nomen eorum delevit, id est nomen impietatis. C In saeculum saeculi, futurum regnum signat, quod nulla aetate nullo tempore finietur, est enim saeculum aeternum post istud mutabile saeculum; quod est saeculum, id est sequens aeternitas istius saeculi, id est, isto finito aliud incipit.


6 [Col. 0070A] Inimici defecerunt frameae in finem: Et civitates ÷ eorum .. destruxisti.

C Inimici genitivus casus est, id est diaboli, cujus frameam defecisse testatur, quando virtus diaboli in fine Omnipotentis judicio destruetur. Framea Hebraicus sermo, Latine gladius. Civitates, populos infideles, quorum pectora diabolus in hoc saeculo possidebat; in ultima Christi manifestatione dicit convictos.


Periit memoria eorum cum sonitu: Et Dominus in aeternum permanet.

C Cum sonitu dicit, id est cum clamore maximo, quod fieri solet, quando res prosperae gravissimo fine clauduntur, ut nec potestas eorum videatur remanere, nec nomen. Et ecce decora nimisque apta [Col. 0070B] diversitas, quia prius dixit impios perire, nunc in aeternum Dominum permanere dicit.


8 Paravit in judicio thronum suum, et ipse judicabit orbem terrae in aequitate: Judicabit populos in justitia.

C Paravit, scilicet Deus homo, ut qui hic in humilitate judicatus est, ibi in majestate judicaturus adveniat. Et ipse utique Dominus Christus judicabit. Orbem terrae sanctos viros debemus accipere. Isti judicandi sunt in aequitate qui audituri sunt: Venite, benedicti Patris mei (Matth. XXV); aequitas enim pro placiditate et leni judicio poni solet. Populos, peccatores dicit. Isti cum justitia judicandi sunt, quibus dicetur: Ite in ignem aeternum (Ibid.).


9 Et factus est Dominus refugium pauperi: [Col. 0070C] Adjutor in opportunitatibus, in tribulatione.

C Magna cogitatio gaudiorum, ipsum habere refugium quem et judicem. Pauper Dei est ille, qui terrena despiciens, coelestia desiderat. Illud adjutorium dulcissimum est, quod in opportunitate, id est necessitate praestatur. In tribulatione, cum animus afflictorum ad compunctionem avidius incitatur.


10 Et sperent in te qui noverunt nomen tuum Quoniam non dereliquisti quaerentes te, Domine.

C Sperent in te, non in saeculi blandimenta respiciant, sed in tuam promissionem confidant, qui noverunt nomen, id est qui majestatem tuam sanctissima devotione venerantur. A Nomen enim est Dei: Dominus, vel Est. Quod novit, qui libenter ei servit [Col. 0070D] qui vere est. Ideo nemo speret in transitoriis, praeter fuit et erit nihil habentibus. Nam quod in illis futurum est, cum venerit fit statim praeteritum, exspectatur cum cupiditate, amittitur cum dolore, non tenetur cum certitudine. C Sequitur causa cur sperent in Deum, quia non patitur eos deserere quos videt ad se confugere


11 Psallite Domino ÷ qui .. habitat ÷ in .. Sion: Annuntiate inter gentes studia ejus.

H Psallite Domino, id est praedicate Dominum, et opere implete quod praedicatis. Sion speculatio dicitur, id est Ecclesia, in qua habitat Christus. Annuntiate. Vox Prophetae admonet praedicatores praedicare studia ejus, id est mandata Christi.


12 [Col. 0071A] Quoniam requirens sanguinem eorum recordatus est: Non est oblitus clamorem pauperum.

C Quia superius dixit, praedicate gentibus; ne quis putaret inultum esse sanguinem martyrum, dixit requirens sanguinem, ut vindicta terreret persecutores, et martyres promissio mulceret. Non est oblitus dicit, ne putent oblivisci Deum (propter longinquitatem futuri judicii) retribuere bona pauperibus Christi.


13 Miserere mei, Domine: Vide humilitatem meam de inimicis meis.

C Postulat sibi Propheta sic subveniri, ut videatur a rege Christo, quia ejus conspectus auxilium est. Supplicat iterum intelligi a Domino suam humilitatem [Col. 0071B] de superbia persecutorum, quia tantum videntur extolli persecutores, quantum humiliantur martyres.


14 Qui exaltas me de portis mortis: Ut annuntiem omnes laudationes tuas in portis filiae Sion.

C Porta vero mortis est diabolus vel vitia illecebrosa, per quae introitur ad aeternam mortem. Exaltas me, id est longe facis a talibus. Liberatus ex illis portis mortis, pollicetur se pronuntiaturum laudes Domini in portis Sion, id est in toto orbe sanctae Dei Ecclesiae. A Portae enim Ecclesiae sicut sunt apostoli, ita omnia optima studia, per quae venitur ad visionem pacis in Ecclesia. H. Portae etiam mortis haeretici, et omnis mala doctrina. Portae Sion, id est Ecclesiae boni praedicatores et [Col. 0071C] sancta doctrina.


15 Exsultabo in salutari tuo: Infixae sunt gentes in interitu quem fecerunt.

C Merito ergo se dicit Propheta in ipso gaudere, id est in Christo, ubi gaudii nullus est finis. Infixas enim gentes dicit, quae timore Domini non tenentur, id est quasi quibusdam clavis peccatorum ligatas, ut non valeant se excutere, quod non improbe ad Judaeos pertinere dicimus; ut ita sint malis suis affixi Judaei perfidi, sicut in cruce clavis Dominum infigere decreverunt: poena etiam cuique sua est iniquitas.


16 In laqueo isto quem absconderunt: Comprehensus est pes eorum.

C Laqueum vero occultaverunt quantum potuerunt, [Col. 0071D] et tamen Christum nil celare valuerunt. Comprehensos illos dicimus quos captio nodosa constringit, sic fuit pes eorum, id est gressus animi, et desiderium pravum, quod eos ambulare fecit ad vitia. A Laqueus quippe occultus dolosa cogitatio; pes animae amor, qui, si pravus est, dicitur cupiditas; si rectus, charitas. Eo movetur anima quasi ad locum quo tendit, id est delectationem bonam vel malam.


17 Cognoscet Dominus judicia faciens: In operibus manuum suarum comprehensus est peccator. Canticum diapsalmatis.

C Cognoscetur Dominus, quando humanum genus [Col. 0072A] sive a sinistris seu a dexteris judicio Dei erit segregatum. Comprehensus est peccator operibus suis, cum secundum qualitatem operis sui dignam recipit ultionem.


18 Convertantur peccatores in infernum Omnes gentes quae obliviscuntur Deum

C Convertantur peccatores, dicit, id est ab hujus mundi delectatione tollantur, ne diutius possint in sua voluptate gaudere. Infernus autem dictus est ab eo quae illic animae jugiter interantur, ad quem sine dubio perventuri sunt, qui Domini praecepta contemnunt. Oblivisci Dominum est involvi erroribus superstitionum et coeno voluptatis, nam e contrario illius memores sunt qui talia non requirunt.


19 Quoniam non in finem oblivio erit pauperis: [Col. 0072B] Patientia pauperum non peribit in finem.

C Non enim oblivio erit pauperis, quando venerit Dominus in fine saeculi judicare mundum, dicit etiam non perire patientiam quae fideles coronat. Nam si deest homini patientia, anima ejus non est perfecta. In finem. H Quia si differtur auxilium a sanctis, tamen non aufertur nisi venit


20 Exsurge, Domine, non confortetur homo: Judicentur gentes in conspectu tuo.

C Prospexit Propheta adventum Antichristi et proclamavit. Exsurge, Domine, non confortetur, id est non praevaleat homo pessimus scilicet Antichristus, cujus nequitiam non valet sustinere humana conditio. Gentes etiam petit judicari celerrimo adventu, quae cum ipso Antichristo scelera magna [Col. 0072C] facturae sunt.


21 Constitue, Domine, legislatorem super eos: Ut sciant gentes quam homines sunt. Diapsalma:

C Legislatorem, hic Antichristum dicit, ut talis princeps detur peccatoribus, non qui eos regat sed cum ipsis simul depereat. H Sciant, cum damnatae fuerint gentes, etc., quoniam spem suam in hominem posuerunt et non in Deum. C Tamen legislator verissimus solus Deus, Antichristus vero male et false legislator erit.


22 Ut quid, Domine, recessisti longe? Despicis in opportunitatibus, in tribulatione?

C Non cessit longe Christus, quia ubique totus est, sed quasi recessisse creditur cum subvenire tardaverit. Despici enim nos credimus si vel minimo [Col. 0072D] tempore ab auxilio Dei differamur, hoc dixit Propheta pro anxietate gementium. Sed ille tunc magis praestat, cum magnae patientiae nobis solatia ministrat.


23 Dum superbit impius. Incenditur pauper: Comprehenduntur in consiliis quibus cogitant.

C Superbit impius. Cum facta suae malignae voluntatis superbus expleverit, tunc magis incenditur pauper catholicus ad studium virtutis, quia, dum viderit peccatorem nimis exaltatum, facile novit casurum, sed isti impii comprehenduntur debitis poenis puniendi. A Vel, in consiliis cogitationum malarum, quibus cogitant comprehendere sanctos ad affligendum. Et cur superbiat ipius subdit, quoniam laudatur, [Col. 0073A] etc. Et haec est magna ira Dei in impium, ut desit correctio et assit adulatio, adulantium enim linguae alligant animas in peccatis.


24 Quoniam laudatur peccator in desideriis animae suae: et iniquus benedicitur


25 Exacerbabit Dominum peccator: Secundum multitudinem irae suae non quaeret.

C Malus enim, dum ab alio peccatore laudatur, extollitur in desiderio laudis, nec de correctione cogitat, cui laudator blandiens invenitur. Sequitur argumentum ejus iniquitatis, ut ille benedicatur qui male potius agere cognoscitur, deceptus adulantium falsitate. C Exacerbabit Dominum peccator, id est ad iracundiam concitabit sua indicibili superbia, quod [Col. 0073B] proprie de Antichristo datur intelligi, qui irritat Dominum, quando se sua fallacia non solum terrenum regem sed etiam rerum omnium praedicabit Deum, sed hoc ei erit ad ruinam, ideo, ut falsus Deus, flammis dignis punietur. Non requiret Deum Antichristus, ut sua peccata crudelia dimittantur, quia in conspectu suo non habet Deum; ideo subditur, non est, etc.


26 Non est Deus in conspectu ejus: Inquinatae sunt viae illius in omni tempore.

C O quam profunda caecitas, Deum ante oculos non habere. De Antichristo dicit, omnes semitas ejus esse pollutas, id est cogitationes et facta sordida; necesse enim est ut sint contaminata quae pestiferi ducatu diaboli sordidantur


27 [Col. 0073C] Auferuntur judicia tua a facie ejus: Omnium inimicorum suorum dominabitur.

C Auferuntur judicia Dei a corde impii, quando videt tardius venire quod celeriter meruerit sustinere. Hoc illi quoque auget interitum, quod dicitur tenere principatum inimicorum suorum, qua gloriatione ad scelera pronior erit: cum nullum sibi obviam ire cognoverit.


28 Dixit enim in corde suo: Non movebor a generatione in generationem sine malo.

C Dicit Antichristus, Non movebor, id est nullam gentem intactam relinquo, sed pergam de gente in gentem vindicandus. Actus vero suos ostendit uno verbo, quando se dicit sine malo nihil esse facturum.


29 [Col. 0073D] Cujus maledictione os plenum est et amaritudine et dolo: Sub lingua ejus labor et dolor.

C Nequitia ejus duplici perversitate describitur. In ore quippe habebit blasphemam maledictionem, cum se filium Dei mentitur. Amaritudinem, quando contradicentibus sibi poenam mortis indicit et ad supplicia jubet pervenire. Labor, cum diversis cladibus affligit innoxios. Dolor, cum martyres facit. Haec habet in ore quae locuturus est publice; haec vero habet sub lingua quae cogitat. Cogitat vero laborem et dolorem, quia sine his consummari non potest corona martyrii.


30 [Col. 0074A] Sedet in insidiis cum divitibus in occultis: Ut interficiat innocentem.

C Cum dicit, sedet in insidiis, actus Antichristi comparavit consuetudini latronum, qui se occultant ut interficiant innocentes. Divites hic in malo accipiuntur, sicut pauperes in bono. A Divites enim saeculi dicit, quos ditabit ut eorum gloria alios decipiat. C Interficere innocentem est de religioso facere sacrilegum, ejusque animam perpetua morte damnare.


31 Oculi ejus in pauperem respiciunt: Insidiatur in abscondito quasi leo in spelunca sua.

C Cum dicit oculos ejus in pauperem, scilicet spiritu respicere, sciendum quod non respicit ut [Col. 0074B] proficiat illi pauperi, sed ideo intendit ut occidat. H Leonem Antichristum nominat, diabolus quoque et leo et draco dicitur. Leo quando aperte persequitur, draco quando occulte nocet. C Quod ait, ut leo, ad vim pertinet; sed quod addit, in cubili suo, ad dolos pertinet suos, quibus laceraturus est Christianos.


32 Insidiatur ut rapiat pauperem: Rapere pauperem dum attrahit eum.

C Iteratio insidiarum nimiam calliditatem hostis ostendit. Rapere pauperem subitum periculum animae significat. Dum attrahit eum, id est, dum illum molitur a veritate reducere, et ad venerationem sui nominis molitur adducere.


33 In laqueo suo humiliabit eum: [Col. 0074C] Inclinabit se et cadet cum dominatus fuerit pauperum.

C Laqueus significat dolum, quo corda simplicium capiuntur. Humiliabit autem, quando de vera religione cadunt ex suasione diaboli, qui ad insanam doctrinam perducuntur. Inclinabit se tyrannus, cum animum suum remiserit in aliquod otium cessando a tanta persecutione, nimia acquisitione perditorum satiatus. Post poenas afflictionesque justorum, cadet nequissimus cum suis sequacibus de sua praesumptione, quando illi supervenerit repentinus interitus; finem enim saeculi infelix nescit, quoniam eum in sua potestate Dominus constituit. H Ideo cum se sperabit adhuc longe victurum, repentinus ei superveniet interitus.


34 [Col. 0074D] Dixit enim in corde suo: Oblitus est Deus: Avertit faciem suam ne videat in finem.

C Nimis stulta cogitatio, putans Dominum fideles suos nolle respicere, pro quibus passionem sustinuit, cum propter ipsum doceantur omnia poenalia et adversa sustinere.


35 ÷ Ex .. surge, Domine Deus. Exaltetur manus tua: ne obliviscaris pauperum.

C Exsurge, Deus, hoc est, celeriter veni; exaltetur manus tua, operationem judicii significat. Illud enim Propheta desiderabat venire, unde Antichristus posset occumbere. Ne obliviscaris, nunc rogat, ne secundum votum tyranni obliviscatur pauperum [Col. 0075A] in finem saeculi, ubi retributio est futura meritorum.


36 Propter quid irritavit impius Deum? Dixit enim in corde suo: Non requiret.

C Interrogando enim dicendum est, propter quid irritavit impius Deum. Respondendum, ideo quippe quoniam Deum impius putabat non posse sua facta requirere et pauperum injurias, quasi circa cardines coeli Deus ambulans, nostra non consideraret, sed inveniet memorem in futuro, quem sperabat oblitum.


37 Vides quoniam tu laborem et dolorem consideras Ut tradas eos in manus tuas.

C Propheta loquitur ad Deum: Vides quoniam [Col. 0075B] tibi nullus illudat; consideras enim laborem et dolorem, quem ille perfidus sub lingua habuit, id est in cogitatione sua revolvit. Ut tradas eum, id est judicio traditus non evadet, sed digna factis recipiet, cum aeterna damnatione torquebitur.


38 Tibi derelictus est pauper: Orphano tu eris adjutor.

C Cum dicit, tibi derelictus est pauper, ostendit quoniam qui Domino derelinquitur, nulla utilitate fraudatur, hoc est enim pio principi dimitti, quod bonis omnibus tradi. Pauper enim dictus a paulo lare. Pupillum vero dicit non cujus genitor carnalis occubuit, sed cui pater sepultus est, id est mundus quem non amavit. Tu eris adjutor dicit, ut cum carnaliter [Col. 0075C] affligi videas, eos non dubites esse liberandos.


39 Contere brachium peccatoris et maligni: Quaeretur peccatum illius et non invenietur.

C Redit nequitia Antichristi ante oculos Prophetae et rogat: Contere brachium ejus, id est ad nihilum redige potentiam, qua male utebantur peccatores, quia insigniter impia faciebant. Malignus, quia iniquus suasor erit, ut quos terrore non potest pervertere, saltem per noxia praemia conetur declinare. H Quaeritur peccatum illius nec invenietur, hoc est ad emendationem non est dignus venire. C Addidit, nec invenietur, quia dubium non est perire scelestam potestatem, cujus auctor est damnandus. A Ut sic inveniatur peccatum et peccator ad damnationem, quae non inveniuntur ad emendationem.


40 [Col. 0075D] Dominus regnabit in aeternum et in saeculum ÷ saeculi .. Peribitis gentes de terra illius.

C Interfecto Antichristo, redit Propheta ad ordinem futurarum rerum, ubi jam securitas sanctorum et regnum aeternum Christo Deo est. Gentes, peccatores et impios dicit, qui feraliter vivunt. De terra illius, regnum signat Salvatoris, quo soli beati perfruuntur.


41 Desiderium pauperum exaudivit Dominus: Praeparationem cordis eorum audivit auris tua.

H Desiderium pauperum, dicit voluntatem Ecclesiae, ut ei tribueret regna coelorum. C Et praeparationem cordis, id est concupiscentiam, quae ostendit [Col. 0076A] virtutem animi ardore mentis. H Aurem Dei, clementiam divinam dicit.


42 Judicare pupillo et humili: Ut non apponat ultra magnificare se homo super terram.

C Ecce auctoritate prophetica admonemur, pupillum humilem Deo esse gratissimum. Cum pupillus humilis dicitur, justissimus approbatur, ut non apponat ultra, hoc est, H ut non elevet Antichristus se ultra super electos Dei, quia C tunc omnia mala finienda sunt, cum auctor mortis cum sua plebe damnabitur. Haec sunt occulta Filii, quae psalmi hujus titulus canit.



ORATIO EX PSAL. IX.

Confessioni nostrae piam aurem, Deus clemens, [Col. 0076B] aperi, qui sperantes in te nunquam consuevisti derelinquere, ut exaltati de portis mortis perpetuae, possimus salvi tentatoris occultas insidias effugere. Per Dominum nostrum.



PSALMUS X.



ARGUMENTUM PSAL. X.

C De haereticis Propheta dicit, qui nituntur catholicos in suam convertere pravitatem, Domini illis judicium comminans, et quid in illa retributione debeant sustinere.


TT. In finem ÷ Psalmus .. David.

C Sciendum est hunc psalmum probatum esse ad haereticos destruendos.


1 In Domino confido: [Col. 0076C] Quomodo dicitis animae meae: Transmigra in montem sicut passer?

H In Domino confido. Vox Ecclesiae contra haereticos. C Ac si dixisset, Dum ego sum in religionis fixo cacumine constitutus, quomodo suadetis me: Transmigra in montem, id est ad haereticam pravitatem, mentientes esse Christum ibi, ubi veritas esse nulla probatur? Mons significat elevatam superbiam mentis, qua sola haeresis incurritur, dum haeretici humilibus consentire nolentes, super Ecclesiam se erigere conantur. Passer haereticum signat, qui ad nequissimas praedicationes inconstantis animi levitate transfertur. Instabilis enim avis passer, et alii in foraminibus parietum, alii in roscidis vallibus, nonnulli in squalidis montibus habitant.


2 [Col. 0076D] Quoniam ecce peccatores intenderunt arcum: paraverunt sagittas suas in pharetra: Ut sagittent in obscuro rectos corde.

H Quoniam ecce peccatores, id est haeretici, intenderunt arcum, id est ora illorum contra Ecclesiam. Intenderunt arcum, id est potentiam verbositatis suae. C Paraverunt sagittas, id est verba venenosa. In pharetra, id est in corde. H ut sagittent, etc., id est cum viderint in Ecclesia obscuratos imperitia vel simplices, laqueis dolosis vel occultis illiciant. C Recti corde sunt dicti, qui nulla iniqua persuasione decipi poterunt, vel in obscuro, id est obscuris et ambiguis sententiis eorum, vel cum persecutionibus tetris perturbatur Ecclesia. Quando timore [Col. 0077A] periculi carnalis homines creduntur facilius immutari.


3 Quoniam quae perfecisti destruxerunt: Justus ÷ autem .. quid fecit?

C Dicit idem Propheta destruxisse haereticos legem Dei cum interpretationibus falsis, convertentes in necem quae a Domino prophetata sunt ad salutem. Subjungitur defensio Domino Christi: Justus quid fecit? H hoc est, Christus mundum redemit. C Vel, si Scripturas subvertere volunt, quid fecit eis justus, quod etiam illum persequuntur?


4 Dominus in templo sancto suo: Dominus in coelo sedes ejus.

C Templum enim Dei sanctum est, quod estis vos (I Cor. III), ut sciat haereticus se posse a Deo disperdi, [Col. 0077B] a quo noscuntur corda recte credentium possideri. Coelum enim sanctos viros significat, quos divinitas insidere dignatur. Terrere igitur haereticos a seductione bonorum per Domini judicium nititur Propheta, ut si justos seducere non timent, saltem eum qui in justis est et habitat timeant.


5 Oculi ejus ÷ in pauperem .. respiciunt, Palpebrae ejus interrogant filios hominum.

H Oculi Domini, id est aspectus et clementia Divinitatis pauperem populum Christianum respicit ad adjuvandum. C Palpebrae, dictae a palpitando, signant subtilitatem divini judicii ac judicia Dei occulta, in quibus nos interrogat, id est cognoscit quid habeat unusquisque.


6 Dominus interrogat justum et impium: [Col. 0077C] Qui autem diligit iniquitatem odit animam suam.

H Dominus interrogat, id est cognoscit et probat justum et impium. C Hoc ideo dicitur, ut unusquisque circumspiciat conscientiam suam, de qua novit solum Deum ferre judicium. Non enim justus est quem homines dicunt, sed quem Deus probat justum. Quid est diligere iniquitatem, nisi diabolum sequi? semetipsum persequitur qui diabolum sequitur, dum illas semitas vult ire, quae ad fugienda loca poenarum perducunt.


7 Pluit super peccatores laqueos: Ignis + et .. sulphur + et .. spiritus procellarum, pars calicis eorum.

C Pluit, scilicet verba praedicationis, quae piis imbres [Col. 0077D] sunt, perfidis autem laquei igniti. Ignis etiam est, cum eos flammea cura consumit cupiditatis. H Sulphur, putredo peccatorum. C spiritus procellarum, dum se confundunt mente tumultuosa, pars calicis eorum, id est mensura, quae pollutis actibus ebriantur. H Vel, ignis, cupiditas, sulphur, peccatorum putredo, spiritus procellarum, poena aeterna; et quos ignis exurit, tempestas exanimat.


8 Quoniam justus Dominus et justitias dilexit: Aequitatem vidit vultus ejus.

C Justum dicit Dominum amare justitiam, quia nescit alios respicere, nisi qui norunt custodire justitiam, aequitatem illam, scilicet quam ipse propitius concedit. Vultus Dei propitiationem significat.



ORATIO EX PSALM. X.
[Col. 0078A]

Dirige oculos pietatis tuae super humilem paupertatis nostrae personam, omnipotens Domine, et circumda nos fidei armis, ut ab iniquitatum sagittis eruti, valeamus aequitatem et justitiam custodire. Per Dominum.



PSALMUS XI.



ARGUMENTUM PSAL. XI.

C Salvum se Propheta a mundi istius perversitate fieri petit, quoniam dolosi atque superbi, potentiam Dei sceleratis oblocutionibus abnegabant; promissionemque Patris per Filium dicens faciendam, eloquia Domini sub brevitate collaudat.


In finem pro octava die. Psalmus David.

C In finem pro octava die, ut in sexto psalmo jam [Col. 0078B] dictum est, ad aeternam pertinet requiem, petit itaque Propheta iniquitatem mundi destrui, ut ad illam veritatem futurae promissionis debeat pervenire.


1 Salvum ÷ me .. fac, Domine, quoniam defecit sanctus: Quoniam diminutae sunt veritates a filiis hominum.

C Salvum me fac, exclamat ad Dominum Propheta, petit se salvum fieri ab illo a quo veram medicinam noverat invenire, dicens sanctum deesse; aliter enim sanctus deficere non poterat nisi fuisset inter homines veritas imminuta. Verum cum dicit diminutas, evidenter ostendit depravata Dei munera ex culpis hominum, et collata beneficia propria perversitate maculata. Dicit vero veritates, de veritatibus [Col. 0078C] hominum loquens, una est Dei veritas, qua illustrantur animae sanctae.


2 Vana locuti sunt unusquisque ad proximum suum: Labia dolosa in corde et corde ÷ locuti sunt ...

C Vana falsa significat, quando contra Dominum testimonia falsa quaerebant, tunc imminutae sunt veritates. Proximos dicit, non tam cognatione generis quam participatione sceleris sociatos. In corde et corde, quoties volumus dolosos ostendere, duplicia eorum corda declaramus, quando simplices, unum cor in eis esse testamur. Locuti sunt, ut subaudias mala.


3 Disperdat Dominus universa labia dolosa: Linguam magniloquam.

C Disperdat dicitur contra Judaeos, ut passim [Col. 0078D] pereant, qui se in una pravitate collegerant. Lingua magniloqua est quae sibi aliquid magnae potestatis assumit, et, ne hic in bono linguam magniloquam accepisses, praedixit labia dolosa. Considera vero pietatem dicentis, quod non hominibus (quia aliqui convertendi erant) sed ipsis vitiis maledicit.


4 Qui dixerunt: Linguam nostram magnificabimus: Labia nostra a nobis sunt: Quis noster Dominus est?

C Illos exponit, qui in prosperis rebus se jactantes, gloriam suam exaltare praesumunt, et sibi ipsis deputant non a Deo accepisse. Istud quis noster Dominus est, sacrilegorum verba sunt contradicentium [Col. 0079A] vero Deo, et superborum. A Hypocritarum et philosophorum, qui ingenio et studio scientias et eloquentiam acquisitas ex seipsis habere putant, contemnentes non habentes eas, ideo subdit:


5 Propter miseriam inopum et gemitum pauperum: Nunc exsurgam, dicit Dominus.

C Exsurgam, dicit Propheta in personam Patris de Filio; exsurgam, id est, apparebo et manifestabor in Filio, H ut eos qui in miseria sunt in mundo redimat.


6 Ponam in salutari: Fiducialiter ÷ agam .. in eo:

H Ponam in salutari (vox Patris), id est salutem et consolationem pauperum, forte gentium in Filio; [Col. 0079B] qui est laetitia contra gemitum. Fiducialiter agam in eo, C id est in Filio, quia potestas Patris; fiducia est Filii, cujus voluntati nullus valet obviare, quia eloquia, etc.


7 Eloquia Domini, eloquia casta: argentum igne examinatum: Probatum terrae: purgatum septuplum.

Hic eloquia Domini laudantur (quae nullo mendacio, nulla adulterina falsitate fuscantur) cum dicit, eloquia casta. Superius vero sermo humanus arguitur, cum dicit, vana locuti sunt. Argentum terrae, igne examinatum solet esse purissimum, quando frequenti fuerit decoctione mundatum; sic eloquia Domini pura, pulchra et rara. Purgatum vel examinatum, contra illud ponitur, quod de peccatoribus [Col. 0079C] ait, labia dolosa in corde, etc. Septuplum, septiformem Spiritum significat, id est, timorem Domini, pietatem, scientiam, fortitudinem, consilium, intelligentiam, sapientiam. A Per quae divinum eloquium splendet, dum verbi Dei praedicatores et secundum eloquia ejus viventes his charismatibus refulgent.


8 Tu, Domine, servabis nos: Et custodies nos a generatione hac in aeternum.

H Tu, Domine, servabis nos in aeternum (Ecclesia rogat), id est in fide servabis. Et custodies ab haereticis vel Judaeis, sive a peccatoribus, sive a dialecticis et philosophis istius mundi in aeternum. C Hic conservat ne pereamus, ibi laetificat in aeternum et coronat.


9 In circuitu impii ambulant: [Col. 0079D] Secundum altitudinem tuam multiplicasti filios hominum.

C In circuitu impios ambulare, est tortuosis moribus vivere, qui nunquam rectam viam ambulant, Christo derelicto, qui est vera via. Secundum altitudinem tuam, non secundum meritum hominis sed secundum potentiam divinae voluntatis multiplicatur Ecclesia, hoc est de pietate et misericordia ejus, percipiens in retributione Christi promissa.



ORATIO EX PSAL. XI.

Miserere fragilitatis nostrae, sanctissime Pater, et concede nobis eloquia tua, pudico corde continere, ut possimus multiloquam dolositatem insanientium declinare. Per Dominum nostrum.



PSALMUS XII.
[Col. 0080A]


ARGUMENTUM PSAL. XII.

C Respiciens Propheta mundum idololatriae mancipatum, credulitatem suam adventu sanctae Incarnationis poscit expleri, ut vel sic confusa gentilitas suum posset agnoscere Creatorem.


TT. In finem psalmus David.

C In finem: hic tempus significat incarnationis Christi. C Totus hic psalmus de charitate loquitur Christi; plenus Propheta Domini charitate, confidenter dicit differri se diutius ab exspectatione sua et adventu illius, quem licet firma fide crederet esse venturum, tamen de ejus tarditate conqueritur. Cujus adhuc speratum adventum citius non merebatur cernere, quoniam omni desideranti valde molesta [Col. 0080B] dilatio est.


1 Usquequo, Domine, oblivisceris me in finem? Usquequo avertis faciem tuam a me?

C Usquequo cum dicit, apparitionem postulat Christi, quam in spiritu videbat; usquequo, id est, quousque, quandiu non liberas. H Potest vero cum Propheta quilibet poenitens sub peccatis gemens dicere: Usquequo, etc., persequuntur enim daemones et mali homines gravissime vere poenitentes et Christi mandata servare cupientes. C In finem, id est usque ad Christi adventum.


2 Quandiu ponam consilia in anima mea, dolorem in corde meo per diem?

C Cum dicit quandiu, exprimitur hic maximus ardor exspectantis adventum Dei. H Ac si dicat: Patior [Col. 0080C] istam angustiam quousque te videam, sicut promisisti venire. A Dicit vero consilia, id est cogitationes et tractatus, quomodo et quando a servitute peccati et diaboli liberari possit per adventum Salvatoris, et quia spes salutis protrahitur, crescit desiderium in dolorem. C Per diem, id est per singulos dies ille amor tui adventus, versus est in dolorem mentis quo tardaveris.


3 Usquequo exaltabitur inimicus meus super me? Respice et exaudi me, Domine Deus meus.

C Inimicum, diabolum dicit, qui dicitur exaltatus ante adventum Domini, cum gaudebat de humana captivitate. Super me, id est super credulitatem meam. Exaudi me, non sibi tantum subvenire petit sed universis fidelibus. Respice, ad illud referendum; [Col. 0080D] usquequo avertis faciem tuam a me. Exaudi vero, ad illud quod dicit in capite psalmi: usquequo oblivisceris me in finem.


4 Illumina oculos meos ne unquam obdormiam in morte: Nequando dicat inimicus meus: Praevalui adversus eum.

C Dum petit illuminari oculos, cordis oculos dicit, qui obdormiunt in morte, quando, fidei lumine sepulto, carnali delectatione clauduntur; ipse est enim somnus, de quo laetatur inimicus. Inimicum, diabolum dicit et angelos ejus, quorum consuetudo est insultare dum capiunt, et gaudere dum deceptos a se cognoverint possideri.


5 [Col. 0081A] Qui tribulant me exsultabunt si motus fuero: ego autem in misericordia tua speravi.

C Exsultabunt si motus fuero, id est si a te fuero divisus per incredulitatem vel peccatum; inimici efficiuntur laeti. In tua misericordia dicit, quia qui aliunde suam spem ponit nisi in Deum, sua fides vacua est. O virtus fidei et firmitas magna credentis in eum credere a quo pro certo scit posse salvari!


6 Exsultabit cor meum in salutari tuo: Cantabo Domino qui ÷ bona .. tribuit mihi: ÷ et Psallam nomini Domini altissimi ...

C Interior homo salutare Dei conspexerat, quem cernere cupiebat carnalibus oculis. Cantabo, scilicet corde ubi nimia laetitia complebatur. Psallam operibus bonis, quod maxime Divinitas quaerit.



ORATIO EX PSAL. XII.
[Col. 0081B]

Ne avertas faciem tuam a nobis, omnipotens Deus, ne inimici nostri exaltentur adversus nos; sed ita cor nostrum salutaris tui exsultatione perfunde, ut facias somnum secundae mortis evadere. Per Dominum nostrum.



PSALMUS XIII.



ARGUMENTUM PSAL. XIII.

C Ecclesia Judaeos increpans qui viso Domino minime crediderunt, inani eos trepidatione dicit confundi qui fructuosum timorem Domini cognoscere noluerunt, eorum in fine saeculi conversionem praedicens.


TT. In finem ÷ Psalmus .. David.

C Finis Christum significat, ideo frequenter repetitur, [Col. 0081C] ut semper ad Omnipotentem audientis animus erigatur. C Psalmus iste, Judaeorum vesaniam vehementi increpatione castigat, asper invectionibus, terribilis profanis, amarus incredulis, ut haec increpatio merito detur Ecclesiae.


1 Dixit insipiens in corde suo: Non est Deus.

C Videns populis Judaeorum Christum humiliter venisse dixit: Non est Deus, nec intellexit ipsum esse qui a prophetis praedictus est. Et ideo insuper gravius est, quia dixerunt hoc non in labiis, sed in corde, ut malo voto pejor incredulitas jungeretur. A Vel insipiens etiam gentilis dicitur, Deum non esse putans, qui corruptus est mente, lignum sibi Deum faciens.


2 [Col. 0081D] Corrupti sunt et abominabiles facti sunt in studiis ÷ suis .. Non est qui faciat bonum ÷ non est usque ad unum ...

H Si enim notitiam habuissent Dei, corrupti per infidelitatem et abominabiles, id est odibiles non fuissent. Non est usque ad unum. C Revera solus Christus est, sine quo aliquod bonum vel incipere vel implere nullus valet. Alia littera habet: Corrupti sunt in voluntatibus suis. Voluntas autem dicta est a volatu, quoniam animus quo vult nimia velocitate transfertur. Corrupti igitur sunt Judaei, dum a Scripturarum sanitate recedentes, in vitiosos sensus inciderunt, et ita nefandissima incredulitate [Col. 0082A] maculati, in poenam peccati etiam Deo abominabiles facti sunt.


3 Dominus de coelo prospexit super filios hominum: Ut videat si est intelligens, aut requirens Deum.

C Prospexit Dominus, scilicet ut nobis mitteret unigenitum Filium suum. Super filios, id est humanum genus. H Ut videre sanctos suos faciat, per quos respicit, et in quibus habitat, si sit sapiens. C Qui Deum mente intelligat esse verum Deum et hominem, et requirat operatione Deum, sequendo mandata ejus, ut ab ejus voluntate non discrepet. Sed quid viderint sancti Dei, per quos Deus videre dicitur, subdit, omnes declinaverunt, etc.


4 Omnes declinaverunt, simul inutiles facti sunt: Non est qui faciat bonum. Non est usque ad unum.

[Col. 0082B] C Hic dicit omnes, id est totum, et significat partem. Declinaverunt, scilicet a gratia Dei, et facti sunt inutiles sibi et aliis. Tanti enim et tot de Judaeis impii fuerunt, ut pene omnes perfidi esse ac perisso putarentur. A Similiter de gentibus, omnes igitur non intelligunt nec requirunt, sed declinaverunt tam Judaei quam gentiles.


5 ÷ Sepulcrum patens est guttur eorum ... ÷ Linguis suis dolose agebant ... ÷ Venenum aspidum sub labiis eorum.

C Merito ergo sepulcrum dictum est guttur eorum: qui pestiferos sermones proferebant, sicut sepulcrum fetidos odores exhalat. Linguis suis dolose agebant, quibus mortifera verba loquebantur. Aspidum [Col. 0082C] immane genus est serpentium, quod naturali obstinatione verba incantantium perhibetur non admittere, nec a voto suo potest removeri, et quod non valet ullo carmine mitigari, sicut alia genera serpentina; quod significat surditatem mortiferam Judaeorum. Venenum dictum est quod per venas currat; sic et vota malignorum occulta cogitatione grassantur.


6 ÷ Quorum os maledictione et amaritudine plenum est ..: ÷ Veloces pedes eorum ad effundendum sanguinem ...

C. Quorum os, id est Judaeorum, quando pro bonis admonitionibus blasphemabant Christum. Amaritudine, cum de nece ejus tractabant. Pedes, consilii [Col. 0082D] progressus appellat, quibus de incepto movemur ad exitus rerum. Cum dicit, veloces, defuisse illis ostendit consilia moderationis. Ad effundendum sanguinem, id est Domini Salvatoris et suorum, ut sceleratae rei crescat immanitas actionis, dum et in Dominum Salvatorem manus noxias injiciunt.


7 ÷ Contritio et infelicitas in viis eorum .. ÷ et viam pacis non cognoverunt ..: ÷ Non est timor Dei ante oculos eorum ...

H Contritio, scilicet corporis Judaeorum, infelicitas animae. In viis, in operibus eorum. Cur? quia viam pacis, id est Christum non cognoverunt, nec per fidem nec per opera. Quare? quia non est timor Dei in sensu eorum, non enim metuunt futurum [Col. 0083A] judicium. C. Via impiorum contritio est, quia terit et teritur; infelicitasque in ea est, quia nunquam per ipsam nisi ad infausta supplicia pervenitur.


8 Nonne cognoscent omnes qui operantur iniquitatem: Qui devorant plebem meam sicut escam panis?

H Nonne cognoscent, ac si dicat: Si modo non cognoscent venturam ultionem, cognoscent in judicio qui modo mala operantur. Plebem meam devorant, id est haeretici populum Christianum seducunt, vel mali occidunt bonos, vel idololatrae credentes. Sicut nullus esuriens sine pane bene potest saturari, sic haeretici nunquam satiantur iniquitatibus suis, nisi persequantur Christianos. A Vel satiantur persecutione Christianorum, sicut esca panis [Col. 0083B] satiatur esuriens.


9 Dominum non invocaverunt: Illic trepidaverunt timore ÷ ubi non erat timor ...

H Dominum non invocaverunt, si enim invocassent, salvi essent. Illic trepidaverunt in idolis et ritibus vanis simulacrorum, qui Deum timere debebant. C Et quando dicebant de Christo: Si dimittimus eum sic, etc.


10 Quoniam Deus in generatione justa est: consilium inopis confudistis: Quoniam Dominus spes ejus est.

H Quoniam Deus est in generatione justa, id est in populo Christiano. C Christi consilium confudistis, id est suscipere noluistis H dicentis: Poenitentiam agite. Inops dicitur Christus, qui pro nobis [Col. 0083C] pauper factus est. Dominus spes ejus est. Pater utique Filii, quia humanitas confortata est de Divinitate. A Vel quodlibet membrum Christi existens, qua Dominus spes ejusdem; inde contemnitur magis unde magis reverendus esset.


11 Quis dabit ex Sion salutare Israel? cum averterit Dominus captivitatem plebis suae, Exsultabit Jacob et laetabitur Israel.

C Cum dicit, quis dabit, vult intelligi Dominum Patrem, qui Dominum Christum in Sion, id est in Jerusalem mittere dignatus est. Ipse est aeterna salus Israel, id est credentium. Dum avertit, id est diabolum damnaverit, qui Dei plebem persequi et captivare festinat. Exsultabit Jacob, id est Judaeorum et gentium populus collectus per gratiam Dei. Laetabitur [Col. 0083D] Israel, hoc est universalis Ecclesia.



ORATIO EX PSAL. XIII.

Dignare, Domine, de coelo sancto tuo respicere super filios hominum, et da nobis agnoscere viam pacis, ut, aversa vitiorum captivitate, coelestis Jerusalem habitaculo perfruamur. Per Dominum nostrum.



PSALMUS XIV.



ARGUMENTUM PSAL. XIV.

C Propheticae interrogationi respondet Dominus, in Decalogi exemplum decem virtutibus ad suae beatitudinis atria perveniri.


TT. Psalmus David.

C Psalmus iste non profunditate velatus est, sed [Col. 0084A] propheticae interrogationi respondet Dominus, in Decalogi exemplum; decem virtutibus ad beatitudinis suae atria perveniri.


1 Domine, quis habitabit in tabernaculo tuo: Aut quis requiescet in monte sancto tuo?

C Tabernaculum dictum ex duobus nominibus, id est a taberna (quae est domus pauperum, quia non adhuc tegulis sed tantum trabibus tegebatur) et coenaculo (quia ibi coenabant, sicut antiquis mos erat semel in die cibum sumere) significat catholicam fidem in qua habitat sancta Dei Ecclesia. Mons signat futuram Jerusalem. A Non autem quaerit quis in Ecclesia absolute habitet, in qua et boni et mali sunt, sed subaudiendum reliquit, digne. Quis in ea, scilicet digne, habitet. Quod ex eo probatur quod [Col. 0084B] subdit, aut quis, etc.


2 Qui ingreditur sine macula, Et operatur justitiam.

C Ingredi tabernaculum sine omni macula solius Domini fuit. Operabatur justitiam: cum ejecit de templo vendentes et ementes. H Membrorum vero suorum est, sine macula peccati mortalis incedere, et per baptismum sine omni macula ingredi, quia sine minimis esse non possumus.


3 Qui loquitur veritatem in corde suo; Qui non egit dolum in lingua sua.

H Multi loquuntur veritatem labiis, sed non in corde, qui videntur vera dicere, sed cor cum labiis non consonat, quod Christus non fecit. Non elegit dolum Christus, quia quae locutus est ore, complevit [Col. 0084C] opere. Ille dolose agit, qui aliud agit et aliud dicit.


4 Nec fecit proximo suo malum, Et opprobrium non accepit adversus proximos suos.

H Proximi sunt nobis omnes homines, et nulli debemus malum facere. Ille opprobrium, id est detractionem non accipit de fratre, qui prius non credit mala de illo antequam probat. Qui ista superius comprehensa complet, ille habitat in vita aeterna.


5 Ad nihilum deductus est in conspectu ejus malignus, Timentes autem Dominum glorificat.

H Ad nihilum deductus est malignus, id est diabolus, [Col. 0084D] quia apud sanctos pro nihilo habetur. Qui timent Dominum timore sancto, Dominus eos magnificat. C Vel ad nihilum deductus est, quando ei dixit: Redi retro, Satanas, non tentabis Dominum Deum tuum.


6 Qui jurat ÷ proximo suo .. et non decipit: qui pecuniam suam non dedit ad usuram; Et munera super innocentes non accepit.

C Jurare enim dictum est, quasi juste orare, hoc est juste loqui. A Non decipit proximum: qui jurat dare et subvenire proximo et promissum reddit. H Vel non decipit anima proximum, id est corpus, si praecepta Dei observat quae observare promittit. Sicut enim pecunia visibilis prohibetur ad [Col. 0085A] usuram dari, ne is qui accipit magis spolietur quam juvetur: ita verbum Dei non solum divitibus qui pascunt, verum etiam pauperibus hominibus gratis debet insinuari. Non accipit munera super, id est contra innocentes, qui judicium justum propter aliquod munus non subvertit.


7 Qui facit haec: Non commovebitur in aeternum.

C Non dixit qui cantat, sed qui facit haec, ipse habitabit in tabernaculo Domini, et in regno sancto ejus requiescet: ut nos ad actualem virtutem interposita lege constringeret, ne secreta tanti ministerii, intenti solis cantibus, inaniter psalleremus.



ORATIO EX PSAL. XIIII.

[Col. 0085B] Concede nos, piissime Deus, sine macula ingredi ecclesiam tuam, et averte nos a dolis proximi vel usuris, ut dum haec secundum tuum observamus praeceptum, non commoveamur ab aemulis suppliciis in aeternum. Per Dominum nostrum.



PSALMUS XV.



ARGUMENTUM PSAL. XV.

C Christus pro humanitate suscepta a patre se conservari petit, eique gratias refert qui sua potentia iniquitatem hujus saeculi superavit: et post resurrectionis gloriam in delectationibus dextrae suae eum collocavit.


Tituli inscriptio ÷ ipsi .. David.

C Tituli inscriptio ipsi David, verum hanc tituli inscriptionem non ad quamlibet aliam personam, [Col. 0085C] sed ad Christum referri debuisse: adjectum est, ipsi David, quod ad Dominum Salvatorem competenter referri valet. Deprecatur hic assumpta humanitatis natura, pro nostra protectione conservari a Judaeis.


1 Conserva me, Domine, quoniam speravi in te: Dixi Domino, Deus meus es tu: quoniam bonorum meorum non eges.

C Sperasse se semper dicit in Domino. Dixi Domino: Filius dicit, a forma servi ad Patrem, qui in divinitate aequalis est Patri. H Non indiguit Pater secundum suam majestatem incarnationis aut passionis vel resurrectionis, quae ad Filium pertinent secundum humanitatem, ut nos redimeret. Sed quibus illa prosint: addit sanctis, etc., istis haec sunt necessaria.


2 [Col. 0085D] Sanctis qui in terra sunt ejus; Mirificavit + omnes .. voluntates meas in eis.

C Sanctos qui sunt in terra viventium, significat innocentes et justos. H In Ecclesia, quae terra dicitur ejus. C Per quos mirae factae sunt voluntates Dei Salvatoris, quando illis obedientibus, et jussa Christi facientibus, reddidit eos de mortalibus aeternos. A Sive mirificavit, dum eos magnificavit miraculis, per quae miracula ostensum est, quod praedicatio eorum et fides et opera fuerint voluntatis Dei.


3 Multiplicatae sunt infirmitates eorum: Postea acceleraverunt.

H Multiplicatae sunt gentibus infirmitates, id est idola quae (Domino veniente in carne) relinquentes [Col. 0086A] celerrime ad eum sunt reversi, habet enim Hebraica veritas, multiplicata sunt idola eorum.


4 Non congregabo conventicula eorum de sanguinibus; Nec memor ero nominum eorum per labia mea.

C Quas gentes dicit non sanguine pecudum aut victimarum consuetudine congregandas, sed immolatione corporis et sanguinis Christi. Non fuit ergo memor Christus nominum illorum quibus prius nominabantur, dicti filii irae, filii diaboli, sed novorum nominum memor est, quibus dicuntur nunc Christiani et filii Dei. Labia vero Christi: duo Testamenta significant, quando utraque regnum Dei praedicant et in unius soni concordia sicut labia temperantur.


5 Dominus pars haereditatis meae et calicis mei; [Col. 0086B] Tu es qui restitues haereditatem meam mihi.

C Pars haereditatis et calicis Dominus est. Dicit Filius ad Patrem non deitate minor, sed humanitate subjectus: esse Patrem partem haereditatis suae, scilicet in fide gentium Patri et Filio credentium. C Calix, voluntatem ac distributionem Domini signat. Restitues autem dixit, quoniam faciente diabolo perierat genus humanum. A Ipsa haereditas restituta est, quando electos suos ad immortalitatem attraxit. C Dicta est autem haereditas ab hero, id est Domino.


6 Funes ceciderunt mihi in praeclaris: Etenim haereditas mea praeclara est mihi.

H Funes: patriarchas et prophetas et apostolos vel quoscunque advocaverit Christus, signat: quos ille recipit, in praeclaris, id est in optimis, C haereditas [Col. 0086C] Christi: est multitudo sanctorum, quae praeclara dicitur Christo, licet ab saeculi hominibus despiciatur, quia ab eo electa. Cecidisse dixit, pro venisse.


7 Benedicam Dominum qui tribuit mihi intellectum; Insuper et usque ad noctem increpuerunt me renes mei.

C Benedicit Filius Patri, secundum humanitatem tribuenti sibi intellectum, quo omnia vera sanctaque cernebat, ne sibi humana infirmitas aliquid sine gratia Patris applicaret. H Nox significat tempus passionis. C Renes vero, cognationem significant Judaeorum de qua Christus secundum carnem nascebatur, a quibus frequenter et usque in mortem increpatus est. H Vel renes, id est delectationes carnis tunc increpant, quando stimulant ut peccetur. Et ita [Col. 0086D] est vox ista non capitis sed membrorum Christi, vel capitis pro membris.


8 Providebam Dominum in conspectu meo semper: Quoniam a dextris est mihi ne commovear.

H Nam qui Dominum semper intuetur oculis mentis nullatenus ad delicta convertitur. Dicit autem causam cur non moveatur, quoniam a dextris est Dominus, siquidem, a dextris Domino adjuvante, sinistra non praevalet nocere; quod si Dominus dexteram partem non tenuerit, statim eam diabolus occupabit.


9 Propter hoc laetatum est cor meum. Et exsultavit lingua mea: ÷ insuper .. et caro mea requiescet in spe.

C Propter hoc quod ille a dextris, scilicet astitit, [Col. 0087A] et in corde suo jocunditatem et exsultationem linguae sibi esse testatur. II Caro Ecclesiam significat, quae requiescit ad tempus in spe futurae resurrectionis. Ecclesia enim est caro Christi, ideo Christus loquitur: Ecclesia, quae est caro mea, modo requiescit in spe resurrectionis, ut ubi caput praecessit, et membra sequantur, quoniam, etc. C Vel intelligitur de carne hominis Christi, quam pro nostra salute suscepit, quae in sepulcro quievit, in spe resurrectionis die tertia factae.


10 Quoniam non derelinques animam meam in inferno: Nec dabis Sanctum tuum videre corruptionem.

C Ecce Filius gratias agit Patri, quia ejus anima non sit more communi in inferno derelicta, sed clarificata [Col. 0087B] celeri resurrectione. Hic corruptionem, id est putredinem juste negat fieri, quae carnem consumit humanam. Caro enim Christi non potuit corrumpi in sepulcro.


11 Notas mihi fecisti vias vitae: àdimplebis me laetitia cum vultu tuo: Delectationes in dextera tua ÷ usque .. in finem.

II Vox justorum, notas mihi fecisti, id est, me cognoscere fecisti mandata Christi. Tunc erit plena laetitia, cum adunatum fuerit corpus, id est Ecclesia in regno Dei, ubi speculatur vultus Dei. C In dextera sua dicit, quoniam nullatenus a paterna contemplatione discessit. Finis significat perfectionem atque aeternitatem, ut usque in finem, id est perfecte et aeternaliter.



ORATIO EX PSAL. XV.
[Col. 0087C]

Conserva, Domine, sperantes in te, et effice voluntates tuas nobiscum, ut clarificati laetitia resurrectionis tuae, mereamur a dextris tuis cum sanctis omnibus delectari. Per Dominum nostrum, etc.



PSALMUS XVI.



ARGUMENTUM PSAL. XVI.

C Trifaria oratio ab humanitate Christi in psalmo depromitur. Primo, secundum justitiam sibi petit debere restitui. Secundo, ut a Judaeorum insidiis ejus puritas liberetur. Tertio, resurrectionem velocissimam deprecatur, ne inimicis diutius liceat insultare.


TT. Oratio David.

H Oratio David. Iste psalmus cantatur contra Judaeos [Col. 0087D] ex persona Christi; vel contra haereticos, ex persona Ecclesiae.


1 Exaudi, Domine, justitiam meam: Intende deprecationem meam

C Vox Christi in passione, et vox Ecclesiae in tribulatione. Et Christus petit exaudiri justitiam suam, quia obediens fuit Patri usque ad mortem. Inter deprecationem et orationem differentia est: oratio sanctior est, quae fit pro devotis ut perseverent; deprecatio vero pro suis peccatis vel alienis: vel aliquid fortius est deprecatio quam oratio.


2 Auribus percipe orationem meam: Non in labiis dolosis.

H Orat enim Filius (ex infirmitate carnis, non ex [Col. 0088A] diminutione deitatis) ut exaudiatur quod rogat. Non in labiis dolosis, sicut est oratio eorum qui me inique damnant et meos, ut sunt Judaei. A A Judaeis enim manavit falsa sententia, apud quos innocens damnatus est, et latro cognoscitur absolutus.


3 De vultu tuo judicium meum prodeat: Oculi tui videant aequitates.

C De vultu tuo prodeat judicium. Inusitata locutio est, quia de mente solet venire sententia non de vultu, sed hoc Christo convenienter aptatur, quia ille quod judicat videt, qui solus omnia secreta cognoscit. Oculi mei videant aequitatem, hic aequitatem, ipsam divinitatem significat, quam ipse Filius semper videt, qui aequalis est Patri. Sic alia littera habet. Nostra habet: Oculi tui; et tunc aequitas non [Col. 0088B] divinitatem, sed merita Christi et Judaeorum significat.


4 Probasti cor meum ÷ et .. visitasti nocte: Igne me examinasti. Et non est inventa in me iniquitas.


5 Ut non loquatur os meum opera hominum: Propter verba labiorum tuorum ego custodivi vias duras.

C Probatio hic significat passionem, quando inter pericula mortis optima documenta patientiae ostendit; visitatio, resurrectionem. Visitatus est nocte, quando anima ejus in inferno non est derelicta. Igne examinatus, id est, tribulatione passionis. Non est inventa iniquitas in illo, quam adustio ulla decoqueret.

[Col. 0088C] C Viae durae sunt, quas debent homines imitari, quibus iter vitiorum leve est. Nam cum peccata vitantur, homini viae durae sunt; quas vias immaculatus peccatis Christus ambulavit. A Vel viae durae dicuntur opera hominum, quas scilicet merentur opera hominum, opera enim mala sunt opera hominum, non Dei, illa autem merentur poenam quam Christus sustinuit.


6 Perfice gressus meos in semitis tuis: Ut non moveantur vestigia mea.

C Petit ergo Christus gressus suos custodiri, id est, actus humanos fidelium suorum membrorum. In semitis, id est in mandatis tuis. Perfice, id est fac perseverare. Vestigia sunt signa plantarum; quae [Col. 0088D] significant apostolos, pro quibus petit Christus ut se imitantes non moveantur a Patre. A Vel, vestigia sunt doctrina sua, ab eo relicta post ascensionem. Quam petit non moveri, quae ita firmata est, ut etiam coelum terraque transibunt, verba autem Christi non (Matth. XXIV).


7 Ego clamavi quoniam exaudisti me, Deus: Inclina aurem tuam mihi ÷ et .. exaudi verba mea

C Ego clamavi. Ideo Christus clamavit ad Patrem, id est oravit, quoniam confidenter suam orationem exaudiri a Patre sciebat. Inclinari autem petit, quoniam ad eum non valet humana infirmitas per se pervenire. Tunc exaudit cum se benignum indulserit.


8 [Col. 0089A] Mirifica misericordias tuas: Qui salvos facis sperantes in te.

H Tunc mirificavit misericordias pater suas, quando per apostolos et caeteros sanctos infirmitates indigentium curavit. C Salvos facis, id est in aeterna vita constitues sperantes in te.


9 A resistentibus dexterae tuae custodi me: Ut pupillam oculi.

C Dextera enim Patris Filius est, cui Judaei resistere, id est repugnare ausi sunt. Pupilla enim pars est oculi, qua discernimus qualitates rerum, dicta a parvitate quasi pusilla. Cui comparatus est Christus, qui in suo judicio justos a peccatoribus segregandos conspicit. Aptissime se petit custodiri ut pupillam, cum per ipsam res visuales discernimus, [Col. 0089B] et in nostro corpore nil praestantius invenitur.


10 Sub umbra alarum tuarum protege me: A facie impiorum qui me afflixerunt.

C Alae sunt Patris: misericordia et charitas, quibus se protegi sancta Dei Ecclesia expostulat. C A facie impiorum, daemones significat et sequaces eorum, qui ardorem insidiarum in necem Domini vel in sanctos cumulabant. Facies instantiam impiorum notat, vel ipsorum truculentam praesentiam.


11 Inimici mei animam meam circumdederunt: adipem suum concluserunt: Os eorum locutum est superbiam.

C Inimicos, Judaeos dicit. Animam, vitam temporalem, quam arripere voluerunt, cum eum gladiis [Col. 0089C] et fustibus circumdederunt. Concludunt adipem qui multa voracitate pinguescunt; sic Judaei scelerum nimietate incrassati, locuti sunt superbiam contra Christum impii; H vel contra Ecclesiam, C sua mala facta defendendo.


12 Projicientes me nunc circumdederunt me: Oculos suos statuerunt declinare in terram.

C Projicientes, scilicet Christum extra civitatem. Circumdederunt, non obsequio sed furore in cruce. Oculos mali declinant in terram, quamdo mala cogitatione aliqua in mente volvunt. H Vel oculos in terram statuerunt declinare, quando de terrenis cogitabant, et de coelestibus non meditabantur.


13 Susceperunt me sicut leo paratus ad praedam: Et sicut catulus leonis habitans in abditis.

[Col. 0089D] C Susceperunt me, id est, Judaei a Pilato, quando dixit: Tollite eum et crucifigite; leo diabolus intelligitur, cui hic Judaei merito comparantur, cum etiam eo pejores visi sint, quoniam ille fuit ausus Dominum tentare, Judaei autem Dominum crucifigere. Catulus leonis reliquum populum Judaeorum signat, qui se diaboli filios effecerunt. Habitans in abditis, id est, in insidiis occultis; malorum enim hominum consuetudo est mala vota tegere, ut sic consilia eorum possint ad effectum venire.


14 ÷ Ex .. surge, Domine, praeveni eum et supplanta eum: Eripe animam meam ab impio: frameam tuam ab inimicis manus tuae.


15 [Col. 0090A] Domine, a paucis ae terra divide eos in vita eorum: De absconditis tuis adimpletus est venter eorum.

H Vox Christi ad Patrem ut praeveniat animae suae ne laederetur a principe diabolo, praevenitque eum potestas divinitatis, et alligavit et ad infernum perduxit. C Framea, modo contum, modo loricam, modo gladium significat bis acutum, quae tamen omnia ad instrumenta armorum certum est pertinere. H Framea est enim Patris, anima Salvatoris, quando per ipsum diabolum vicit. C Sunt enim diaboli inimici manus Domini, qui humanum genus contra voluntatem Domini semper perversa voluntate dilacerant.

C Precatur etiam Patrem Filius, ut dividantur [Col. 0090B] creduli a paucis, id est ab apostolis, ut convertantur ad Dominum de terra, scilicet hujus mundi vitiosa. In vita eorum, id est in mundo isto, ubi poenitentiae locus est, ut in Christum crederent. De absconditis tuis. Omne peccatum illi abominabile est atque a conspectu ejus quasi absconditum, quia extraneum est illi. Inde dicit adimpletum esse ventrem, id est, sensum incredulorum. A C Vel divido Judaeos a terra eorum in universum orbem, et hoc in vita illa eorum, quam solam suam putant, de aeterna desperantes. In futuro autem quid tunc erit:


16 Saturati sunt filiis: Et dimiserunt reliquias suas parvulis suis.

H Saturati sunt filiis, scilicet Judaei qui in procreatione [Col. 0090C] filiorum multiplicati sunt, et rebus saeculi. Dimiserunt reliquias maledictionis, hoc est vindictam illam quam merebantur, dicentes: Sanguis ejus super nos et super filios nostros. Reliquerunt filiis suis, quia illi sicut patres excaecati dispersique sunt.


17 Ego ÷ autem .. in justitia apparebo in conspectu tuo: Satiabor cum apparuerit gloria tua.

C Apparere se dicit in conspectu Patris cum justitia, quoniam ejus voluntatem impleverat. Satiabor de humani generis credulitate, quando numerus sanctorum est supplendus. Gloria Patris manifestatur in judicio Domini Salvatoris, cum unusquisque recipiet pro actibus suis.



ORATIO EX PSAL. XVI.
[Col. 0090D]

Converte, Domine, oculos cordis nostri ad cernendam tui judicii veritatem, ut dum hic igne spirituali probamur, de tuis in aeternum conspectibus cum fructu justitiae satiemur. Per Dominum nostrum, etc.



PSALMUS XVII.



ARGUMENTUM PSAL. XVII.

C Propheta Domino gratias agit, quod eum de gravibus periculis liberavit, loquiturque Ecclesia quod ante adventum Domini innumeras pertulerit calamitates: vox etiam Christi inducitur ubi virtus ejus potestasque describitur.


[Col. 0091A] TT. In finem puero domini David, qui locutus est ad Dominum verba cantici hujus, in die qua eripuit eum Dominus de manu omnium inimicorum ejus: et de manu Saul et dixit.

Totus hic psalmus sub persona David ad Christum pertinet, qui est finis, et puer vocitatus, et manu fortis, quod David sonat. Canticum ad contemplationem coelestium rerum pertinet.


1 Diligam te, Domine, fortitudo mea: Dominus firmamentum meum et refugium meum et liberator meus.

C Diligit Dominum qui mandatis ejus obtemperat. Diligo dicitur quasi de omnibus eligo. Recte confitetur Dominum esse suam virtutem, quo donante fortior factus est David suis inimicis. Pulchre ostendit [Col. 0091B] propheta quis ejus sit Dominus, singulis enim diversisque verbis praedicando: declarat quid sit Dominus, qui est modo virtus, modo firmamentum, modo refugium, modo adjutor, modo protector, modo liberator, modo cornu salutis, quae omnia Christus est Ecclesiae.


2 Deus meus adjutor meus: Et sperabo in eum.

C Nam sperare de futuro specialiter se dicit, qui eum in praeteritis senserat adjutorem.


3 Protector meus et cornu salutis meae: Et susceptor meus.

H Protector meus, quia me protegis et defendis. Cornu salutis, quia infirmitatem confortabis, C ad [Col. 0091C] inimicos dissipandos. Cornua enim arma sunt belluarum, quibus salutem suam solerti concertatione defendunt. Susceptor meus. Quoniam susceptus est Christus a Patre.


4 Laudans invocabo Dominum: Et ab inimicis meis salvus ero.

C Laudantem se dicit invocare Dominum, et ipsi universam suam victoriam tribuere (non sibi) qui dignatus est cuncta praestare. Et ideo ab inimicis salvum se faciendum dicit, quia victoriam suam non sibi videbatur applicasse sed Domino. Nam qui aliter facit, vitiis suis captivus redditur, quamvis hostes superasse videatur.


5 Circumdederunt me dolores mortis: Et torrentes iniquitatis conturbaverunt me.

[Col. 0091D] H Circumdederunt Christum, qui in inferno gemebant. Torrens dicitur fluvius excitatus hibernis imbribus, et significat turbam iniquorum rapidam ad iniquitatem, qui conturbant Ecclesiam, et more torrentis hieme tribulationis intumescunt, sed, adjuvante Domino, cito deficiunt et defluunt.


6 Dolores inferni circumdederunt me: Praeoccupaverunt me laquei mortis.

C Fiat, istius versiculi talis est ordo verborum. Circumdederunt me dolores inferni, et de paganis dicit, qui erunt dolores inferni, id est, qui in inferno debito dolore torquendi sunt. Praeoccupare David se dicit laqueos mortis, id est reatus originalis peccati, qui nos ab ipso conceptu facit obnoxios priusquam [Col. 0092A] nascamur in mundum. A Vel Christus in persona membrorum suorum loquitur haec.


7 In tribulatione mea invocavi Dominum: Et ad Deum meum clamavi.

H Humanitas invocavit divinitatem in passione, et Ecclesia Christum. C Clamare autem plus est quam invocare. Crevit sermo, progrediente desiderio, et accensus animus prosilivit avidius in clamorem.


8 ÷ Et: exaudivit de templo ÷ sancto .. suo vocem meam: Et clamor meus in conspectu ejus introivit in aures ejus.

H Templum, corpus Dominicum, ubi exaudita est humanitas a divinitate. C Clamor iste: causae justitia est, quae ad Deum intrare poterat, quia pro mundi [Col. 0092B] cladibus supplicabat.


9 Commota est et contremuit terra. Et fundamenta montium conturbata sunt et commota sunt: Quoniam iratus est ÷ eis ...

C Nunc propheta ad Incarnationis secreta pervenit, ordinemque ipsum mirabili narratione describit. II Commota est terra, quando terreni de infidelitate in adventu Christi ad fidem venerunt et contremiscunt peccata sua. C Fundamenta montium, significat praesumptiones superborum, id est divitias vel honores, caeteraque humana quibus illi innituntur. Iratus est eis Deus, quia vitia humana probantur Domino esse exosa.


10 Ascendit fumus in ira ejus: et ignis a facie ejus exarsit: [Col. 0092C] Carbones succensi sunt ab eo.

C Fumus hic in bono positus est, qui succensus profudit lacrymas poenitentiae. Ira ejus: conturbationem signat timoris futuri judicii quo conturbantur adeo peccatores, ut ad remedium poenitentiae perducantur. Ignis est charitas Dei, qui egreditur a facie Domini, quoniam ipsius illuminatione eis conceditur charitas qui peccare dimittunt. Carbones succensos peccatores dicit, qui velut carbones mortui erant prius peccando, iterum reviviscunt, succensi igne poenitentiae. Quomodo autem succensi sint carbones mortui, sequenter docet, scilicet veniente Domino redemptore, quia inclinavit, etc.


11 Inclinavit coelos et descendit: Et caligo sub pedibus ejus.

[Col. 0092D] H Coeli, id est, angeli, sunt inclinati, quando Gabriel ad Mariam venit. Et descendit, scilicet Christus, id est venit in carne. Caligo est profunditas Scripturarum quam dedit Deus pedibus, hoc est apostolis, vel caeteris sanctis. C Vel caligo diabolus est, qua mentes obnubilat.


12 Et ascendit super cherubim et volavit: ÷ Volavit .. super pennas ventorum.

C Cherubim interpretatur plenitudo scientiae. Ascendit super cherubim Christus, quando videntibus apostolis coelos conscendit. Volavit, id est, per mundi spatia ejus fama velocior vento cucurrit, quando ipso in cunabulis jacente, magis eum stellae claritas nuntiavit. Quid enim dici potest velocius [Col. 0093A] eo, qui mox ut natus in alia mundi parte conspectus est? Tunc ergo superata est celeritas ventorum, quamvis in mundo nihil velocius eis esse monstretur.


13 ÷ Et .. posuit tenebras latibulum suum: in circuitu ejus tabernaculum ejus: Tenebrosa aqua in nubibus aeris.

C Tenebras, mysterium dicit ejus Incarnationis, ut qui in deitate sua videri non poterat velata carne humana, Redemptor noster appareret. Latibulum secretum majestatis ejus significat, quod tunc revelat justis quando eum facie ad faciem videbunt in gloria. In circuitu proximitatem signat tabernaculi, id est dignitatem beatorum sanctorum, ut in coelo juxta ipsum habitent, qui in ejus Ecclesia fideliter perseverant. Aquam: Scripturam dicit, quae est tenebrosa, [Col. 0093B] id est obscura in prophetis, in praedicatoribus verbi, quia et si dicta eorum se quis putet intelligere, tamen ad ipsam dictorum virtutem, sicuti est totaliter, vix potest pervenire.


14 Praefulgurae in conspectu ejus nubes transierunt: + Grando et carbones ignis ...

C Praefulgurae nominativus pluralis respondet ad nubes. Nubes sunt praedicatores divini Verbi. Et est sensus: Illae nubes quae aquam continent Dei, id est eloquia divina, sicut in hoc aere tenebrosae, id est, obscurae videntur, ita in conspectu Dei praefulgurae sunt, id est praelucidae, quia ibi omnia praeclare patent quae hic sunt obscura. Transierunt nubes, id est, praedicatores ad gentes, relicto Israelitico populo. Grando, hoc est increpatio praedicantium, quibus [Col. 0093C] corda incredulorum stimulantur. Carbones ignis, charitatis incendia, quibus mens fidelium reviviscit.


15 Et intonuit de coelo Dominus: Altissimus dedit vocem suam: + grando et carbones ignis ...

C Intonuit, vox omnipotentis Patris est: Clarificavi et iterum clarificabo (Joan. XII). Unde multi crediderunt tonitruum esse. Altissimus dedit vocem suam quando dixit: Hic est Filius meus dilectus. etc.

A Vel intonuit Dominus per apostolos et praedicatores minis, quae sunt de poenis aeternis: et per eosdem dedit suavem vocem, quae est de praemiis aeternis, quia nubes transierunt comminando supplicia [Col. 0093D] aeterna non credentibus: praemia quoque aeterna credentibus promittendo.


16 Et misit sagittas suas et dissipavit eos: Fulgura multiplicavit et conturbavit eos.

C Sagittas, evangelistas dicit, virtutum pennis, non suis sed ejus a quo missi sunt, recta itinera transvolantes. Eos dissipavit, ad quos missi sunt, id est, separavit fideles recipiendo, impios abjiciendo. Fulgura multiplicavit, hoc est miracula multa fecit. H Conturbavit, quia per miracula apostolorum compuncti sunt ad poenitentiam.


17 Et apparuerunt fontes aquarum: Et revelata sunt fundamenta orbis ÷ terrarum ...

H Fontes apostolos dicit. C Qui aquas, id est [Col. 0094A] praedicamenta aeternae vitae ore fundebant. H Fundamenta, prophetas atque apostolos dicit esse manifestatos. C Supra quos, orbis terrarum, id est Ecclesiae aedificatio constructa est. Christo enim veniente patuit quod obscuritas divini tegebat eloquii.


18 Ab increpatione ÷ tua .., Domine: Ab inspiratione spiritus irae tuae.

H Ab increpatione: cum diceret, nisi vos Filius liberaverit, moriemini in peccatis vestris (Joan. VIII). C Spiritus irae tuae, praedicatores dicit, qui a Spiritu sancto inspirati: delinquentes populos increpabant, vel increpatio prophetarum objurgationem notat justam in peccatores populos.


19 Misit de summo et accepit me: Et assumpsit me de aquis multis.

[Col. 0094B] C Vox Ecclesiae, misit itaque Pater de summo, id est Filium de coelo: et accepit Ecclesiam ac sibi conjunxit. Assumpsit Ecclesiam de aquis, quando baptismatis regeneratione eam conquirit. Sive de aquis multis, id est populis multis collecta est Ecclesia.


20 Eripuit me de inimicis meis fortissimis et ab his qui oderunt me: Quoniam confortati sunt super me.

C H Fortissimos inimicos, persecutores et haereticos dicit, qui sanctam Ecclesiam semper affligebant. C Et ideo se magis dicit ereptam, quia inimici confortati sunt supra ipsam in afflictione temporali. Tunc enim crescere meruit, cum eam data desuper potestate inimicus afflixit. O vere divina [Col. 0094C] providentia, ut suis nisibus destruatur inimicus, et quanto se putat amplius laedere, tanto necesse sit eum etiam saevissima insecutione praestare.


21 Praevenerunt me in die afflictionis meae: Et factus est Dominus protector meus.

C Praevenerunt pseudoapostoli; praedicatores Christi, conantes subvertere corda simplicium. In die afflictionis, quando martyria Christiani sustinuerunt. Ideo Deus protector, quia homo exstitit impugnator, Deus enim Ecclesiam in persecutionibus protexit.


Et eduxit me in latitudinem: Salvum me fecit quoniam voluit me.

C Producta est Ecclesia in latitudinem, quando per saevitiam persecutorum numerum crevisse constat [Col. 0094D] fidelium. Quoniam voluit, id est, me eligit qui gratis vocat universos, et salvos efficit sibi subjectos. In Ecclesia igitur catholica hunc esse morem fidelium nullus ignorat, ut quanto plus persecutionibus stringitur, tanto amplius fidei augmento dilatetur: tunc enim per gratiam Dei exsurgunt invicti animi, tunc incendium charitatis ardescit, et facto agmine, in gladios suaviter ruunt, qui aeternae vitae praemia concupiscunt.


23 ÷ Et .. retribuet mihi Dominus secundum justitiam meam Et secundum puritatem manuum mearum retribuet mihi.

C Secundum justitiam meam, id est, secundum [Col. 0095A] voluntatem meam a te mihi datam bonam per gratiam. Innocentiam manuum, opera dicit pietatis, quam sanctorum virtus divino munere semper exercet.


24 Quia custodivi vias Domini: Nec impie gessi a Deo meo.

C Viae Domini, sunt dilectio Dei et proximi quas constat eos custodire, qui nolunt a mandato Dei declinare. Impie agit, qui jussa Domini declinare praesumit.


25 Quoniam omnia judicia ejus in conspectu meo: Et justitias ejus non repuli a me.

C Habet in conspectu suo judicia Dei, qui jugiter ejus terribilia judicia cogitat. Nunquam repulit justitiam Dei a se, cui semper in corde Christus sive [Col. 0095B] justitia permanet. Repellunt justitias Dei, qui carnis fragilitate superati, longa praeceptorum observatione deficientes, aequitatem (quam custodire coeperunt) deserunt.


26 Et ero immaculatus cum eo: Et observabo me ab iniquitate mea.

H Ero immaculatus, id est, perseverabo in illa innocentia Christianitatis in qua vocatus sum. Observabo me, ut non convertar ad infidelitatem in qua prius fui, sed firmiter perseverare volo in illa credulitate Christianitatis quam teneo.


27 ÷ Et .. retribuet mihi Dominus secundum justitiam meam: Et secundum puritatem manuum mearum in conspectu oculorum ejus.

[Col. 0095C] C Justitiam meam, quam tu, Deus, donasti. H Per oculos, aspectus intelligitur divinitatis. C Quia sicut justi semper corde Deum considerant, ita eos virtus divina jugiter respicit, et unicuique reddit secundum puritatem bonorum actuum.


28 Cum sancto sanctus eris: Et cum viro innocente innocens eris.

C Cum sancto viro, id est Domino Salvatore, ipso praestante sancti esse possumus, praecipitur etiam ut cum innocentia ejus innocentes esse mereamur. Solent enim mores hominum frequenter eis similes fieri quos habuerunt doctores et praeceptores.


29 ÷ Et .. cum electo electus eris: [Col. 0095D] Et cum perverso perverteris.

C Petendum est ut cum electione Christi (qui electus ab Isaia dicitur) [Isai XLII] eligamur, quod tunc accidit nobis quando praeceptis ejus obedimus. Cum perverso, id est, cum diabolo subverteris, qui propria iniquitate perversus est, illos etenim iniquissimos similes sibi facit, quos ad suae obedientiae jura convertit.


30 Quoniam tu populum humilem salvum facies: Et oculos superborum humiliabis.

C Salvum faciet populum, cum in die judicii ad dexteram suam humiles collocabit. Oculi superborum, arrogantes dicit, H qui poenitentiam agere dedignantur; C quos humiliabit cum descendent in profunditatem gehennae.


31 [Col. 0096A] Quoniam tu illuminas lucernam meam: Domine Deus meus, illumina tenebras meus.

H Lucerna est intellectus animae quae illuminatur a Christo. Tenebras dicit ignorantiam cordis, quam petit a Christo illuminari.


32 Quoniam in te eripiar a tentatione: Et in Deo meo transgrediar murum.

C In te eripiar, non a me, tentatio diabolum signat, qui omnibus momentis tentat. Bene dixit transgrediar murum, id est obstaculum peccatorum, quod est murus mortis non salutis, quem inter Deum et homines mortalium nequitiae construxerunt.


33 Deus ÷ meus .. impolluta via ejus eloquia Domini igne examinata: [Col. 0096B] Protector est omnium sperantium in se.

C Impolluta via ejus, hoc est Incarnatio Verbi, quam constat pollutionem non habuisse peccati. H Eloquia Dei, sunt ejus igne fidei sive tribulationis examinata mandata, ideo Deo sunt placita sicut aurum igne probatum. Qui in Christum credunt proteguntur. C Nullus dimissus est nisi qui in eum sperare neglexit.


34 Quoniam quis Deus praeter Dominum? Et quis Deus praeter Deum nostrum?

C Hoc contra paganorum dementiam dicitur: qui deos sibi multifaria vanitate finxere. Dominum posuit, quia ipsius servi sumus et eum adoramus. Iste enim Deus Trinitas est inseparabilis, tantum distincta personis non substantia deitatis.


35 [Col. 0096C] Deus qui praecinxit me virtute: Et posuit immaculatam viam meam.

H Quod ait, praecinxit me, scilicet Spiritus sanctus, qui nos armat contra potestates iniquas. C Immaculatam viam, hoc est viam purissimam sine sorde delicti, quam solus ille ambulavit qui peccata non fecit, et alios ambulare fecit in ea.


36 Qui perfecit pedes meos tanquam cervorum: Et super excelsa statuens me.

C Transmeavit Christus, delicta pungentia hujus saeculi et facies peccatorum profundissimas, sicut cervus spinosa fructecta. Super excelsa statuit eum, id est Deus Pater super omnem altitudinem creaturarum, ut Apostolus ait: Et donavit illi nomen, quod est super omne nomen.


37 [Col. 0096D] Qui docet manus meas ad praelium: Et posuisti ut arcum aereum brachia mea.

C Doceri, est ab imminentibus insidiis cautum fieri. Manus operationes significant, praelium certamen diaboli: brachia vero Christi, prophetae sunt et apostoli per quos desiderium suae voluntatis operatus est. His comparat arcum aereum, quia nesciunt servi Dei praedicando mollescere, sed in coelesti fortitudine permanentes, verbis salutaribus emissis, velut sagittis eminus jaculatis, devotorum hominum corda compungunt.


38 ÷ Et .. dedisti mihi protectionem salutis tuae: Et dextera tua suscepit me.

C Protectio salutis, gloriam significat resurrectionis, [Col. 0097A] quando, mortali carne deposita, eamdem incorruptibilem resumpsit. Dextera, potentia divinitatis est, quae assumpta inhumanitatem in aeterna majestate constituit.


39 ÷ Et disciplina tua correxit me in finem ..: Et disciplina tua ipsa me docebit.

H Vox Ecclesiae, quem enim diligit Deus corripit, et doctrina tua (ut habet alia littera) ipsa me docebit, quia necesse est, dum hic sumus, semper sub doctrina esse. Unde Paulus, omnis, inquit, doctrina, in praesenti non videtur esse gaudii sed moeroris, in futuro vero multum fructum affert.


40 Dilatasti gressus meos subtus me: Et non sunt infirmata vestigia mea.

II Dilatasti gressus meos, id est sensum meum in [Col. 0097B] amplitudine tuae charitatis. A Quia latam fecisti charitatem, hilariter operantem etiam in his scilicet mortalibus rebus et membris quae sunt sub me. H Non sunt infirmata vestigia, id est exempla ejus, a successoribus sequenda, et doctrina ejus.


41 Persequar inimicos et comprehendam illos: Et non convertar donec deficiant.

H Persequar, vox Christi, id est Christus Judaeos vel gentiles, qui ei injuste inimici facti sunt, vel Ecclesia persequitur carnales affectus, et comprehendam illos antequam comprehendar ab illis, et non convertar, scilicet ab hac intentione. Donec deficiant hujusmodi carnales affectus in me sive inimici Judaei et mali omnes a malitia vel a cogitationibus pravis.


42 [Col. 0097C] Confringam illos nec poterunt stare: Cadent subtus pedes meos.

H Affligam illos (ut habet alia translatio) scilicet in multis malis, sicut jam factum legimus Judaeis, temporibus Titi. Nec stare poterant, quia in superbia erecti fuerant. Cadent, sive ut adorent se humiliando, seu ut conculcentur damnati.


43 ÷ Et .. praecinxisti me virtute ad bellum: Supplantasti insurgentes in me subtus me.

C Praecinctus est enim virtute Christus, quando patientia et fortitudine, adversa inimicorum superavit. Supplantavit eos, quando qui contra eum insana conspiratione tumuerunt, suo judicio sine dubio subdendi sunt, ut cum suo instigatore pereant, qui auctori suo credere noluerunt. Hoc enim de spiritibus [Col. 0097D] immundis dictum est, qui per Judaeos Christo iniqua certamina moverunt.


44 ÷ Et .. inimicos meos dedisti mihi dorsum: Et odientes me disperdidisti.

C H Dorsum signat conversionem eorum, qui resistentes nomini Christi, prius dorsum verterunt ad Christum non faciem, postea conversi facti sunt Christiani, ut Paulus apostolus. C Vel dorsum dederunt quando victi sunt, et conversi, quorum fuga (quae per dorsum signatur) facta est Christi gloriosa victoria. Sicut Saulus victus (Act. IX), factus est victor Paulus, quoniam alios vicit convertendo, prius ipse victus. Dispersit odientes, quando Judaeos in eorum perfidia dimisit dicentes: Sanguis ejus super [Col. 0098A] nos (Matth. XXVII), haec enim est causa dispersionis eorum, sanguis Christi scilicet.


45 Clamaverunt nec erat qui salvos faceret ad Dominum: Nec exaudivit eos.

H Clamabunt impii et Judaei in futuro judicio ad Christum, cum viderint spem suam in diabolo corruisse. C Non exaudiet eos, quoniam infructuosa illis est poenitentia, ubi jam cognoscitur esse justa damnatio.


46 Et comminuam eos ut pulverem ante faciem venit: Ut lutum platearum delebo eos.

C Intelligant se superbi et grandiloqui comminuendos ut pulverem: qui moliuntur Domino pravis mentibus contradicere. Ante faciem venti, ut quiescere [Col. 0098B] non possint cum fuerint imminuti. Bene luto comparat peccatores qui fetidis peccatis inquinantur. Delebo, id est, de medio sanctorum tollam, quod pertinet ad lutum platearum; lutum quippe quia mollissimum facile tollitur.


47 Eripies me de contradictionibus populi: Constitues me in caput gentium.

C Ereptus est Christus de contradictionibus populi: quando explosis perfidis Judaeis, ad gentium fidem devotionemque translatus est. Constitutus est in caput gentium, quandoper fidem illorum susceptus est; quia in frontibus gentium, crucis habuerunt vexilla radiare.


48 Populus quem non cognovi servivit mihi. ÷ In .. auditu auris obedivit mihi.

[Col. 0098C] C Servit populus Christo, idem gentes crediderunt Christo, quem prius non cognovit, quia in illum credit. H Obedivit auditu auris; quia mirabilia Dei non videntes neque praesentiam corporalem, sed postea audierunt, et suis doctoribus obedientes crediderunt, et opere fidem impleverunt.


49 Filii alieni mentiti sunt mihi: filii alieni inveterati sunt: Et claudicaverunt a semitis suis.

H Filii alieni, filii diaboli, quibus ipse dixit: Vos ex patre diabolo (Joan. VIII) estis. C Mentiti sunt mihi, quando dicebant: Magister, scimus quia a Deo venisti, et in veritate viam Dei doces (Matth. XXII). Mentiri est enim contra mentem loqui, et illud in lingua promere quod constat in [Col. 0098D] animo non habere. A H Inveterati sunt, id est in veteri homine remanserunt, quos innovare veni, Et claudicarunt. C Nam claudicare dicimus eos, qui uno pede debiles sunt. H Ille claudicat qui Patrem credit, et Filium non credit. C Judaei claudicant, qui unam partem Scripturae, Vetus scilicet Testamentum carnaliter intelligentes, aliam, id est Novum Testamentum respuentes non habent.


50 Vivit Dominus et benedictus Deus meus. Et exaltetur Deus salutis meae.

H Recte dicit Ecclesia: Vivit Dominus, quem Judaei in sepulcro clauserant. C Benedictus dicitur Deus, cum ei digna devotione laus persolvitur. Exaltetur, id est in toto orbe credatur. Nec poterat [Col. 0099A] aliter exaltari, qui solus vocatur et est Altissimus.


51 Deus, qui das vindictas mihi. Et subdis populos sub me: Liberator meus de inimicis meis ÷ iracundis ...

H Deus, qui das vindictam mihi, subvertendo Judaeos; vel, Deus, qui das vindictas sanctis apostolis eorumque successoribus Ecclesiae solvendi et corrigendi. Et dedit potestatem praedicatoribus ad regendum gentes incredulas. Liberatorem Deum dicit. Petit Ecclesia se liberari ab haereticis, seu a peccatoribus, et hoc ab iracundis, C id est a fervida malignitate succensis. Vindicari dicitur Ecclesia, quando ejus inimici ad verae religionis penetralia reducuntur.


52 + Et .. ab insurgentibus in me exaltabis me: [Col. 0099B] A viro iniquo eripies me.

H Ab insurgentibus, id est a persecutoribus. A viro iniquo, id est a diabolo, ut in Evangelio: Inimicus homo hoc fecit (Matth. XIII); C Vel a quilibet schismatico.


53 Propterea confitebor tibi in nationibus, Domine: Et nomini tuo psalmum dicam.

C Propter illa quae superius dicta sunt: Confitebor tibi, id est laudabo te per populos Christianos. Psalmus opus significat actuale, per quod divinitas melius opere quam vocibus laudatur, quod etiam Deus citius quam voces exaudit. Unde dicit: Confitebor tibi, id est laudabo et operabor.


54 Magnificans salutes regis ejus: et faciens misericordiam christo suo David: [Col. 0099C] Et semini ejus usque in saeculum.

C Magnificat Pater regem ipsius, id est Filium in toto orbe terrarum regnaturum. Christus unctus interpretatur. H David, manu fortis. C Fecit in David misericordiam, quia eum de persequentium ferocitate liberavit. Semen ejus, Dominum significat Salvatorem. Usque in saeculum, hoc est usque in aeternum. Semini Christo misericordia facta est, quando resurrexit coelosque accendit, et nunc sedet ad dexteram Patris, rex in aeternum.



ORATIO EX PSAL. XVII.

Firmamentum spei et refugium pressurae, piissime Deus, salva nos ab inimicis et a laqueis mortis, ut assumpti de multitudine circumstantium tribulationum, [Col. 0099D] devotissime sancto nomini tuo cum innocentiae puritate psallamus. Per Dominum nostrum Jesum Christum Filium tuum, etc.



PSALMUS XVIII.



ARGUMENTUM PSAL. XVIII.

C Domini praedicatores Propheta collaudans, ejus incarnationem speciosissime describit; necnon praecepta Novi ac Veteris Testamenti magnificans, ab occultis vitiis purgari se a Domino precatur.


TT. In finem psalmus David.

C Inscriptio tituli hujus frequenter exposita est. Per totum igitur psalmus Prophetae verba sunt de Christo loquentis.


1 [Col. 0100A] Coeli enarrant gloriam Dei: Et opera manuum ejus annuntiant firmamentum.

C Coeli apostoli sunt et prophetae, qui de adventu Christi annuntiant gloriam ipsius. Opera manuum ejus, id est ipse homo qui ex manibus Christi plasmatus est. Annuntiant firmamentum, id est praedicationes, scilicet incarnationis Christi, per quam firmabatur soliditas nostrae fidei, et ita in plurali dici oportet, annuntiant. Sed secundum istam litteram quae habet, annuntiant, oportet dici firmamentum apostolos et prophetas, qui annuntiarunt opera Dei, id est facta virtutum secundum hominem, ut incarnationem, mortem, etc.


2 Dies diei eructat verbum: [Col. 0100B] Et nox nocti indicat scientiam.

H Dies, Christus sive apostoli. C. Eructat verbum cum irradiando corda apostolorum purissima coelestia verba intimavit; vel, cum apostoli corda fidelium luminosa praedicatione illuminant. Nox nocti indicat scientiam, cum Judas Judaeis Christum prodidit ac tradidit ad occidendum.


3 Non sunt loquelae neque sermones: Quorum non audiantur voces eorum.

H C Non sunt loquelae. Negando dicit nullos esse sermones neque loquelas, quos apostoli non potuissent loqui. C Sermones, pertinet ad communes narrationes; loquelae, ad publicas suasiones. Quod utrumque apostolos fecisse certissimum est.


4 In omnem terram exivit sonus eorum: [Col. 0100C] Et in fines orbis ÷ terrae .. verba eorum.

C Terram: hic hominem debemus accipere. Sonus vero, fama miraculorum est. Fines terrae, sunt reges, id est non solum ad humiles, sed etiam ad principes gentium Evangelii verba pervenerunt, et omnes homines salubri doctrina docuerunt.


5 In sole posuit tabernaculum suum: Et ipse tanquam sponsus procedens de thalamo suo.

C In sole posuit, id est, in manifestatione, quia manifeste venit. Dicit tabernaculum scilicet sui corporis. Et ipse, Christum Dominum dicit, qui, tanquam sponsus Ecclesiae suae, processit de thalamo suo, id est de utero virginali. Bene sponsus a spondendo dicitur Christus, qui toties est promissus a [Col. 0100D] prophetis.


6 Exsultavit ut gigas ad curren damviam ÷ suam .. A summo coelo egressio ejus.

C Bene giganti comparatur Christus, qui humanam naturam superans magnitudine suae potentiae, omnia mundi vitia cum suo truculentissimo auctore prostravit. Hic via cursum significat ejus vitae, quia scilicet homo natus, crevit, docuit, passus est. A summo Patrem significat. Egressio nativitas Filii non temporalis, sed coaeterna Patri.


7 Et occursus ejus usque ad summum ejus: Nec est qui se abscondat a calore ejus.

C Occursus ejus, secundum hominem dicitur, quia post assumptionem carnis, in utraque natura [Col. 0101A] Christus permanens occurrit usque ad summum, id est, usque ad sedem paternae majestatis, qua Patri Filius semper aequalis est. Calor ejus Spiritus sanctus est, a quo nemo potest abscondi, quia potentia suae divinitatis uniuscujusque corda cognoscit.


8 Lex Domini immaculata, convertens animas: testimonium Domini fidele: Sapientiam praestans parvulis.

H Lex Domini Christus est irreprehensibilis, quia non habuit peccatum. Convertit animas: de captivitate in libertatem. C. Testimonia quae dedit Israelitico populo fidelia fuerunt, quia plenissima veritate cognita sunt. H Sapientiam praestat parvulis, non sensu sed humilibus et innocentibus. C Vel lex Domini vetus est immaculata, quia per legem novam [Col. 0101B] approbata.


9 Justitiae Domini rectae, laetificantes corda: Praeceptum Domini lucidum, illuminans oculos.

Justitiae Domini revera recte, quia non aliter fecit Dominus quae docuit. Rectae, ibi non sunt, quia aliud est in ore, aliud in opere. Laetificantur corda: subauditur justorum. Lucidum praeceptum dicit, quia sincerum et purum. Illuminat oculos, non istos carnales, sed illos interiores.


10 Timor Domini sanctus permanens in saeculum ÷ saeculi ... Judicia Domini vera justificata in semetipsa.

C Timor Domini mista cum pavore charitas est, qui imperturbata constantia, non trepida confusione, permanet sanctus: qui timor usu saeculari, [Col. 0101C] reverentia nuncupatur. Judicia Dei, dicit mandata Dei, quae in Veteri et Novo Testamento conscripta sunt, quae in semetipsis permanent, quia status eorum nulla varietate mutatur.

H A Nec alterius auctoritate (ut firma habeantur) nisi Domini egent, qui neminem fallere potest.


11 Desiderabilia super aurum et lapidem pretiosum multum. Et dulciora super mel et favum.

C Desiderabilia judicia Domini, id est mandata Novi et Veteris Testamenti; super aurum, quod humana cupiditas maxime desiderat possidere. Addidit lapidem pretiosum, qui multum valet in parvissimo margarito. Sed quia inveniri poterant qui divitias contemnerent, addidit sapores: mel et favum. [Col. 0101D] Vetus Testamentum superat mel; Novum vincit favum.


12 Etenim servus tuus custodit ea: In custodiendis illis retributio multa.

C Cum dicit servus tuus, justum signat et devotum, qui ideo custodit mandata Dei, quia obedientibus retributio subsequitur. Merito dicta sunt multa, quia comprehendi non possunt universa, quae praeparavit Deus diligentibus se.


13 Delicta quis intelligit? ab occultis ÷ meis .. munda me: ÷ Et .. ab alienis parce servo tuo

H Delicta quis intelligit? nisi scrutator cordium, Deus, qui etiam potens est dimittere ea. Ab occultis, [Col. 0102A] id est a praeteritis peccatis. C Occultum est quod originale dicitur, in quo concipimur et nascimur et secreta voluntate peccamus. Alienum est quod malis hominibus suadentibus, sive diabolo suadenti committitur, sed fit proprium, quia consensus noster plectibilis ex arbitrio nostro adhibetur, et ex illa traduce massa mortalium ab hoste spiritali corrupta, sine gratia Dei velociter subvertitur, quia in primo homine per inobedientiam vitiata monstratur. Nam quam facile est antiquo insidiatori infectis vetita suadere, qui potuit liberos atque incorruptos sua calliditate decipere? Sunt ergo aliena, quae ab aliis nostra suasione vel culpa acta sunt, vel aliorum suasu aut auxilio nos facimus.


14 Si mei non fuerint dominati: tunc immaculatus ero. [Col. 0102B] Et emundabor a delicto maximo

H Tunc delicta dicuntur, cum hoc servus fit peccati. Si ista peccata non perpetravero, ero immaculatus. Et emundabor a delicto maximo, id est a superbia. C Qua et diabolus cecidit et hominem traxit, et concessa beatitudine vacuavit. A Non ergo petit tolli a se hic omnia omnino peccata, quod est impossibile, sed ne dominentur


15 Et erunt ut complaceant eloquia oris mei: Et meditatio cordis mei in conspectu tuo ÷ semper ...

C Possunt placere Domino eloquia oris, si a vitiis, quae superius dixit, reddatur homo alienus. Meditatio cordis, quae potest ad Deum pervenire, est spes, [Col. 0102C] charitas, et fides.


16 Domine, adjutor meus: Et redemptor meus.

C Adjutorem suum dicit Deum in bonis actibus; redemptorem, a malis, ut nemo meritis suis applicet quod susceperit coelesti largitate.



ORATIO EX PSAL. XVIII.

Piissime Deus, qui virginalis thalami egressu procedens liberatis nobis ad Patris dexteram conscendisti, immensam misericordiam tuam exposcimus, ut lege tua conversi, praeceptis illuminati, testimoniis eruditi, mereamur et ab alienis et ab occultis vit is emundari. Qui cum Patre, etc.



PSALMUS XIX.



ARGUMENTUM PSAL. XIX.

[Col. 0102D] C Rogat Propheta Ecclesiam exaudiri, petens illius consilium a Domino confirmari, dicensque fideles, non potestate mundana, sed divina potentia magnificandos.


TT. In finem psalmus David

C Jam nota sunt verba tituli. Nunc rogat Propheta in hoc psalmo prospera evenire sanctae Dei Ecclesiae, quae longo tempore fieri posse per adventum Domini praevidebat dicendo: Exaudiat, etc.


1 Exaudiat te Dominus in die tribulationis: Protegat te nomen Dei Jacob.

C In die tribulationis, ostendit tempus gravissimae afflictionis. Cum dicit: Protegat te nomen Dei Jacob, hujusmodi benedictionem concedendam petit [Col. 0103A] Propheta a Domino Christiano populo, sicut sanctus patriarcha Jacob priscis temporibus ab ipso accepit, quando Esau fratri praelatus est. Audiri cognoscimur, quando omnimodis aliquid obtinemus.


2 Mittat tibi auxilium de sancto: Et de Sion tueatur te.

Optando dicens mittat: ostendit a Patre Filium missum suum, in auxilium sanctae Dei Ecclesiae. Sion enim mons signat speculationem, quae convenit divinitati, quoniam illi cuncta sunt nota.


3 Memor sit omnis sacrificii tui: Et holocaustum tuum pingue fiat. Diapsalma.

C Sacrificium sanctae Ecclesiae, est ritus accipiendus, qui nunc agitur corporis et sanguinis Domini [Col. 0103B] immolatione solemni. Holocaustum, totum incensum dicitur, et repraesentat idem jam dictum sacrificium. Quod pingue fit atque jocundum, quando nostra oblatio mentis et corporis a gratia divinitatis assumitur.


4 Tribuat tibi secundum cor tuum: Et omne consilium tuum confirmet.

C Dicit, tribuat tibi secundum cor tuum, id est secundum intellectum quem habes de Domino, ut eum credas unum ex trinitate, passum carne, resurrexisse, ascendisse in coelum, etc. Et omne consilium tuum confirmet, hoc est consilium sanctae Ecclesiae: Patrem et Filium et Spiritum sanctum unum Deum credere, a quo sunt omnia; et ex consilio deliberate omnia pro ista fide spernere mundi [Col. 0103C] delectamenta


5 Laetabimur in salutari tuo: Et in nomine Dei nostri magnificabimur

C Nam in salutari Ecclesiae (quod est Christus Jesus) laetaturum se esse declaravit, ut se unum esse ex ejus corpore monstraret. Et in ipsius nomine se esse magnificandum, quia ex ipso Christiani fuerant nuncupandi. Magnificari est magnum fieri.


6 Impleat Dominus omnes petitiones tuas: Nunc cognovi quoniam salvum fecit Dominus christum suum.

C Impleat Dominus, fit iterum ad Ecclesiam grata [Col. 0103D] conversio. Nunc cognovi dicendo, magnam virtututem suae prophetationis ostendit, cum se dicat in praesenti cognovisse quae post saecula multa implenda erant. Salvum fecit Pater Filium in resurrectione gloriosa et in coelos ascensione.


7 Exaudiet illum de coelo sancto suo: In potentatibus salus dexterae ejus.

C Sensus iste talis est: Exaudiet Filium Pater de coelo, quia in dextera ejus est salus, quam habens ex propria deitate, tamen expetere videtur ex carne. Potentatibus dicit, quia nos potentes efficit, cum gratia sua in praesenti, et in futura vita in beata perennitate custodiendo; quae per dexteram intelligitur.


8 [Col. 0104A] Hi in curribus et hi in equis: Nos autem in nomine Domini Dei nostri invocabimus.

H Per currus, voluptas mundi sive cupiditas designatur, quoniam superbi et cupidi velut rotae instabiles, mente huc illusque discurrunt. Per equos, superbi intelliguntur; ipsi sunt cupidi. H C Nos autem in illis non gloriemur, sed in nomine Dei, quod ad praemia aeterna perducit.


9 Ipsi obligati sunt et ceciderunt: Nos autem surreximus et erecti sumus.

C Dicit Propheta humanis honoribus vel pravis desideriis obligatos cecidisse arrogantes, quod necesse est illis contingere qui se videntur nexuosis erroribus illigare. Resurgere duobus modis Christianus [Col. 0104B] dicitur, scilicet a morte vitiorum, et in illa resurrectione, in qua justi aeterna praemia accipiunt, de utraque hic intelligi manifestum est.


10 Domine, salvum fac regem ÷ et .. exaudi nos: In die qua invocaverimus ÷ te ...

C Dicitur Patri, Salvum fac regem, id est, ut Christus resurgat a mortuis. Exaudi nos, provenit illud tunc generi humano, quando resurrectionem Christi firme credit et laetanter aspicit, vel per eum regem exaudi nos in die necessitatis nostrae.



ORATIO EX PSAL. XIX

Imple, Domine petitiones nostras, et tanquam pinguissimum nos holocaustum assume, ut, inimicorum curribus obligatis, salutaris tui opitulatione laetemur. Per Dominum nostrum Jesum, etc.



PSALMUS XX.
[Col. 0104C]


ARGUMENTUM PSAL. XX.

C Hic psalmus, Domini Salvatoris primo incarnationem, et postea deitatis facta, Propheta narrante, decantat.


TT. In finem psalmus David.

C Ideo titulus hic nono decimo psalmo par est, quoniam et iste quidem de Domino Salvatore loquitur sicut superior, sed sub aliqua diversitate.


1 Domine, in virtute tua laetabitur rex: Et super salutare tuum exsultabit vehementer.

C Domine, dicit Propheta ad Patrem; in virtute tua, id est in omnipotentia majestatis tuae, in qua et Filius regnat. Laetabitur rex, gaudet Christus Jesus. Exsultabit, id est in eo quod per eum salvasti [Col. 0104D] homines, Filius tuus exsultabit, qui est Salvator. Vehementer, ostendit magnitudinem gaudii, ut, quanta est copia in beneficio, tanta sit et gaudii magnitudo.


2 Desiderium cordis ejus tribuisti ei: Et voluntate labiorum ejus non fraudasti eum. Diapsalma.

C Desiderium animae ejus fuit pro omnium salute occidi, ut pretiosus sanguis ejus mundum redimeret. Voluntas labiorum fuit, quando immundis spiritibus imperabat, languores diversos sermonis sui sanabat imperio, et praedicationes populis inserebat. Constat in nullo voluntatem ejus fuisse fraudatam, quando omnia quae fieri jussit impleta sunt.


3 [Col. 0105A] Quoniam praevenisti eum in benedictionibus dulcedinis: Posuisti in capite ejus coronam de lapide pretioso.

C Quoniam praevenisti, significat humanitatem praeventam gratia divinitatis. A Benedictio dulcedinis fuit immunitas peccati, qua donatus est Christus; nos enim in amaritudine Adae concipimur. C Vel benedictio dulcedinis fuit, quando dictum est: Hic est Filius meus dilectus. Corona conventum signat discipulorum; haec erat corona capitis, hoc regale diadema, quoniam ipsum docentem circuitus apostolorum ambiebat. Diadema illud non ideo ut ornaret est impositum, sed ut de Christo potius ornaretur. Lapides pretiosi, apostoli sunt.


4 [Col. 0105B] Vitam petiit a te et tribuisti ei: Longitudinem dierum in saeculum, et in saeculum ÷ saeculi ..

C Vita resurrectionem signat quam ille petiit dicendo: Pater, clarifica Filium tuum. Longitudo dierum signat perennitatem Christi, quae nullo fine concluditur. In saeculum saeculi, indefectam stabilitatem futuri saeculi indicat. Sed memento quod haec et his similia ab illa dicuntur parte passus est.


5 Magna gloria ejus in salutari tuo: Gloriam et ÷ magnum .. decorem impones super eum.

C Nam gloria et magnum decus tempus signat judicii, ubi in deitate sua Altissimus apparebit, habens gloriam ex judicio, decorem de majestate. Sanctae [Col. 0105C] etiam incarnationi magna est gloria in salutari, id est in verbo Patris.


6 Quoniam dabis eum in benedictionem in saeculum ÷ saeculi .. Laetificabis eum in gaudio cum vultu tuo.

H Quoniam dabis eum in benedictionem, quia omnis creatura benedicit eum. Laetificabis eum in gaudio, cum coadunata fuerit multitudo sanctorum, eique sanctorum numerus restitutus. C Cum vultu tuo dicit, ut una intelligatur persona sine dubio esse Christi, quia humanitas de divinitate gaudet. Quamvis etiam de membris illud accipi Christi recte possit.


7 Quoniam rex sperat in Domino: [Col. 0105D] Et in misericordia Altissimi non commovebitur.

C Rex est iste, qui in passione sua ascriptus, tribus linguis legebatur. Speravit in Domino, secundum hominem. Non commovebitur A misericordia Patris, quia protector est olim sperantium in se.


8 Inveniatur manus tua omnibus inimicis tuis: Dextera tua inveniat ÷ omnes .. qui te oderunt.

C Inveniatur manus tua, id est operatio tua reperiatur. H Ut revertantur inimici, afflicti potestate tua in bonum. Dextera Patris Dominus est Salvator. Qui eum oderunt poena perpetua damnandi sunt, et sine fine cum diabolo et satellitibus suis in aeternis tenebris torquendi. Invenitur igitur Dei manus in judicio futuro inimicis ejus.


9 [Col. 0106A] Pones eos ut clibanum ignis in tempore vultus tui: Dominus in ira sua conturbabit eos: et devorabit eos ignis.

C Clibanus est coquendis panibus aenei vasculi deducta rotunditas, quae suburentibus flammis ardet intrinsecus; quod signat peccatores, qui in judicio torquendi sunt et moerore animi et poenali excruciatione. Tempus vultus Dei, dies est judicii. H Hic ira Dei non punit, sed conturbat ad poenitentiam, et hic ignis Spiritus sancti devorat, id est peccata consumit. C Sive quando audient: Ite in ignem aeternum, tunc judicis sententia conturbabit, et ignis devorabit perpetuo.


10 Fructum eorum de terra perdes: Et semen eorum a filiis hominum.

[Col. 0106B] C H Fructum dicit opera iniquorum. Perdere de terra, id est de sancta Ecclesia vel terra viventium. C Semen, id est vota vel facta peccantium. A filiis, id est de sanctis eos facis alienos, quos in haereditatem aeternam tua largitate missurus es.


11 Quoniam declinaverunt in te mala: Cogitaverunt consilia, quae non potuerunt ÷ stabilire ..

H Visi sunt Judaei declinare mala in Christum, quando dixerunt: Dignus est morte. Cogitaverunt concilium dicendo: Jube ergo custodiri sepulcrum (Matth. XXVII), nolentes nec etiam credentes Christum resurgere. Quod non potuerunt stabilire, quia, quando voluit Christus, resurrexit. C Declinare dicimus mala supra alios, poenitentia in alios causam [Col. 0106C] iniquitatis relidere, quod Judaei Christo fecerunt, dum destructionem civitatis et gentis vitae Christi ascripserunt, dicentes: Si dimittimus eum sic (Joan. XI), etc.


12 Quoniam pones eos dorsum: In reliquiis tuis praeparabis vultum eorum.

A Positi sunt Judaei dorsum, quando vitio suo terrena sapientes, non meruerunt coelestia contueri. H Praeparabuntur reliquiae Judaeorum, quando per Enoch et Eliam in fine credituri sunt, et tunc praeparabis vultum eorum, scilicet in te credentium, ut scilicet convertantur corda patrum in filios.


13 Exaltare, Domine, in virtute tua: Cantabimus et psallemus virtutes tuas.

[Col. 0106D] H Exaltare in virtute, id est demonstra in judicio majestatem tuam et potestatem, qui prius venisti in humilitate. C Cantare est verba Domini ore proferre; psallere, mandata divina bonis operibus constanter implere.



ORATIO EX PSAL. XX.

Benedic, Domine, benedictione dulcedinis, et comple tibi placitum desiderium nostrum, ut dum jugiter virtutes tuas suavi modulatione concinimus, longitudinem vitae perpetuae consequamur. Per Dominum nostrum Jesum, etc.



PSALMUS XXI.



ARGUMENTUM PSAL. XXI.

C In hoc psalmo Christus de passione sua ad [Col. 0107A] Patrem loquitur, admonetque fideles laudare Dominum, quia in resurrectione sua catholicam respexerit Ecclesiam.


TT. In finem pro susceptione matutina psalmus ÷ David ..

C In finem; sive psalmus, sive David, quid signet expositum est. Susceptio matutina est tempus reresurrectionis, quando mortale corpus in magna gloria clarificatum assumpsit. Matutinum dictum est, quasi manu primitivum, quod tempus innumeris locis ad resurrectionem Domini constat aptatum.


1 Deus, Deus meus ÷ respice in me .. quare me dereliquisti: Longe a salute mea verba delictorum meorum.

C Deus sermo Graecus est, et interpretatatur timor. [Col. 0107B] Unde quidam ait gentilium poetarum: primus in orbe deos fecit timor; unde Christus, quasi vicina passione permotus, ex humanitate clamat: Respice in me, deprecans sibi celerrimum auxilium resurrectionis. H Quod se dicit derelictum, non ex propria, sed ex populi sui persona loquitur, cujus peccata ipse suscepit. C Dicit a se longe fieri verba quae delicta parturiunt, et iterum sua dicit esse peccata nostra delicta, qui non habuit peccata. A Dicit igitur se derelictum in persona membrorum, quae quod petunt non accipiunt, eo quod verba delictorum sunt petitiones eorum, dum vel petunt contra salutem vel non mox exauditi murmurant, et derelictos se conqueruntur.


2 [Col. 0107C] Deus meus, clamabo per diem et non exaudies: Et nocte et non ad insipientiam mihi.

C Clamabat humanitas Verbi per diem, quam non circumdabant tenebrae peccatorum. H non exauditur: propter destinatos ad mortem, qui noctis nomine vocitantur. C Non ad insipientiam, subaudiendum reputabis mihi, id est Pater Filio, petebat ergo mediator Dei et hominum non insipienter sed prudenter, et tamen non constat auditum, quia petitione et passione mundum erat redempturus. H C A Vel dies prospera, nox adversa significat. In quibus quandoque petentes Deus non exaudit, et hoc non ad insipientiam eorum, sed ut sic sapientes fiant et discant sapienter petere, non terrena sed coelestia, vel terrena ad salutem animae.


3 [Col. 0107D] Cum autem in sancto habitas: Laus Israel.

C In sancto habitas laus, incarnationem per hoc Christi declaravit propheta, quia in Filio habitat laus, id est Pater qui est laus Israel, id est Ecclesiae videntis per fidem te. Ideo etiam non exauditum se ostendit, non propter insipientiam, sed propter salutem generis humani per passionem suam alias factam sanctam, quoniam Pater semper audit Filium in quo semper habitat.


4 In te speraverunt patres nostri: Speraverunt et liberasti eos.

H Speraverunt patriarchae, et liberavit eos de Aegypto. H Speraverunt in deserto et liberati sunt, [Col. 0108A] quanto amplius filium pater liberat dum petit et vult liberari.


5 Ad te clamaverunt et salvi facti sunt: In te speraverunt et non sunt confusi.

C Clamaverunt martyres ad Christum: dum eos corporalis poena consumpsit, et putabantur ab infidelibus non exaudiri, sed illi potius valde auditi sunt, quia coronam percipere meruerunt. Nec sunt confusi: quos constat venisse ad praemium, non enim confunditur, qui aeternum regnum consequitur.


6 Ego autem sum vermis et non homo: Opprobrium hominum et abjectio plebis.

C Vermi enim comparatur Christus, quia mortalis et de carne sine mistione seminis natus est. Similiter vermis sine concubitu nascitur. Non homo, id [Col. 0108B] est non peccator, quod in illo esse non potuit. Opprobrium hominum: quando in eum spuebant, et alapis verberabant. Abjectio, cum elegerunt Barabbam, Christum abjecerunt.


7 Omnes videntes me deriserunt me: Locuti sunt labiis. Et moverunt caput.

C Omnes, de malis suscipiendum est: deriserunt, non credendo in Christum. H Locuti sunt labiis: Si Filius Dei est descendat de cruce (Matth. XXVII). Moverunt caput. C Per iracundiam: quod minantes faciunt non judicantes ex corde, ore enim non corde loquebantur, quibus non provenit ex firma deliberatione sententia.


8 Speravit in Domino eripiat eum: [Col. 0108C] Salvum faciat eum quoniam vult eum.

H Vox prophetae. Speravit, hoc est humanitas in divinitatem. Eripiat, id est de Judaeis, vult eum, quoniam Deus Pater talem Filium habere voluit sine peccato, per quem peccata tolleret mundi. C Vel melius hoc per ironiam dictum est a Judaeis, quae figura Latine irrisio dicitur, aliud quam conatur quis ostendens.


9 Quoniam tu es qui extraxisti me de ventre: Spes mea ab uberibus matris meae: in te projectus sum ex utero.

H Vox humanitatis, eduxisti me ventre, id est de utero sanctae Mariae. C Quia tunc ab originali peccati vitio sequestratus: tanquam sponsus processit de thalamo. Spes mea ab uberibus, H id est [Col. 0108D] secundum humanitatem, secundum quam non dedignatus est sugere ubera matris. In te projectus sum. C Ostendit se fuisse ab humana iniquitate divisum.


10 De ventre matris meae Deus meus es tu: Ne discesseris a me.

C Cum dicit de ventre matris meae: ostendit non fuisse sine Deo nec ipsam conceptionem carnis. Ne discedas a me. H In die passionis.


11 Quoniam tribulatio proxima est Quoniam non est qui adjuvet.

H Quoniam proxima est tribulatio, ut ipse dixit: Surgite, eamus, ecce appropinquabit qui me tradet (Matth. XXVI). Non est qui adjuvet, neque angelus, neque homo, nisi tu, Pater.


12 [Col. 0109A] Circumdederunt me vituli multi: Tauri pingues obsederunt me.

C Vituli populi Judaeorum, qui ignorato jugo Dei: inconsiderata procacitate lasciviunt, simul petulantes et fatui, qui gressus suos nulla moderatione distinguunt, sed vagi ac penduli: ad iniqua consilia quibusdam saltibus efferuntur. Tauri principes Judaeorum designant. Addidit pingues, quia feroces circumdederunt Christum cum gladiis et fustibus, animal enim impinguatum: inquietum et ferox efficitur.


13 Aperuerunt super me os suum: Sicut leo rapiens et rugiens.

C Aperuerunt Judaei os dicentes: Crucifige, crucifige (Matth. XXVII.) Suum videlicet, quod non illis sapientia [Col. 0109B] aperuit, sed cogitatio scelerata. Rapiens: pertinet ad insanissimam seditionem cum eum raptum traxerunt ad tribunalia. Rugiens: ad blasphemas voces, quibus dicebant: Crucifige, crucifige.


14 Sicut aqua effusus sum: Et dispersa sunt omnia ossa mea

H Ossa Christi apostoli dicuntur, C qui dispersi sunt et effusi sicut aqua, qui orbem terrarum divino imbre satiantes: a sordibus peccatorum abluerunt, A vel Christus ita viliter occisus, sicut aqua effunditur, et ejus sanguinis effusio nos rigavit et abluit, et dispersi sunt in morte ejus discipuli.


15 Factum est cor meum tanquam cera liquescens: In medio ventris mei.

[Col. 0109C] H Cor suum, sapientiam suam dixit, quae ante passionem suam non intelligebatur. C Impleta vero passione omnis veritas promissa revelata est. Bene mysteria legis comparata sunt cerae, quae tunc reddit splendorem luminis, cum a calore dissolvitur; sic per ignem passionis Christi, illuminata sunt mysteria legis. Ventrem Ecclesia dicit.


16 Aruit tanquam testa virtus mea: et lingua mea adhaesit faucibus meis: Et in pulverem mortis deduxisti me.

H C Virtus Christi testae comparatur, quia sicut illa igne decocta, fortior erit, sicut virtus Christi in passione solidita est, quae prius quasi lutea videbatur incredulis. C Lingua sua: significat praedicatores, [Col. 0109D] qui adhaerent faucibus suis, dum ejus mandata custodiunt. In pulverem deductum dicit, ad voluntatem Judaeorum, qui hoc nitebantur et se fecisse putabant, quia ejus resurrectionem credere noluerunt, sed se putabant Christo mortem dedisse communem, ut usque in pulverem perductum crederent.


17 ÷ Quoniam .. circumdederunt me canes ÷ multi .. Concilium malignantium obsedit me.

H Canum natura est: dominos amare, contra latrones latrare: econtra Judaei contra suum Dominum non loquentes recta, sed latrantres iniqua, latronem elegerunt. C Concilium malignantium: quando cogitabant Jesum dolo tenere, mortique trahere.


18 [Col. 0110A] Foderunt manus meas et pedes meos: Dinumeraverunt omnia ossa mea.

H Foderunt manus, id est, clavis fixerunt, et fructum magnum invenerunt id est, salutem omnium gentium. C Dinumeraverunt ossa ejus, mystice, id est, apostolos seu reliquos Christianos, quos quaerebant Judaei persecutione facta exstinguere, ne in majore numerum convalescerent. Vel corpus ejus sic extenderunt in cruce, ut ossa ejus numerabilia viderentur.


19 Ipsi vero consideraverunt et inspexerunt me; Diviserunt sibi vestimenta mea, et super vestem meam miserunt sortem.

C Dicit Judaeos considerare secundum incrudelitatem eorum, ut non transitorie vel casualiter fecisse [Col. 0110B] videantur, sed diligenter considerasse et inspexisse ad ea quae fiebant, et tamen cor eorum lapideum tot miraculis non fuisse molitum. Diviserunt sibi vestimenta mea (Job XIX). H Hoc in passione Christi completum est, quando fecerunt, quatuor partes, quatuor milites. Tunica tamen non est divisa significans unitatem Ecclesiae, quae non scinditur, quamvis haeretici eam scindere contendant.


20 Tu autem, Domine, ne elongaveris auxilium meum: Ad defensionem meam conspice:

H Hic humanitas ad divinitatem loquitur. C Et resurrectionem celerrimam deprecatur: ut veniente tali gloria, perfidorum incredulitas destruatur. Auxilium signat resurrectionem Christi, quae elongata [Col. 0110C] non est: quando triduana provenit. C Ad defensionem, ne quid praevaleat in me pars illa vocatis inferni.


21 Erue a framea animam meam: ÷ Et .. de manu canis unicam meam.

C Liberari se postulat a morte quam subire voluit. Framea autem significat hastam, sive gladium seu quaelibet arma, et significat hic malitiam Judaeorum. De manu canis dixit: cum canis manus non habeat, sed vult intelligi potestatem Judaeorum. H Unicam dicit animam suam, quae non habeat peccatum: vel Ecclesiam catholicam. C Ut intelligatur doctrinas novas et conciliabula perditorum respuisse.


22 Salva me ex ore leonis: [Col. 0110D] Et a cornibus unicornium humilitatem meam.

C De ore leonis: de potestate diaboli dicit, qui bene comparatur feris, quoniam humanis existens semper delectatur. A cornibus, id est a superbis. Unicornium, qui nimia elatione surgentes: similes socios ferre non possunt, a talibus secerni suos humiles Christus postulavit, talia quippe animalia quae uno cornu armantur, multo fortiores sunt his quibus duplicia tribuuntur.


23 Narrabo nomen tuum fratribus meis: In medio Ecclesiae laudabo te.

C Post sacram passionem dicit gloriam divinitatis toto orbe vulgandam. Narrabo, id est narrari faciam. Fratres dicuntur qui diligunt et diliguntur. In medio [Col. 0111A] Ecclesiae. II In medio credentium populorum praedicabo te et laudabo te.


24 Qui timetis Dominum laudate eum: Universum semen Jacob glorificate eum.

C Timor Dei: justus est et rectus, laudemque generat, amorem tribuit, et ardorem charitatis inflammat. Semen Jacob, qui fidei Jacob, devotione consentiunt, et supplantatores vitiorum sunt. Laudate igitur, qui timetis, id est reverentiam habetis nominis ejus, quia eum non meretur praedicare, nisi qui cognoscitur et timere.


25 Timeat eum omne semen Israel .. Quoniam non sprevit neque despexit deprecationem pauperis.

H Timeat eum omne semen Israel, id est, unusquisque [Col. 0111B] renatus per baptismum, et mente Deum videns. Quoniam non sprevit preces pauperum. Id est filium. C Sicut facere solent gloriantes in istius mundi honore, spernere pauperes et despicere supplicantes, causamque de habitus qualitate metiri, ut si sit vestibus nitidus: verax putetur, si amictu sordidus: mendacissimus habeatur.


26 Nec avertit faciem suam a me: Et cum clamarem ad eum exaudivit ÷ me ..

H Nec avertit faciem, sed resuscitavit me a mortuis. Cum clamarem, respondit: Clarificavi et iterum clarificabo (Joan. XII). C Vel aliter, clamavit itaque: ut mors nostra ejus morte finiretur, et peccatum veteris hominis; redimeretur pretio sanctissimae [Col. 0111C] passionis.


27 Apud te laus mea in Ecclesia magna Vota mea reddam in conspectu timentium eum.

C Apud te significat de te, laus mea in Ecclesia, scilicet catholica, magna enim et amplitudine dicitur et honore. Vota, sacramenta corporis et sanguinis, quae illis praesentibus redduntur: qui ei sancto timore subjecti sunt, denique quae sint vota ista subjungit. Edent pauperes, etc.


28 Edent pauperes et saturabuntur: ÷ et .. laudabunt Dominum qui requirunt eum: Vivent corda eorum in saeculum ÷ saeculi ..

C Pauperes, id est, regnum Dei esurientes. Saturari enim non possunt nisi quos talis possidet esuries. Pauperes saturati Deum laudant, divites [Col. 0111D] semetipsos exaltant. H Qui requirunt: fide et opere, intelligentes, quae ipse est panis qui de coelo descendit. Vivit cor, id est, spes eorum immobilis vegetatur. Illud vivere dicimus veraciter: quod in divinitatis gratia perseverat.


29 Reminiscentur et convertentur ad Dominum: Universi fines terrae.

C Reminisci illos dicimus: quos constat post oblivionem Christi redisse ad veram medicinam. Et quando Deus ab illis fideliter cognoscitur, recte ab eis dicitur reminisci, ut ad illum redeant veraciter: quem prius perversa voluntate neglexerunt. Universi fines, id est universalis Ecclesia, quam nunc constat toto orbe esse diffusam. H Et quotidie [Col. 0112A] religiosa doctrina ad verum Christum alios convertere satagunt Christi veri praedicatores.


30 Et adorabunt in conspectu ejus: Universae familiae gentium.

C Illi adorant in conspectu Domini, qui sincera fide et operibus Christum rogant. Conspectus enim illius non est nisi supra fidelissimos et beatos. Universae familiae, cunctos credentes conclusit, qui nihil excepit.


31 Quoniam Domini est regnum: Et ÷ ipse .. dominabitur gentium.

C Quoniam Domini est regnum, quia non sunt gentium regna, sed Domini, qui potestate sua et mutat reges et continet. Et necesse est ipsum debere ubique coli: quem constat intelligi Dominum [Col. 0112B] omnium rerum.


32 Manducaverunt et adoraverunt omnes pingues terrae: In conspectu ejus cadent omnes qui descendunt in terram.

H. Manducaverunt omnes divites, id est apostoli vel caeteri sancti corpus Christi. Adoraverunt: in fide et operatione. Descendunt: a superbia saeculi, ut adorent in humilitate pura. H A Vel hic pingues: divites terrae, qui etiam sacramentum corporis Christi manducant, sed non saturabuntur ut pauperes Christi, adorantque, sed fraternitatem charitatis non habent: et ideo quia mente in terrena descendunt, cadent in infernum.


33 [Col. 0112C] At anima mea illi vivet: Et semen meum serviet ipsi.

C Animam vero suam dicit Deo Patri vivere, quoniam hunc mundum immaculata conversatione transivit. H Semen meum, filii Ecclesiae serviunt Christo, C vel opera Christi servient laudando Deum.


34 Annuntiabitur Domino generatio ventura: Et annuntiabunt coeli justitiam ejus populo qui nascetur, quem fecit ÷ Dominus ..

H C Propheta dicit generationem venturam: populum gentium, quae ex aqua et Spiritu erat procreanda, haec annuntiabitur Domino, id est annuntiando convertetur Domino, hoc est in honorem [Col. 0112D] Domini. H Annuntiant coeli, id est, apostoli praedicant Filium Dei, ipse est enim justitia Patris. C Apte vero dictum est Christianum populum Dominum fecisse, quoniam eum praedestinavit ante saecula et creavit illum et redemit et suo sancto corpore a peccatis liberum fecit.



ORATIO EX PSAL. XXI.

Caput misericordiae Deus qui propter nos descendens in uterum virginis addictus ligno, perfossus clavo, vestimentis insuper sorte divisis, surrexisti liber ab inferis: praecamur ut hujus commercii non immemor, sis populis ab ore leonis ereptor, qui fuisti quondam patribus in te sperantibus liberator. Qui vivis et, etc.



PSALMUS XXII.
[Col. 0113A]


ARGUMENTUM PSAL. XXII.

C Per totum psalmum renatus in baptismo Christianus gratias agit: quia de ariditate peccati ad loca pascuae et ad aquas refectionis sit inductus.


TT. Psalmus David.

C Psalmus David, per totum istum psalmum Christianus fidelis gratias agit Domino, quis liberatus vetustate deposita: ad loca pascuae et aquam refectionis Domino largiente sit perductus.


1 Dominus regit me ÷ et .. nihil mihi deerit: In loco pascuae ibi ÷ me .. collocavit.

L Loquitur hic Ecclesia fiducialiter per fidem. Dominus regit me, quia ante adventum Christi, [Col. 0113B] mundum diabolus regebat. Nihil deerit boni ei qui adhaeret Deo. In loco pascuae, id est in futura beatitudine eum collocabit, sed jam in spe ejusdem beatitudinis collocavit, vel in Ecclesiae et fidei unitate spem meam composuit.


2 Super aquam refectionis educavit me: Animam meam convertit.

H C Aqua refectionis: est baptismi lavacrum, quo anima sterilis irrigatur. Educavit, C id est paulatim nutrivit, quasi parvulos et renatos doctrina. H Patriarcharum et prophetarum sive apostolorum, C Convertit fidelis animam ad Christum: quae dudum sub diabolo probatur esse captiva.


3 Deduxit me super semitas justitiae: Propter nomen suum.

[Col. 0113C] C Semitae justitiae, sunt duo praecepta salutaria, id est, dilectio Dei et proximi. Quae semitae dicuntur, quia arcta est via ad regnum coelorum (Matth. VII). Propter nomen suum gaudet se famulus Christi deductum esse ad illam scientiam, ut possit jussa Dei vulgare, et hoc non suis meritis, sed divina gratia sibi concessam esse; ac si diceret: deductus sum in semitas mandatorum, non propter meritum meum, sed propter nomen suum.


4 Nam etsi ambulavero in medio umbrae mortis non timebo mala. Quoniam tu mecum es.

C Dicit catholicus, si ambulavero inter haereticos (qui recte umbrae mortis dicuntur) non timebo eorum pravas suasiones, quoniam tu me, Domine, [Col. 0113D] defendis. H Vel inter saeculi obscuritates, ignorantias et peccata: peccata enim umbra mortis sunt, quia exprimunt similitudinem mortis. Sed et ideo non timebo, quia virga tua, etc.


5 Virga tua et baculus tuus: Ipsa me consolata sunt.

C Virga enim ad justitiam et fortitudinem Domini Salvatoris pertinet. Baculus: ad adjutorium humanum quo gubernatur et a Deo sustentatur homo, sicut infirmus baculo sustinetur, quo et pes caute defigitur, et totum corpus desuper innixum sustinetur. Istis ergo duabus rebus fidelis consolatur, una est districtio quae conterit vitia, et malos qui bonis nocere cupiunt: altera gubernatio, quae sustinet [Col. 0114A] fideles. H A Virga certe etiam consolatur: quando corrigendo peccatorem in viam salutis ducit.


6 Parasti in conspectu me mensam: Adversus eos qui tribulant me.

C Parasti, id est, praedestinati altare sanctum, mensa dicta a mense, quoniam quolibet mense primo die, convivia ritu gentium exercebantur, etc. H Significat Scripturam sanctam. Adversus eos, id est, haereticos qui tribulant Ecclesiam, vel persecutores Ecclesiae et daemones.


7 Impinguasti ÷ in .. oleo caput meum: ÷ et .. calix meus inebrians ÷ quam praeclarus est ..

H Vox Ecclesiae. Laetificasti caput, id est mentem meam, oleo hoc est spiritali laetitia. Calix intelligitur [Col. 0114B] verbum Dei quod inebriat mentem hominis. C Praeclarum itaque quia ad regnum coelorum perducit. Vel calix sanguis Christi, qui digne sumentibus praeclarus est.


8 Et misericordia tua subsequetur me: Omnibus diebus vitae meae.

C Subsequitur misericordia, fideli utique ad custodiam, sed praecedit ad gratiam conferendam. Nisi Domini misericordia subsequeretur: facile humana fragilitas deciperetur, quia a tergo diabolus insidias parat: quandiu in hoc corpore mortali versatur, unde nimis necessarium est, ut semper nos gratia Dei praecedat, et misericordia subsequatur.


9 + Et .. ÷ ut .. inhabitem in domo Domini: In longitudine dierum.

[Col. 0114C] A Ideo illa concessa sibi, quae dicta sunt fatetur, ut inhabitet, etc. Domus quippe Domini: futuram signat Hierusalem quae consistit in longitudine dierum, quia in ipsa est perpetua laetitia et beatitudo sine fine.



ORATIO EX PSAL. XXII.

Rege nos, Domine, suavibus tuae praeceptionis habenis, ut aeterni tabernaculi habitatione percepta: plenitudine perennis poculi repleamur. Per Dominum nostrum Jesum Christum filium tuum qui, etc.



PSALMUS XXIII.



ARGUMENTUM PSAL. XXIII.

C Propheta testatur Christi ditioni universum orbem esse subjectum definiens quibus virtutibus praediti [Col. 0114D] sunt in ejus Ecclesia constituti, alloquiturque superstitiosos ut vero Domino famulentur.


TT. Psalmus David ÷ Prima Sabbati ..

C Prima Sabbati significat diem Dominicum, quo Dominus surrexit, et resurgendo isti saeculo subvenit, mundumque ipso die creavit, qui propter excellentiam tanti miraculi: proprie dies Dominica nuncupatur, id est Domini, quamvis omnes sint Domini.


1 Domini est terra et plenitudo ejus: Orbis terrarum et ÷ universi .. qui habitant in eo.

C Domini est terra, id est, Ecclesia quae Domino specialiter pura mente famulatur. Nam licet omnia ab ipso sint condita: tamen ipsius esse proprium [Col. 0115A] dicimus illud quod eum veneratur auctorem. Plenitudo, id est, multitudo sancta qua repletur Ecclesia. Ille habitat Ecclesiam, qui usque ad obitum suum in fide recta perseverat, habitare enim manere dicimus.


2 Quia ipse super maria fundavit eum: Et super flumina praeparavit eum.

C Quid est super maria fundare: nisi super tremulos fluctus vitiorum, Ecclesiam in firma fide solidare flumina: H Potentes saeculi vel cupidi. Super ista flumina est Ecclesia, ut illis praedicet, et convertantur.


3 Quis ascendet in montem Domini: Aut quis stabit in loco sancto ejus?

C Quia omnia quae condidit Domini esse docuit [Col. 0115B] sequenter interrogando ostendit quales esse debeant: qui se ipsius nuncupari desiderant. H Et est vox prophetae interrogantis: Quis ascendet in montem, id est, coelestem Hierusalem. C. Vel justitiam ad quam magno nisu tendimus, quoniam peccatis obviantibus impedimur. H. Aut quis stabit, id est, quis perseverabit in justitia. C Multo quippe utilius est in sancto loco stare, quam ad ejus fastigium pervenire. H Quia multi ascendunt, sed non perseverant. Quis igitur pro raritate ponitur.


4 Innocens manibus et mundo corde: qui non accepit in vano animam suam: Nec juravit in dolo proximo suo.

C Innocens manibus est: cujus operatio neminem [Col. 0115C] laedit, sed juvare contendit. Mundo corde. H Sanctus in cogitatione. Ille non accipit in vanum animam suam, qui opera bona agit. C Per dolum itaque jurat: quisquis aliter facturus est quam promittit, credens perjurium non esse: decepisse nequiter credentis errorem.


5 ÷ Hic .. accipiet benedictionem a Domino. Et misericordiam a Deo salutari suo.

C Ergo accipit benedictionem non ab alio, sed a Domino. H Qui se custodierit ab istis supradictis maculis, H salutaris ergo noster: Christus est, a quo et beatitudo tribuitur et peccata laxantur. H Misericordiam a Deo solus ille consequitur, qui se miserum putat, C et nullus hominum est qui sibi misereri non egeat.


6 [Col. 0115D] Haec est generatio quaerentium eum: Quaerentium faciem Dei Jacob. Diapsalma.

H Generatio hoc est populus Christianorum qui jacuit in tenebris, sed nunc quaerens Dominum, requirit faciem Dei per fidem et operationem, id est Christi per illius illuminationem, qui posterius nato primatum dedit honoris, scilicet Christiano populo, quod per Jacob intelligi occulte dedit.


7 Attolite portas principes vestras: et elevamini portae aeternales: Et introibit rex gloriae.

C Praecipit enim propheta portas mortis auferre, id est, cupiditatem et malitiam aliaque vitia, quae principe diabolo positae erant, quae ideo portae appellatae [Col. 0116A] sunt, quia per ea transeant peccatores sua facta portantes, et per ea diabolus ad corda intrat. Siquidem a portando porta dicta est. Et iterum praecepit elevare portas, id est, H fidem et charitatem, quae aeternales sunt dictae, quia per eas Christus introivit ad Ecclesiam.


8 Quis est iste rex gloriae? Dominus fortis et potens. Dominus potens in praelio.

H Vox daemonum. Ac si dicerent, nostrum regem habemus diabolum. Iste rex quis est? vox iterum angelorum bonorum, fortis est, quia alligavit diabolum (Luc. XI). Potens cum vicit infernum. In praelio potens cum spoliavit tartarum. Sic quaerere visi sunt diaboli, a gentium cordibus, imperio Christi, [Col. 0116B] et praedicatione et gratia expulsi.


9 Attollite portas, principes, vestras: et elevamini portae aeternales: Et introibit rex gloriae.

C Admonet iterum degentes in diversis erroribus auferre claustra mortis, H hoc est superbiam et cupiditatem et avaritiam, quia per has tres omnis homo ad infernum descendebat. Elevatae sunt portae aeternales, C id est, gratia baptismatis, honor chrismatis, salus praedicationis, per quas rex gloriae dignatus est introire.


10 Quis est iste rex gloriae? Dominus virtutum ipse est rex gloriae. + Diapsalma ..

H Merito virtutum Dominus dictus, quia virtute [Col. 0116C] sua conculcans inferos, cum triumpho rediens ad superos. Rex gloriae, C qui facit, se glorificando, gloriosos.



ORATIO EX PSAL. XXIII.

Stabilitor terrae, Deus (cui cuncta mundi plenitudo deservit) restitue nos in innocentiam vitae, ut possimus, te praevio, montem sanctificationis ascendere. Per Dominum nostrum Jesum Christum, etc.



PSALMUS XXIV.



ARGUMENTUM PSAL. XXIV.

C Per totum hunc psalmum deprecatur Ecclesia ne ante conspectum Domini contemptibilis appareat inimicis.


TT. In finem psalmus David.


1 Ad te, Domine, levavi animam meam: [Col. 0116D] Deus meus, in te confido, non erubescam.

C Dicit mater Ecclesia se levasse animam suam, ad contemplationem coelestium rerum per spem, fidem et charitatem, quia humana facile despicit qui divina conspexerit. Erubescere est repentina conturbatione animi confundi; quod non evenit Ecclesiae, quia in Deum confidit.


2 Neque irrideant me inimici mei: Etenim universi, qui sustinent te, non confundentur.

C Ridere plerumque benigni, irridere autem semper adversi est. H Inimici Ecclesiae sunt daemones, haeretici, vitia, peccata. Non confundentur, qui exspectant Dominum, neque hic neque in futuro. C [Col. 0117A] Exspectare est sub malorum patientia Deum viriliter sustinere, ut ille veniens in judicio reddat quod devoti animus exspectabat.


3 Confundantur ÷ omnes .. iniqua agentes: Supervacue.

H Propheta dicit non optando, sed prophetando: confundantur. Confundentur enim qui usque in finem in malitia perseverant. C Vanum dicimus infructuosum atque vacuum, quod a Domino probatur alienum. A Vel optative, confundantur hic pro peccatis salubriter. Quod si hic nolunt, confundantur tandem aeternaliter.


4 Vias tuas, Domine, demonstra mihi: ÷Et .. semitas tuas edoce me.

C Viae dictae sunt a vehendo, et significant hic [Col. 0117B] mandata. Semita dicta quasi semi via, quia angusto calle dirigitur, nec vulgo nota est, sed occulto itinere ambulatur. H Per semitam intelligitur angusta via quae ducit ad vitam. Edoce me. C Qui sermo non ad callem sed ad legem magis noscitur pertinere.


5 Dirige me in veritate tua et doce me: Quia tu es Deus salvator meus: ÷ et .. te sustinui tota die.

C Dirige me ad vitam pertinet, doce: ad scientiam. H Id est ut nihil perverse agam. C Salutare est Christiano: ut Deum sibi salutarem credat. Tota die, ac si diceret: omni die, scilicet non interposito die, sed continua vita exspectavi misericordiam tuam et retributionem. A Sustinui itaque te, quem homines putant oblitum eorum dum tardas, exspectans [Col. 0117C] patienter miserationis tuae dilationem in subveniendo.


6 Reminiscere miserationum tuarum, Domine: Et misericordiarum tuarum quae a saeculo sunt.

C Humano usu hic dicitur, reminiscere, qui nunquam potest aliquid oblivisci. Miserationes pertinet ad operationes pias. Misericordia vero ad clementem naturam, quoniam miseratio, operis est; misericordia, cordis. Saecula dicta, quo in se revolvant jugiter tempora, a sequendo esse dicta.


7 Delicta juventutis meae. Et ignorantias meas: ne memineris.

C Delictum quidam volunt levius esse peccatum, quasi derelictum, dictum ab eo quod viam derelinquat aequitatis. H Juventutis, id est, quae in adolescentia [Col. 0117D] gessi. C Ignorantias dixit, quia multa facimus quae mala esse nescimus, ideo precatur ne delicta ejus meminerit, sed potius memor ejus sit per suam misericordiam.


8 Secundum misericordiam tuam memento mei tu: Propter bonitatem tuam, Domine.

H Secundum tuam misericordiam, id est, non propter meum meritum, sed propter tuam misericordiam memor esto mei. C Merito etiam illius bonitas praedicatur, de quo dicitur, nemo bonus nisi solus Deus (Matth. XIX).


9 Dulcis et rectus Dominus: Propter hoc legem dabit delinquentibus in via.

C Dulcis dicitur, a quo suavia dona praestantur [Col. 0118A] coelestis vitae. Rectus, H quia reddit unicuique secundum opera sua. Legem charitatis dabit, per quam dimittentes offensam reconciliamur Deo. C In via, id est praesenti vita, ubi lex ponitur, in qua recte vivere commonemur.


10 Diriget mansuetos in judicio: Docebit mites vias suas.

C Directus quippe dicitur qui de curvo rectus efficitur. Mansueti dicuntur, quasi manu consueti, hoc est, tolerantes injurias, non reddentes malum pro malo. Mites sunt, qui nullo furore turbantur, sed lenitate animi jugiter perseverant; illos dirigit in judicio, quia ad promissam beatitudinem eos facit pervenire. Quae vero sint viae Domini, sequenti versu exponit.


11 [Col. 0118B] Universae viae Domini misericordia et veritas: Requirentibus testamentum ejus et testimonia ejus.

C Universae viae Domini misericordia, quia praevenit cuncta bonitate sua. Veritas, quia omnia juste dijudicat. Quibus vero possunt talia convenire, sequitur: requirentibus testamentum. H Id est, novum; et testimonia, id est dicta praecedentium prophetarum.


12 Propter nomen tuum ÷ Domine .. propitiaberis peccato meo: Multum est enim.

C Hoc bene refertur ad personam Ecclesiae, quae se salvatam dicit propter nomen Jesu, quod linguam nostra Salvator interpretatur. Peccato meo multum est enim, quia nisi fuerit divina miseratione subventum, [Col. 0118C] quantum vita protenditur, tantum humana fragilitas peccatis involvitur, quoniam cursu temporis semper augetur.


13 Quis est homo qui timet Dominum? Legem statuit ei in via quam elegit.

C More suo interrogando dicit Propheta: Quis est homo qui timeat Dominum? constituta est illi lex, ne sub securitate ignorantiae peccet, in via, id est in sanctitate propositi. H Vel, in via fidei, si enim timet, securitate non decipitur.


14 Anima ejus in bonis demorabitur: Et semen ejus haereditabit terram.

H Anima justi in bonis demorabitur, hoc est perseverabit sperando in praemiis futuris semen ejus. C [Col. 0118D] Id est opera bona haereditabunt terram viventium, id est in aeterna securitate recipientur, et possessio ejus nulla ulterius expulsione turbabitur, qui enim aliquid ex haereditate tenet, firmissima possessione gloriatur.


15 Firmamentum est Dominus timentibus eum: Et testamentum ipsius ut manifestetur illis.

H Nos infirmi et imbecilles, si timemus Dominum, erit nostrum firmamentum, ne ab hujus saeculi fluctibus quatiamur. Et manifestatur lex nobis in Christo, quae prius velata erat per litteram.

C Et valde nobis necessarium, ut lex ejus ipsius munere declaretur nobis, sine quo nec intelligere quidquam boni, nec perficere possumus.


16 [Col. 0119A] Oculi mei semper ad Dominum: Quoniam ipse evellet de laqueo pedes meos.

H Oculi mei ad Dominum, id est oculi cordis, vel mens mea semper cogitet Dominum, quoniam de laqueo diaboli sensus meos (a quo prius per voluptates saeculi capiebar) evellet.


17 Respice in me et miserere mei: Quia unicus et pauper sum ego.

C Superius dixit, oculi mei semper ad Dominum; nunc dicit, respice in me quemadmodum ego in te. Miserere mei, H quia miser sum, unicus est populus Christianus. C Qui unicus est ei, quia solus sacramenta fidei custodit, pauper: quoniam a mundi illecebris segregatus, nulla saeculi ambititione refertus [Col. 0119B] est.


18 Tribulationes cordis mei multiplicatae sunt: De necessitatibus meis erue me.

C Multiplicatae sunt tribulationes Ecclesiae, dum cogitationes suas per calamitates mundi (ubi est seminata) distendit; necesse est enim ut copioso fasce deprimatur, qui pro multis affligitur. De necessitatibus dicit, quas persecutorum atque haereticorum patiebatur insidiis, hi sunt enim qui necem cupiunt inferre Christianis. A Et necessitates recte adversitates dicuntur, quia necessariae sunt ad regnum coelorum tendentibus. G Vel necessitates, venialia dicit peccata, sine quibus vivere non possumus.


19 [Col. 0119C] Vide humilitatem meam et laborem meum: Et dimitte universa delicta mea.

A C Vide, id est propitius respice. Humilitas est Ecclesiae, quando indisciplinatos docendo sustinet. C Labor ipsius est, quia multis persecutionibus fatigatur. Merito sibi omnia peccata deprecatur dimitti, quia durus labor tolerantiae semper clementiam judicis exspectat, id est, propter istam humilitatem et laborem, meretur indulgentiam delictorum.


20 Respice inimicos meos, quoniam multiplicati sunt: Et odio iniquo oderunt me.

H Respice, vox Ecclesiae pro persecutoribus. C Orat ut redeant, quia quem ille respicit, sine [Col. 0119D] dilatione convertit. Multiplicati sunt, in peccatis. Odio iniquo, addidit, quia et justum odium est, ut illud est: Perfecto odio oderam illos (Psal. CXXXVIII). Isti autem non illo justo odio sed iniquo oderunt me.


21 Custodi animam meam et erue me: Non erubescam, quoniam speravi in te.

H Custodi, vox Ecclesiae supplicat ut custodiatur. A Ne declinet ad imitationem eorum, et eripe ab omni malo. H Ne confundar neque hic, neque in futuro, quia in te speravi et te invocavi. C Ipsum enim elegit invocare, cui nescit pie supplicantes abjicere. A Quia igitur non in me, sed in te speravi, non confundar.


22 [Col. 0120A] Innocentes et recti adhaeserunt mihi: Quia sustinui te.

C Innocentes, parvulos dicit sacro baptismate regeneratos. Rectos qui jam matura aetate conversi sunt a peccatis. Ideo vero illos adhaesisse dicit Ecclesia sibi, quoniam sustinuit Deum, patienter adversitates sustinendo


23 Libera, Deus Israel: Ex omnibus tribulationibus suis.

C Libera Deus Israel, id est Deus te videntium. A Vel, o Deus, libera Israel, id est populum, quem ad visionem tuam praeparasti. C Quia ipsos gratos habet, quibus conspectum suae contemplationis indulget.



ORATIO EX PSAL. XXIV.
[Col. 0120B]

Libera nos omnibus angustiis nostris, mitissime Deus, quia ad te animas nostras erigimus: Obliviscere, quaesumus, delicta juventutis et ignorantiae prioris, et si quid negligenter delinquimus, clementer ignoce. Per Dominum nostrum Jesum Christum, etc.



PSALMUS XXV.



ARGUMENTUM PSAL. XXV.

C Totus psalmi hujus textus ad perfectum aptandus est Christianum, qui diversorum laude meritorum in Ecclesia perseverans: divinis se beneficiis consolatur.


TT. Ipsi ÷ Psalmus .. David.

[Col. 0120C] C Totus hic psalmus ad perfectum aptandus est Christianum; sed tamen, cum a tali hymnus dicitur, necesse est ut ad Christum Dominum intelligentiae virtute referatur.


1 Judica me, Domine, quoniam ego in innocentia mea ingressus sum: Et in Domino sperans non infirmabor.

C Judica me, Domine; postulat enim vir sanctus judicia, quia certus erat de ejus misericordia. In innocentia ingreditur, id est inter peccatores habitans non peccat. Non confidit etiam in suas vires sed in Deum, ideo non infirmabitur.


2 Proba me, Domino, et tenta me: Ure renes meos et cor meum.

H. Probari se rogat Ecclesia, ut se cognoscat et [Col. 0120D] ab aliis cognoscatur. C Duae sunt tentationes una Domini, qua bonos tentat ut eos erudiat; altera diaboli, quae semper ducit ad mortem. Ure renes. H Id est, Spiritum sanctum adhibe delectationibus. Et cor meum, id est cogitationibus meis Spiritum sanctum adhibe.


3 Quoniam misericordia tua ante oculos meos est: Et complacui in veritate tua.

C Quia Domini misericordiam ante oculos cordis Propheta habebat, ideo pericula tentationum non timebat. Complacere, est cum sanctis aeternam gratiam promereri. H C In veritate, id est in Christo, qui est veritas. Gratia igitur illustratus, Deo sibique complacuit in mente.


4 [Col. 0121A] Non sedi in concilio vanitatis: Et cum iniqua gerentibus non introibo.

H Non sedi in concilio, id est non sum conjunctus his, qui contra Christum meum vanum agunt concilium. Introitus hic initium significat operationis malae, quod vir sanctus a se profitetur alienum. Vani autem sunt, qui caducis inquisitionibus occupantur, et in superflua narratione tempus consumunt. Impii autem, qui quaestionibus perversis Scripturas divinas depravare contendunt, ut haeretici.


5 Odivi Ecclesiam malignantium: Et cum impiis non sedebo.

C Non satis est vitasse perversos et malos, nisi et mente displiceant, ideo dicit. Odivi Ecclesiam malignantium, H id est Judaeorum vel haereticorum, qui [Col. 0121B] maligni dicuntur. Et cum impiis, qui non solum mala cogitaverunt sed in opere perfecerunt; cum his placitum non habebo.


6 Lavabo inter innocentes manus meas: Et circumdabo altare tuum, Domine.

C Lavit manus suas, quisquis propria facta lacrymabili satisfactione diluerit. Altare autem ab altitudine dictum quasi alta ara. H Et significat fidem, quam circumdare, est operibus bonis ornare. C Vel altare coeleste quo Dominus introivit sacerdos pro nobis. A Vel altare, id est mentem.


7 Ut audiam vocem laudis: Et enarrem universa mirabilia tua.

A Ut audiam vocem laudis, id est discam quomodo [Col. 0121C] te laudem, non ex ipso bono de me praesumens. C Vocem autem laudis forte illud dicit quod in coelesti templo coram Christo semper canitur: Sanctus, sanctus, sanctus Dominus Deus Sabaoth (Isa. XVI). Et se enarrare dicit mirabilia, quae quotidie beata canit Ecclesia in celebratione missarum.


8 Domine, dilexi decorem domus tuae: Et locum habitationis gloriae tuae.

H Domine, dilexi decorem domus, id est sanctos sacerdotes et alios sanctos. C In quibus gloria Dei habitare cognoscitur. Locum habitationis, significat arcanum humani pectoris. Gloriae tuae, quia Christus gloriosum efficit quidquid inhabitare dignatur. Idem enim sunt decor domus Dei et locus habitationis ejus. A Diligere igitur decorem domus Dei, est bonos in [Col. 0121D] Ecclesia diligere, qui decorant Ecclesiam.


9 Ne perdas cum impiis animam meam: Et cum viris sanguinum vitam meam.

H Ne perdas cum impiis, scilicet Judaeis, qui per impietatem mitem tradiderunt. A Vel impii omnes mali sunt. C Viri sanguinum sunt, qui carnaliter vivunt, vel qui Christi sanguinem fuderunt. Tales pereunt de futura Hierusalem.


10 In quorum manibus iniquitates sunt. Dextera eorum repleta est muneribus.

H In quorum manibus, id est in operibus eorum, iniquitates sunt. Repleta est dextera muneribus, quando proditor Judas pecuniam pro Christo accepit. A Vel illorum qui, si quid boni agunt, pro muneribus [Col. 0122A] faciunt. H A Quod enim eis datum est ad accipienda aeterna convertunt ad saeculi dona, estimantes quaestum esse pietatem.


11 Ego autem in innocentia mea ingressus sum: Redime me et miserere mei.

H Ego autem in innocentia. Ecclesia loquitur pro parte bonorum. C Et per studium vitae sanctae ingressa in thesauros spirituales. Redime me, id est in adventu tui pretioso sanguine. Miserere scilicet in hoc mundo, ubi supplicantibus parcis.


12 Pes meus stetit in directo: In ecclesiis benedicam ÷ te .. Domine.

H Pes meus, id est sensus meus vel affectio mea stetit in Christo qui est recta via. In ecclesiis, C in populis Christianis, dicit se laudaturum Dominum [Col. 0122B] Christum.



ORATIO EX PSAL. XXV

Largire, Domine, misericordiam tuam famulis supplicibus, et fac nos in tua veritate devotos, ut actibus in innocentiam restitutis, liberari mereamur ab impiis. Per Dominum nostrum Jesum Christum.



PSALMUS XXVI.



ARGUMENTUM PSAL. XXVI.

C Vox Prophetae dicentis se Deum metuere et nullum alium formidare, quia inter adversa saeculi ipse est suffugium ejus, et spiritu prophetiae, spem sibi futurae beatitudinis pollicetur.


TT. Psalmus David ÷ priusque liniretur:

H Unctus est David semel sub patre Jesse in Bethlehem (I Reg. XVI); secundo, in Hebron (II Reg. II); [Col. 0122C] tertio (II Reg. V) quando regnavit super Israel. Sed de his tribus unctionibus media ad istum psalmum pertinet, David figuram Christi tenet; unctus est Christus in baptismo.


1 Dominus illumnatio mea, et salus mea: Quem timebo?

H Vox Ecclesiae ad Christum. Dicit se non formidare ullis tenebris obtegi, quam Dominus semper illuminat et salvat, nec posse ullum timere, tali defensore protegente


2 Dominus protector vitae meae: A quo trepidabo?

H Confitetur se habere protectorem ipsum Dominum idcirco non metuit coram inimico trepidare, [Col. 0122D] id est, a diabolo, vel haeretico seu persecutore.


3 Dum appropiant super me nocentes: Ut edant carnes meas.

C Dum appropiant super me. Truculentium inicorum hic vota ostendit, qui non solum exstinguere, sed etiam aviditate furoris ipsas humanas carnes cupiunt crudeliter devorare. A Vel carnes, affectus carnis sunt, qui sunt cibus nocentium inimicorum spirituum et persecutorum, vel etiam corpora sanctorum ipsis ad persequendum concessa-carnes sunt quibus vesci delectantur persequendo.


4 Qui tribulant me inimici mei: Ipsi infirmati sunt et ceciderunt.

H Qui tribulant me, id est daemones vel persecutores, [Col. 0123A] tunc infirmati sunt, quando Christus suscepit nostram humanitatem. C Illi etenim corruunt, qui innocentem sanguinem devorare festinant.


5 Si consistant adversum me castra: Non timebit cor meum.

C Castra enim valida munitio est, quam expugnare facile non potest impetus irruentis, sed haec omnia dicit sibi esse contemptibilia, cum valletur, auxiliatione divina.


6 Si exsurgat adversum me praelium: In hoc ego sperabo.

H Si exsurgat adversum me praelium. Praelium dicit Ecclesia pugnas daemonum, et se sperare in auxilium et defensionem Christi. C In concitatis enim praeliis gloria vincentis semper apparet. Non [Col. 0123B] virtus probatur latere, quae non fuerit explorata certamine.


7 Unam petii a Domino, hanc requiram: Ut inhabitem in domo Domini omnibus diebus vitae meae.

H Unam petii, quidam putant unam charitatem sive gratiam, aut certe ipsam petitionem dicit, cum in Hebraeo neutraliter unum dicatur, id est Dominum. Hanc, id est, Dominum requiram, etc. Ut inhabitem in domo Domini, id est in vita perpetua. C Et hoc non in parvo tempore, sed in omnibus diebus vitae meae.


8 Ut videam voluntatem Domini: Et visitem templum ejus.

[Col. 0123C] H Ut videam voluntatem Domini, id est dilectionem Dei. C Videt etiam voluntatem Domini, qui praecepta ejus intelligit et custodit. Ille visitat templum ejus, qui Ecclesiam Christi sacris admonitionibus corroborat. A Vel templum contemplationem dicit gloriae Domini; habet enim alia littera, ut contempler delectationem Domini.


9 Quoniam abscondit me in tabernaculo suo: In die malorum protexit me in abscondito tabernaculi sui.

H Abscondit ergo Ecclesiam apud se Christus, ne sibi tentationum obessent procellae; vel, ut ait Apostolus: Mortui enim estis, et vita vestra abscondita est cum Christo in Deo (Col. III). Non dicit [Col. 0123D] malos dies esse, sed in nostris operibus malis mali esse dicuntur. C In abscondito tabernaculi, id est in divinitatis secreto potentiae semper nos protexit et protegit. H Vel in die malorum quo mali vigent. C Abscondi, est quaerentium oculis non praeberi; protegi autem ab omni metu periculoque liberari.


10 In petra exaltavit me: Et nunc exaltavit caput meum super inimicos meos.

In petra exaltavit, id est in Christo per fidem. Hunc exaltavit caput. C A Caput hic pro mente ponitur, quo vegetante possumus contineri. Super inimicos, H id est motus carnales. C Sive appetitus vitiosos, supra quos mens nostra erigitur, quando divino adjutorio pura servatur.


11 [Col. 0124A] Circuivi et imolavi in tabernaculo ejus hostiam vociferationis: Cantabo et psalmum dicam Domino.

C Circuivi hoc est animo perscrutatus sum, qua potentia coelum fecit Deus et omnia ex nihilo creavit. A Hominem redemit et mundum in eo credentem; et inveni quid immolem, scilicet laudem. C Et immolavi in tabernaculo ejus, id est obtuli in ejus ecclesia sacrificium laudis. Vociferationis dicit, scilicet pro magnitudine laudis.

C C Cantabo, id est praedicabo. Psalmum dicam, id est opere complebo. C Cantare est enim sola voce laudes dicere, sed psallere opere praedicare.


12 Exaudi, Domine, vocem meam qua clamavi ad te: [Col. 0124B] Miserere mei et exaudi me.

C Nunc iterum rogat Ecclesia ut exaudiatur; clamavit enim et prius, cum dixit: ut inhabitem in domo Domini, scilicet quia divinarum rerum nulla satietas est, sed quanto gustatur Deus suavius, tanto appetitur plus, vel ideo iterat, quia spe habitat in aeterna gloria, nondum re.


13 Tibi dixit cor meum, exquisivit te facies mea: Faciem tuam, Domine, requiram.

C Itaque vir fidelis cor, hoc est desiderium suum, dixit ad Dominum loqui, quoniam hoc videbatur offerre quod cogitabat. A Facies mea, id est praesentia mea tuam, vel pulchritudo animae meae a te data tuam pulchritudinem. C Quaerit vero faciem Dei, qui se sancta conversatione custodit. De quibus [Col. 0124C] dictum est: Beati mundo corde, quoniam ipsi Deum videbunt. Geminat quoque, faciem tuam requiram, una quidem res, sed frequentata ostendit, quod ardenti studio Christum quaerebat.


14 Ne avertas faciem tuam a me: Ne declines in ira a servo tuo.

C Sanctus enim vir rogat, ne a facie Dei reddatur alienus. Iterumque rogat ne ab ipso declinet Deus, tunc quando sanctis vultum suae majestatis indulget. Iram ponit judicii tempus, cum discernit malos a bonis. A Vel non in ira declinat, quando cadere permittit ut cautior et fortior surgat.


15 Adjutor meus es tu, ne derelinquas me: Neque despicias me, Deus, salutaris meus.

C Petit Propheta ne deseratur a Domino, scit [Col. 0124D] enim si ille reliquerit, quod nulla potestas se regere praevalebit. H Salutaris noster Christus est; et hoc rogat Propheta ne despiciatur ab illo, id est ne committat ulla peccata per quae a Deo despiciatur. A Quasi diceret, frustra creasti, Deus, et redemisti, Salvator, si despicis me conservare in bono quod dedisti, quia sine te nihil est conatus meus.


16 Quoniam pater meus et mater mea dereliquerunt me: Dominus autem assumpsit me.

C Patrem suum, Adam primum hominem dicit, matrem ejus uxorem Evam, unde generatio humana descendit. Hi dereliquerunt me in ista miseria ad quam me exposuerunt. Dominus autem carne accepta [Col. 0125A] assumpsit me H loco, scilicet veri parentis ad haereditatem aeternam.


17 Legem pone mihi, Domine, in via tua: Et dirige me in semita recta propter inimicos meos.

C Legem pone mihi, postulat Propheta legem sibi statui, id est Evangelii intellectum venturis aperiri. In via tua, id est in Christo. Propter inimicos, id est haereticos qui illam semitam, hoc est intelligentiam scripturarum prava intentione subvertere nitebantur. A Vel, o Domine, quia ad te tendo, et jam etiam in via ad te sum; pone legem in ea me dirigentem ne errem, et ne aberrantem disciplina tua deserat, et dirige me ulterius in rectitudine angustiarum, propter insidiantes, etc.


18 [Col. 0125B] Ne tradideris me in animas tribulantium me: quoniam insurrexerunt in me testes iniqui: Et mentita est inquitas ÷ sibi ..

H Ne tradideris me, id est ut non satietur animus perversorum de adversitatibus quae accidunt mihi. Insurrexerunt contra Christum testes iniqui dicentes: Hic dixit: Destruite templum hoc, et in triduo reaedificabo illud (Matth. XXVI). Mentita est iniquitas sibi, quia uniuscujusque vitium in suum recurrit auctorem. C Bene dixit autem sibi, quia poenas recipit sui mendacii, qui falsum testimonium proferre contendit.


19 Credo videre bona Domini: In terra viventium.

H Vox Ecclesiae, quae quamvis tot periculis sit [Col. 0125C] exposita, tamen credit se videre bona, id est accipere per fidem haereditatem regni coelorum, in qua sancti cum Christo regnant.


20 Exspecta Dominum viriliter age: et confortetur cor tuum. Et sustine Dominum.

C Exspecta Dominum, scilicet qui promittendo non fallit, qui praestando non imputat, nec improperat. Viriliter, non solum viris sed et feminis est mandatum, agere. Confortetur cor, ne taedio fatigante desperet. Sustine Dominum, id est sustine quod pateris, non lassescas neque discedas, et quod credis exspecta.



ORATIO EX PSAL. XXVI.

Defende nos a castris et a praellis inimici adjutor [Col. 0125D] omnium, Deus, ut in domo tua perpetuitate durantes, mereamur vultum tuum spiritali contemplatione suscipere. Per Dominum nostrum, etc.



PSALMUS XXVII.



ARGUMENTUM PSAL. XXVII.

C Orat Dominus Christus, per id quod homo est, ut ejus audiatur oratio, agitque gratias, quoniam exauditus est rogans, ut sicut ipse suscitatus est potestate divinitatis suae, ita salvus fiat populus ejus nomini crediturus.


TT. ÷ Ipsi .. David.

C David (sicut diximus) interpretatur manu fortis, et significat Salvatorem, qui fortis utique manu, quia prostravit principem tenebrarum. Notandum [Col. 0126A] igitur hunc psalmum tertium esse horum, qui passionem et resurrectionem Dominicam sub brevitate commemorant.


1 Ad te, Domine, clamabo: Deus meus, ne sileas a me: +Nequando taceas a me .. et assimilabor descendentibus in lacum.

C Christus Dominus clamat ad Patrem tempore passionis ne ab ipso sileat, hoc est ne petenti non annuat sed magis respondeat. H Ac si dixisset: Si silucris ero similis pereuntibus, si taces non cognosceris. C Lacus autem significat hoc saeculum, lacus enim dicitur quae sub ipsa terra lateat. Rogat ergo humanitas Verbi, ne similis esset caeteris hominibus, quia etsi communem conditionem carnis assumpsit, [Col. 0126B] excellentiam tamen omnium creaturarum promerdit. H Vel lacus infernum significat.


2 ÷ Ex .. audi + Domine .. vocem deprecationis meae dum oro ad te: Dum extollo manus meas ad templum sanctum tuum.

H Oravit Christus in cruce pro toto mundo. Extulit manus, id est, extendit eas in cruce. Ad templum sanctum, hoc est, ut templum Patri praepararet, id est corpus Ecclesiae. C Non est etiam absurdum, templum accipi coelum, quoniam Domini sedes esse divina lectione monstratur.


3 Ne ÷ simul .. tradas me cum peccatoribus: Et cum operantibus iniquitatem ÷ ne perdas me ..

H Peccatores, latrones inter quos pendebat dicit. [Col. 0126C] C Cum operantibus iniquitatem petit ne haberet aliquam portionem.


4 Qui loquuntur pacem cum proximo suo: Mala autem in cordibus eorum:

H Loquebantur (Matth. XXII). Judaei pacem cum Christo dicentes: Magister scimus quia verax est. Erat pax in eorum labiis, sed in corde malitia. C Qui juste mali dicebantur, quia proximum malitiose prodere festinabant.


5 Da illis secundum opera ipsorum: Et secundum nequitiam adinventionum ipsorum:

H Petit illis dari secundum opera ipsorum, non optando sed praenuntiando. Et secundum nequitiam adinventionum. C Hoc est, ut innoxio nocerent, qui [Col. 0126D] ad eos venerat salvandos, ut eum morti traderent.


6 + Secundum opera manuum eorum .. tribue illis Redde retributionem eorum ipsis.

C Quatuor sunt species retributionum, quarum una est, cum tribuuntur mala pro bonis, sicut Judaei Christo. Altera cum bonum pro bono, ut Deus electis. Tertia cum retribuitur malum pro malo, ut est illud: Ite in ignem aeternum (Matth. XXV). Quarta cum tribuitur quod hic dicit bonum pro malo, ut qui persecutores exstiterant, fiant conversi postea laudatores Christi.


7 Quoniam non intellexerunt opera Domini: et in opera manuum ejus: Destrues illos et non aedificabis ÷ eos ..

C Non intellexerunt opera Dei, scilicet tunc quando [Col. 0127A] docuit populum viam veritatis. Et in opera manuum ejus utique non consideraverunt; si considerassent, expavissent potiusquam sprevissent. Sic ergo illos dicit destrui, ut non iterum debeant aedificari, quod tamen videtur dictum esse prophetice potiusquam ad iracundiae qualitatem referendum.


8 Benedictus Dominus: Quoniam exaudivit vocem deprecationis meae.

C Benedictus Dominus. Vox Christi ad Patrem, quoniam exaudivit (qui est utique benedictus, etsi non exaudiat vocem deprecationis) dicens: Clarificavi et iterum clarificabo (Job XII), sed proprie benedictus dicitur, cum gratias agimus benedicendo; apte igitur dictus est benedictus qui exaudire dignatus est.


9 [Col. 0127B] Dominus adjutor meus et protector meus: ÷ Et .. in ipso speravit cor meum. Et adjutus sum.

C Adjutor, ad pericula vitae pertinet, quae Patre adjuvante in passione superavit. Protector, quia eum ab insidiis diabolicis sua defensione vallavit. In morte speravit humanitas in divinitatem. Adjutus sum, in tribulatione ut resurgerem.


10 At refloruit caro mea: Et ex voluntate mea confitebor ei.

C Floruit ergo caro quando ex Virgine sine peccato emicuit, tanquam pulchrum floris decus, ut Isaias: Et flos de radice ejus ascendet (Isa. II), Sed refloruit, cum resurrexit. Confitebor, H ut illud: Confitebor tibi, Domine Pater coeli et terrae (Matth. II), etc.


11 [Col. 0127C] Dominus fortitudo plebis suae: Et protector salvationum Christi sui est.

C Merito dicitur Dominus fortitudo plebis suae, quando adversa cuncta ipso auxiliante superantur. Protector, quoniam eos tegit et liberat ab imminentibus malis. Salvationum, id est justorum.

H Addidit, Christi sui, quicunque enim in Christo baptizatus est: et ipse Christus, id est unctus vocatus est.


12 Salvum fac populum tuum, Domine, et benedic haereditati tuae: Et rege eos, et extolle illos usque in aeternum.

C Orat humanitas Verbi pro populo Christiano (propter quem et probatur esse assumpta) ut satisfactione [Col. 0127D] fideli in hoc mundo salvus fiat. Haereditatem Christi Ecclesiam dicit, quam suo sancto sanguine acquisivit. H Quae Patris est et sua, quia dixit: Omnia tua mea sunt et mea tua (Joan. II), huic haereditati petit benedici, ut virtutibus et numero augeatur. C Regere populos devotos petit ne carnalia concupiscant. Extollere ut in intellectu Scripturarum et opere sancto proficiant, ut a terrenis vitiis purgati, ad aeterna praemia perducantur, et hoc petunt debere fieri usque ad illud saeculum aeternum, cui nullum aliud succedit.



ORATIO EX PSAL. XXVII.

Fortitudo omnium, fortissime Deus, salva populum tuum a descendentibus in lacum, et ita nos in templo sancto suo unanimiter innecte, ut pacem [Col. 0128A] quam proximis ore proferimus, cordibus teneamus. Per Dominum nostrum, etc.



PSALMUS XXVIII.



ARGUMENTUM PSAL. XXVIII.

C Credentes Propheta generaliter admonet, ut Domino sacrificia devota mente persolvant septenaria narratione sancti Spiritus virtutes enumerans.


TT. Psalmus David ÷ in consummatione tabernaculi ..

C Consummatio tabernaculi perfectionem significat Ecclesiae catholicae, quae per totum orbem probatur esse constructa. Est enim totus iste psalmus, Spiritus sancti laude plenissimus.


1 ÷ Afferte Domino, filii Dei .. Afferte Domino filios arietum.

H Vox Christi praedicatores admonet, qui per gratiam [Col. 0128B] in adoptionem filiorum vocati sunt. Quid admonet? afferre praedicationem et exemplum. H C Arietes apostoli sunt accipiendi. C Aries enim dictus quasi a fronte ruens, id est diruens. H Qui duo cornua habet in capite, sicut sancti apostoli habuerunt duo Testamenta quae praedicaverunt. Filii arietum, successores apostolorum sunt.


2 Afferte Domino gloriam et honorem: Afferte Domino gloriam nomini ejus: Adorate Dominum in atrio sancto ÷ ejus ..

H Afferte Domino gloriam, ut per opera vestra glorificetur aeternus Deus. Afferte nomini ejus, nomen Patris Filius est; gloria Christi, Ecclesia est; id est, ut per vos nomen ejus in cunctis gentibus innotescat. Adorate in atrio sancto. C Id est, colite eum [Col. 0128C] in conscientia vestra mundissima, ipsa est enim aula regalis et habitatio Spiritus sancti.


3 Vox Domini super aquas: Deus majestatis intonuit: Dominus super aquas multas.

H Vox Domini, id est praedicatio Dei, scilicet Christi per se et apostolos suos, super aquas, id est super populos, ut est illud: Aquae multae populi multi (Apoc. XII). Deus majestatis, Deus potestatis, intonuit Dominus super aquas, id est terribiliter praedicavit, de tabernaculo assumpti corporis populis dicens: Poenitentiam agite (Matth. IV). G Ecce primum donum Spiritus sancti, scilicet. Timor quem praedicando Christus cordibus hominum dedit. Initium [Col. 0128D] enim sapientiae et poenitentiae timor Domini est (Psal. CX).


4 Vox Domini in virtute: Vox Domini in magnificentia.

H Merito ergo vox Domini in virtute dicitur, quia in unoquoque sancto loquitur. C Et ei nullis obstaculis obviatur. In magnificentia, quid enim Spiritu sancto magnificentius? qui illuminato corde sentire facit, ut appetantur bona, et pessima quaeque fugiantur. G In virtute, donum pietatis; in magnificentia, donum scientiae notatur.


5 Vox Domini confringentis cedros: Et confringet Dominus cedros Libani.

H Cedri dicuntur superbi vel sublimes. C Bene enim comparatur cedrus superbis, quae nullos utiles [Col. 0129A] fructus generat, sic nec elatio detestabilis quae peccatum intulit mundo. Cedri quae in Libano nascuntur altiores fiunt cedris quae alicubi nascuntur, et significat nobiles istius mundi et reges, qui reliquos homines tanquam humilia fruteta despiciunt; quos Dominus confringet, quando abjectis superbis humiles eliget. G In confractione cedrorum, donum fortitudinis intelligitur, dum fractos, id est humiliatos et conversos quaelibet pro Christo sustinere facit.


6 Et comminuet eos tanquam vitulus Libani: Et dilectus quemadmodum filius unicornium.

H Iste vitulus significat Christum, sicut enim confringit vitulus virgulta tenera cornibus, ita Christus confringet Judaeos. Qui etiam dilectus Filius [Col. 0129B] Dei dicitur per assumptionem corporis, et filius unicornium, id est Judaeorum, quia ex stirpe Judaeorum secundum carnem fuit. Judaei unicornes dicuntur pro una lege quam habuerunt per quam in superbia se extulerunt. Nos utrumque testamentum habemus, ipsi vetus tantum recipiunt, nos duo cornua habemus, id est utrumque Testamentum.


7 Vox Domini intercidentis flammam ignis: Vox Domini concutientis desertum: ÷ et commovebit Dominus desertum .. Cades.

H Vox Domini intercidentis, id est auxilium illius inter persecutores, quo suis sanctis subvenit, ut persecutio furibundorum flamma ignis intelligatur, vel flammam dicit libidines quas per confessionem et gratiam facit cessare. Concutit desertum vox Domini, [Col. 0129C] id est praedicatio animam quae deserta fuerat commovebit, quia anima quae vitiis occupata est, deserta dicitur, illius excussis habitabilis Deo fit. C Desertum appellati sunt, qui necdum fidei donum perceperunt. H Quos commovebit Dominus de infidelitate ad fidem. Cades interpretatur commotio tineae. G Intercisio ista flammae: donum consilii innuit, quo interrumpitur consensus actusque peccati vel persecutionis, in concussione vero deserti donum intellectus notatur.


8 Vox Domini praeparantis cervos, et revelabit condensa: Et in templo ejus omnes dicent gloriam.

H Cervi praedicatores significat, quos praeparavit, quando illis Spiritum sanctum dedit ac illos praedicare [Col. 0129D] misit. Revelavit condensa, id est obscura divinarum Scripturarum per Spiritum sanctum illis patefecit. G Per cervos igitur sapientes intelliguntur, qui contemplatione, alta conscendentes, A superant et repellunt venenosas linguas haereticorum, Habes igitur septimum donum Spiritus sancti, scilicet sapientiam. C Pro qua re, in Ecclesia ejus, omnes illi haec dona habentes, referunt gloriam.


9 Dominus diluvium inhabitare facit: Et sedebit Dominus rex in aeternum.

C Dominus diluvium inhabitare facit. Hic significat diluvium baptismum sive aquas baptismi (per quas purgatur homo sicut per diluvium purgatus est mundus) et eas Spiritus sanctus inhabitat. H Et sedebit [Col. 0130A] Dominus in sanctis (qui sedes ejus dicuntur) in aeternum, id est in saeculum saeculi, vel sedebit Christus ad dexteram Patris.


10 Dominus virtutem populo suo dabit: Dominus benedicet populo suo in pace.

H Dominus virtutem, id est fidem et fortitudinem contra hujus mundi procellas populo Christiano dabit. Et benedicet hic et in futuro, quando dicturus erit: Venite, benedicti Patris mei. In pace, in semetipso, quia ipse est pax vera nostra.



ORATIO EX PSAL. XXVIII.

Dona, Domine, virtutem populo tuo, et effice nos templum Spiritus sancti: ut tibi de corde puro, holocaustum acceptabile praeparemus. Per Dominum nostrum Jesum Christum, etc.



PSALMUS XXIX.
[Col. 0130B]


ARGUMENTUM PSAL. XXIX.

C Vox Christi ad Patrem, gratias agentis post ejus gloriosissimam resurrectionem.


TT. Psalmus cantici dedicationis domus David.

C Domus significat templum Dominici corporis. Dedicatio vero, resurrectionem ejusdem Domini nostri. Tunc dedicavit: cum a mortuis resurrexit, tunc enim corpus ejus in aeternam gloriam perductum est. Dedicare enim dicimus cum novitas domus alicujus in usum celeberrimum deputatur. Domus autem David propter semen ejus est posita. Unde Salvator carnis traxit originem.


1 Exaltabo te, Domine, quoniam suscepisti me: Nec delectasti inimicos meos super me.

[Col. 0130C] H Exaltabo te, Domine. Vox Christi ad Patrem, vel vox Ecclesiae ad Christum, id est laudabo te, quoniam suscepisti me. C Per dispensationem qua resurrexi a mortuis. Nec delectasti, quia non potuerunt Judaei Christum exstinguere sicut voluerunt. Delectasti vero posuit pro delectare fecisti.


2 Deus meus clamavi ad te: Et sanasti me.

H Oratio Christi sive Ecclesiae, sanasti me, id est resurgere me fecisti. C Tunc enim sanatus est Christus, quando carnem fragilitatis nostrae, resurgendo in aeterna vitae gaudia collocavit, et nos salvos fecit.


3 Domine, deduxisti ab inferno animam meam: Salvasti me a descendentibus in lacum.

[Col. 0130D] A H Domine, deduxisti, hoc expositione non eget. Manifestum est enim, animam Christi cum aliis animabus sanctorum, de inferno revocatam a Deo. C Descendentes vero in lacum sunt qui in iniquitate istius saeculi versantur. Salvatus est itaque a talibus, quia a communione eorum liberatus est cum resurrexit a mortuis.


4 Psallite Domino sancti ejus: Et confitemini memoriae sanctitatis ejus.

H Propheta hortatur sanctos, ut laudent illum a quo salvati sunt. Memoriae sanctitatis ejus dixit, quia memor nostri esse dignatus est, qui in umbra mortis, id est peccati versabantur, H id est, memores sitis istius beneficii quo vos liberavit.


5 [Col. 0131A] Quoniam ira in indignatione ejus: Et vita in voluntate ejus.

C Indignatio illius, mors est peccatoris. H Indignatio Dei fuit quando Adam peccavit. Ira, justa vindicta, quando eum de paradiso ejecit. Et vita in voluntate ejus, ut qui fecerit voluntatem Dei, maneat in aeterna vita. Et sicut in Adam, ita in uno quoque peccatore.


6 Ad vesperum demorabitur fletus: Et ad matutinum laetitia.

H Vesperum, tota vita ista praesens intelligitur, quia per peccatum Adae omnes usque in finem saeculi flent vel gemunt, quando recordantur bona paradisi quae perdiderunt in Adam. Et mane, laetitia, quando in resurrectione simul in libertatem veniunt; [Col. 0131B] vel alibi, vesperum quando flebat Maria, laetitia quoniam Christus resurrexit. A Dicit vero demorabitur, id est diu morabitur, quia a tempore peccati Adae usque in finem saeculi.


7 Ego autem dixi in abundantia mea: Non movebor in aeternum.

C Ego autem dixi in abundantia. Abundantia erat Filio semper virginis Mariae, quod Verbum caro factum est, et habitavit in nobis. Jure dicebat se moveri non posse in aeternum, a Deo scilicet, cui sua majestas confidentiae dona praestabat.


8 Domine, in voluntate tua: Praestitisti decori meo virtutem.

C Domine in voluntate tua. Vox Christi, asserit sibi homini datam desuper virtutem a Patre, virtutem, [Col. 0131C] scilicet illam qua non movetur a Deo, A qua immunis ab omni peccato: omni gratiarum plenitudine resplendet. Similiter et decorem illum, de quo scriptum est: Speciosus forma prae filiis hominum (Psal. XLIV).


9 Avertisti faciem tuam a me: Et factus sum conturbatus.

H Tunc avertit Deus faciem suam ab Adam, quando peccavit. Tunc turbatus est, quando sub maledictione de paradiso projectus est. A Vel a Christo vertit faciem, quando passioni eum exposuit, et coepit pavere et turbari et moesta esse humanitas et carnis infirmitas.


10 Ad te, Domine, clamabo: [Col. 0131D] Et ad Deum meum deprecabor.

H Ad te, Domine, clamabo, Christus Dominus hoc dicit, qui in cruce clamavit, cum pro redempto populo Patrem interpellavit.


11 Quae utilitas in sanguine meo: Dum descendo in corruptionem?

C Petit ergo Christus non ut non moriatur, sed ne caro ipsius corruptione resoluta maculetur. H Ac si dixisset humanitas, nulla est utilitas quod sanguinem effudi, nisi resurrexero a mortuis. A Si enim non resurgam: nemini annuntiabo, nullum lucrabor, ideo subdit: Nunquid, etc.


12 Nunquid confitebitur tibi pulvis: Aut annuntiabit veritatem tuam?

H Nunquid confitebitur tibi pulvis, id est non poterit [Col. 0132A] turba impiorum, quae adhuc velut pulvis omni vento doctrinae movetur; justificari, si ego non resurgam? Nec etiam annuntiabit veritatem tuam, hoc est Christum tuum qui est veritas.


13 Audivit Dominus et misertus est mei: Dominus ÷ factus .. est adjutor meus.

H Audivit Dominus, id est Deus Pater. Misertus est, quia resurgere me fecit a mortuis. Factus est adjutor, quia me fecit primogenitum mortuorum.


14 Convertisti planctum meum gaudium mihi: Concidisti saccum meum, et circumdedisti me laetitia.

H Convertisti planctum meum, cum dicerem tristis est anima mea. In gaudium cum dixi: Ite nuntiate fratribus meis (Matth. XXVIII). C Concisus est [Col. 0132B] saccus, id est corpus Christi, cum pro nobis ipse mori dignatus est. H Praecinxit laetitia, scilicet per resurrectionem immortalitatis.


15 Ut cantet tibi gloria mea et non compungar: Domine Deus meus in aeternum confitebor tibi.

C Cantare enim diximus ad mentis laetitiam proprie pertinere. Gloria vero Christi: majestas Patris, a quo audivit, hic est Filius meus dilectus (Matth. XVII). A Et cantat Patri gloria Filii, quoniam causa est gloria Filii: ut laudetur Pater et ametur. C Et quia compunctus est semel, id est crucifixus: nulli se ulterius subjacere memorat passioni. Confitebor, id est, cum sanctis aeterna voce te laudabo.



ORATIO EX PSAL. XXIX.

Susceptor omnium, clementissime Deus, ne permittas [Col. 0132C] delectari inimicos nostros super nos, sed ita nos in tua virtute corrobora, ut converso planctu nostro in gaudium: memoriam sanctitatis tuae jugiter excolamus. Per Dominum nostrum Jesum Christum, etc.



PSALMUS XXX.



ARGUMENTUM PSAL. XXX.

C A Vox Christi positi in cruce, orantis Patrem, ut de malis imminentibus liberetur; agitque gratias pro se et populo fideli.


TT. In finem psalmus David.

C Verba quae titulus continet, ad Christum frequenter diximus referenda, cui totius hic psalmus aptandus est, quoniam ejus passionem et resurrectionem [Col. 0132D] decantat.


1 In te, Domine, speravi non confundar in aeternum: In justitia tua libera me.

C Orat Christus ad Patrem ex natura humanitatis assumpta, ne de sua spe dejectus, humanae insultationis patiatur opprobria, addens in aeternum, ubi ejus contemplatio fixa permanebat. In tua justitia qua consuesti subvenire rogantibus. Libera, ad pericula hujus mundi pertinet amovenda.


2 Inclina ad me aurem tuam: Accelera ut eruas me.

C Inclina dixit, propter membrorum suorum humilitatem, ut quoniam non poterat humana conditio ad divinitatem attingere, divinitas inclinata ad eam [Col. 0133A] descenderet. Accelera, id est festina resurrectionem dare celerrimam.


3 Esto mihi in Deum protectorem et in domum refugii: Ut salvum me facias.

H Vox Ecclesiae: in Deum protectorem, hoc est in Deum defensorem, quia multi sunt dii nuncupativi, nobis autem unus Deus, una fides, unum baptisma. Domus refugii ipse est, in qua pater habitat.


4 Quoniam fortitudo mea et refugium meum es tu: Et propter nomen tuum deduces me et enutries me.

C Fortitudo, pertinet ad toleranda quae passus est, refugium ad finem malorum: quando istius saeculi iniquitates superavit fine gloriosae mortis. [Col. 0133B] Dux erat humanitate Dominus, quando suum nomen per universas gentes fecit cognosci. Enutritum se dicit, quousque ad perfectionem catholica Ecclesia ipsius munere perveniret, H A id est paulatim sanctos aggregando, corpus ipsius, id est, Ecclesiam auget.


5 Educes me de laqueo hoc quem absconderunt mihi: Quoniam tu es protector meus.

C Ergo laqueum absconderunt Judaei Christo, quia occultis eum machinabantur perdere insidiis, unde se dicit educendum, id est resurrectionis beneficio ad superna velociter elevandum. Protectorem Dominum dicit, quia eo protegente nulla potest adversitas praevalere.


6 [Col. 0133C] In manus tuas commendo spiritum meum: Redemisti me, Domine Deus veritatis.

H In manus tuas, id est potestati tuae. C Dignum ergo fuit, ut tanto susceptori talis commendaretur spiritus. Addidit etiam, quis esset iste Dominus, quia est Deus veritatis, illorum enim Deus est specialiter qui veritatem diligunt, nec in aliqua falsitate miscentur.


7 Odisti observantes vanitates Supervacue.

C Juste ergo veritas, oderat vanitatem, quia vanitas in falsitate versatur. H Odire enim Deus dicitur in quod reprobat. Addidit supervacue, quae non solum vacua vanitas dicitur sed etiam supervacua. A Vanitas est hujus saeculi falsa felicitas, quae vacue [Col. 0133D] observatur, quia perditur; et supervacue observatur, quando pro ea habenda etiam male agitur.


8 Ego autem in Domino speravi: Exsultabo et laetabor in misericordia tua.

C Speravi in Domino dicit, ubi nihil vanum, nihil supervacuum est sed totum fixum. Exsultare: est cum magna alacritate animi gaudere. Laetari: temperata mentis affectione mulceri.


9 Quoniam respexisti humilitatem meam: Salvasti de necessitatibus animam meam.

C Ideo erat in Altissimo humilitas, quia illi humanitas adhaerebat ab ipsa conceptione. Necessitas dicitur quod in nece sit posita, id est in mortis angustiis constituta. Nam quando peccatorum laqueis [Col. 0134A] innodamur, nec nostra virtute possumus absolvi, necessitas appellatur. A Necessitates igitur peccata sunt, ex quibus se homo solvere nequit.


10 Nec conclusisti me in manus inimici: Statuisti in loco spatioso pedes meos.

C Nec conclusisti me dicit, quia liber effectus est a potestate diaboli. Statuisti dicit, hoc est firmasti In loco spatioso, id est in patria virtutum, in regione beatorum. Pedes suos dicit virtutes morales, per quas hunc mundum fixis gressibus ambulavit. A Locus spaciosus, charitas est: pedes, affectus animae.


11 Miserere mei, Domine, quoniam tribulor: conturbatus est in ira oculus meus: Anima mea et venter meus.

[Col. 0134B] H Miserere mei, Domine, quoniam tribulor. Vox eorum est qui qualibet tribulatione tribulantur, in quorum persona Christus loquitur hic, sicut superius in persona erutorum de tribulatione, dum dixit nec conclusisti, etc., potest dici et de Christo, quando ait: Tristis est anima mea usque ad mortem (Matth. XXVI). C Iram posuit: inimicorum indignationem. Oculus, intellectum signat, quem semper conturbamus, quando imminentia pericula formidamus. Ventrem dicit suam memoriam, ubi habebat reposita, quae illi Dominus de sua clarificatione promiserat. Animam: sensualitatem putat.


12 Quoniam defecit in dolore vita mea: Et anni mei in gemitibus.

C Deficere enim est, paulatim minus facere, et ad [Col. 0134C] finem, per aliquas valetudinis minutias pervenire, et signat hic illam conturbationem carnis Christi qua in passione ejus vita carnis defecerat. Et anni mei in gemitibus, quia non fuit levis dolor: ubi continuus gemitus insonabat. A Anni Christi omnes in gemitibus, quoniam futuram mortem semper vidit, et in persecutionibus completi sunt


13 Infirmata est in paupertate virtus mea: Et ossa mea conturbata sunt.

C Virtus animi, in paupertate firmatur in membris Christi, quoniam omnibus bonis indiget humana fragilitas. Ossa: fortitudinem corporis significant, quia neque in animi robore, neque in spe carnis debet ulla esse praesumptio. H Virtus etiam corporis [Col. 0134D] in egestate fuit et derelictione in passione.


14 Super omnes inimicos meos factus sum opprobrium, et vicinis meis valde: Et timor notis meis.

C Inimicos, Judaeos dicit, habebatur inter eos opprobrium innocens Christus, qui se nefario scelere polluebant. Contra probum dicimus improbum, id est inhonestum et indecorum. Opprobrium autem significat valde abominabile facinus. Vicinos dicit qui ei in civitate fidei conjuncti, tamen perfecte non credebant. Notos apostolos significat, qui in ejus passione turbati sunt. H A Vel Christianos malos dicit vicinos tales esse, qui sunt in malitia pejores omnibus aliis Christi inimicis.


15 [Col. 0135A] Qui videbant me foras fugerunt a me: Oblivioni datus sum tanquam mortuus a corde.

H Fugerunt apostoli in passione Christi eo relicto. Oblivioni datus est Christus infidelibus, quando eum in carne mortuum pro nihilo computaverunt. C Tanquam mortuus, non enim a fidelibus mortuus dicitur, cujus divinitas impassibilis veraciter aestimatur, sed a mente infidelium mortuus aestimabatur. A A corde moritur, cujus memoria recedit a corde, sicut oblivisci solent homines mortuorum.


16 Factus sum tanquam vas perditum: Quoniam audivi vituperationem multorum commorantium in circuitu.

C Vas perditum est quod fractum est, et ad nullos usus necessarium, quod semper abjicitur, ita et [Col. 0135B] Christus mortuus quasi fractum vas abjiciendus putabatur perfidis Judaeis. Audivi vituperationem, id est, circumhabitantium perfidorum Judaeorum. Merito tales circumhabitantes dicuntur, qui legem Dei non spiritualiter sed carnaliter advertere volunt. A Sunt enim ut cortex medullam circuiens, sic litteram tenentes: spiritum intrant Scripturarum sed semper in circuitu morantur et cortice occidentis litterae.


17 In eo dum convenirent simul adversum me: Accipere animam meam consiliati sunt

C In eo consiliatam partem maximam dicit Judaeorum, ut Deum neci traderent. H Omnes simul consiliati sunt, ut quaererent animam Christi, sive haeretici: animam Ecclesiae. C Omne autem scelus [Col. 0135C] gravius est quod consilio geritur plurimorum.


18 Ego autem in te speravi, Domine: dixi Deus meus es tu: In manibus tuis sortes meae.

C Speravit in Patrem Filius, quia sciebat nullam esse potestatem Judaeorum contra se, sed ipso creante existimus, ipso disponente vegetamur. H In manibus tuis sortes meae, id est in gratia sancti Spiritus. A Qui sine merito quos vult eligit. Sortes itaque, id est Dei gratuita electio est in manibus, id est potestate Dei, non nostra.


19 Eripe me de manu inimicorum meorum: Et a persequentibus me.

C Ipsum Patrem rogat se eripere de manu inimicorum, id est Judaeorum, et a persequentibus, hoc [Col. 0135D] est paganis vel haereticis, qui Ecclesiam Dei insequuntur fraudulentis machinationibus. A Maxime illi persequuntur Ecclesiam, qui cum sint Christiani, nolunt bene vivere, per hos opprobrium habet Ecclesia, inter quos gemens iste ait: Illustra, etc.


20 Illustra faciem tuam super servum tuum: Salvum me fac in misericordia tua: Domine, ne confundar, quoniam invocavi te.

C Illustra faciem tuam, id est, fac videri, quod supra me dignaris intendere, ut sicut de moriente desperant, ita de resurrectione confidant. H Ut non confundar, sed salver ab his persecutionibus.


21 Erubescant impii et deducantur in infernum: Muta fiant labia dolosa.

[Col. 0136A] H Erubescant impii, sive iniqui daemones vel quicunque mali, cum viderint sanctos coronatos, quos in despectione habuerunt, et se condemnatos. C Seque cum respexerint, in gravi periculo constitutos: velociter obmutescant.


22 Quae loquuntur adversus justum iniquitatem: In superbia et abusione.

C Loquitur enim falsitas contra veritatem, quando Ariani creaturam Dominum creatorem dicunt. Addidit in superbia et abusione, id est in contemptu. Nam cum audivit ista falsitas flagellis caesum, statim in blasphema verba prosilivit. A Abusio fuit quando eum qui propter eos venit in carnem crucifixerunt abutentes Dei beneficio.


23 Quam magna multitudo dulcedinis tuae ÷, Domine .. [Col. 0136B] Quam abscondisti timentibus te.

H Multitudo dulcedinis est, multa praemia quae praeparavit Ecclesiae suae, ut esset sine fine cum angelis suis regnatura. C Quae hic sentitur abscondita, sed in futuro judicio ostenditur manifesta. A C Est etiam dulcedo hic Dei multiplex, dum corrigit bonos vel parcit, promittit, vel emendat quos amat, quam tamen impius non sentit, qui palatum cordis perdidit de febre iniquitatis.


24 Perfecisti eis qui sperant in te: In conspectu filiorum hominum.

C Perfecit illam dulcedinem in illis qui constanti animo eam exquirunt. In conspectu filiorum, id est, [Col. 0136C] in illa resurrectione quando sanctis suis praemia aeterna restituet. H Perfecisti, ac si dicat perfecturus eris, vel in conspectu eorum qui humana et non coelestia quaesierunt.


25 Abscondes eos in abscondito faciei tuae: A conturbatione hominum.

C Abscondes eos in abscondito, id est, in illa resurrectione, quando justi contemplatione Dei perfruuntur, et praemia aeterna consequentur, quam gloriam impii non vident. Homines hic omnes persecutores et schismaticos dicit, qui hic consueverunt conturbare populum Christianum.


26 Proteges eos in tabernaculo tuo: A contradictione linguarum.

C Hic proteguntur justi in tabernaculo, id est in [Col. 0136D] Ecclesia, ibi enim proteguntur: ubi malorum improbitas minime nocere illis permittitur, quando illaesae animae justorum, sub qualibet afflictione corporea servantur.


27 Benedictus Dominus; Quoniam mirificavit misericordiam suam mihi in civitate munita.

H Benedictus Dominus, cui benedicit omnis creatura. Sed non ideo quasi egeat nostra benedictione a nobis benedicitur, sed ut nos ab ipso benedictionem accipere mereamur. Mirificavit misericordiam in civitate, H C id est in Hierusalem quam circumdant omnes gentes. H Quae est in medio mundi, quia ibi natus passus et resurrexit.


28 [Col. 0137A] Ego autem dixi in excessu mentis meae; Projectus sum a facie oculorum tuorum.

H Tunc in excessu mentis est Ecclesia: quando cogitat quae in paradiso amisit, et qualiter Deus per angelum apud Adam loquebatur: et quomodo oculis interioribus Deum videbat, qui projectus est a facie Dei, quando transgressus est mandata Dei, et omnis posteritas est in illo projecta.


29 Ideo exaudisti vocem orationis meae: Dum clamarem ad te.

C Ideo exauditum se dicit Christus in membris suis, quia non tardat gratia Dei adjuvare illum, qui humiliter Dominum rogat. Et exauditus est Christus: quando audita est paterna vox dicens: Hic est filius meus dilectus. Et quando clamavit ad Patrem: Deus [Col. 0137B] meus, Deus meus, quare me dereliquisti (Matth. XVII)?


30 Diligite Dominum omnes sancti ejus ÷ quoniam .. veritatem requiret Dominus: Et retribuet abundanter facientibus superbiam.

C Diligite dicit, jam tanquam ad amicos, non tanquam ad servos (Joan. XV): servorum est enim formidare, amicorum diligere. Requirit Dominus veritatem, quam nesciunt haeretici, falsis erroribus illigati. Hic superbiam, non unum vitium dicit, sed quidquid morum pravitate peccatur. Illis tribuit abundanter qui praecepta Dei despiciunt.


31 Viriliter agite et confortetur cor vestrum: Omnes qui speratis in Domino.

C Viriliter agite, id est in bonis operibus constantissime perdurate: ne feminea mollitie deficiatis qui [Col. 0137C] corda vestra Domino constanter offertis. Si enim roborantur corda fidelium: si spem suam domini virtute confirment.



ORATIO EX PSAL. XXX.

Immensam multitudinem dulcedinis tuae, piissime Domine, suppliciter exoramus, ut dum veritatem tuam requirimus, tumorem exsecrabilis superbiae conteramus. Per Dominum nostrum Jesum Christum, etc.



PSALMUS XXXI.



ARGUMENTUM PSAL. XXXI.

C Vox poenitentis et Domini verba respondentis, se circumdare misericordia sua in se sperantes.


TT. David intellectus.

C Cur in hoc titulo posuit David intellectus? cum [Col. 0137D] omnes psalmi propter intellectum eorum habendum sint scripti. Responsio: Primo meminit David, propter Dominum Christum, quoniam ad ipsum respicit quidquid poenitens iste dicturus est. Deinde addidit intellectus, ut cum nos intelligere divinitas praestiterit peccata nostra: pro eis tunc diluendis supplicemus, in alio enim psalmo dictum est, delicta quis intelligit (Psal. XVIII), de intellectu igitur peccatorum loquitur.


1 Beati quorum remissae sunt iniquitates: Et quorum tecta sunt peccata.

H Beati quorum remissae sunt iniquitates, id est per confessionem a Domino diluuntur. Vel quorum tecta sunt, id est per charitatem, quae operit multitudinem [Col. 0138A] peccatorum (Prov. X), vel velata per poenitentiam ne in judicio revelentur (I Petr. IV). C Iniquitates sunt, quae ante susceptam fidem committuntur, peccata quae post fidei cogitationem vel gratiam baptismatis contrahuntur.


2 Beatus vir cui non imputavit Dominus peccatum: Nec est in spiritu ejus dolus.

H Illi non imputatur peccatum, qui in hoc saeculo se per poenitentiam sufficienter expurgat, vel per martyrium purgat. Quod tegitur: non videtur, quod non videtur: non imputatur, quod non imputatur, nec punietur. In illius ore dolus non est qui se peccatorem profitetur. C Quia dum nosmetipsos culpamus: veriloquium est, cum nos volumus laudare: mendacium est, ipse enim Domino placet qui sibi [Col. 0138B] displicet.


3 Quoniam tacui inveteraverunt ossa mea Dum clamarem tota die.

H Tacui, vox malorum est, qui tacent sua peccata, et in confessione nolunt dicere, ideo omnis fortitudo mea, id est virtus in infirmitate consenuit. A C More vulneris corporalis, quod dum occultatur medico putrescit. Dum clamarem. H Clamant, id est si aliquid boni habent, per vanitatem demonstrant. Tota die, H A id est tota vita (quae brevis est) tacent peccata, clamant et jactant merita.


4 Quoniam die ac nocte gravata est super me manus tua: Conversus sum in aerumna + mea .. dum configitur spina. + Diapsalma ..

[Col. 0138C] H Gravata est manus Dei super peccatores, id est potestas vindictae in die judicii. C Die et nocte: continuum tempus significat. Aerumnosus dicitur valde ruinosus. Ruina quippe appellata est, quasi ruens in ima. Conversus est in aerumna: qui ceciderat de superbia, ut qui ante erat superba; nunc humilis factus est. Spina est quae corpus erigit atque retinet, haec pro superbia merito posita est, quae confracta non dejicit ad interitum, sed erigit ad salutem. H Aerumna miseria est. A Vel configitur spina, cum pungitur conscientia et dolet.


5 Delictum meum cognitum + tibi .. feci: Et injustitiam meam non abscondi.

C Ille delictum cognitum facit, qui illud in confessionem veram perducit. Operire est valde aliquid [Col. 0138D] silentio tegere, aut cordis dissimulatione celare, hoc faciunt stulti, qui putant Deum ignorare quod agunt. Delictum quidam leve putant esse peccatum quasi negligentius derelictum. Injustitia autem est immane aliquid vel saevum commissum. Sed et hic puritas confitentis ostenditur, quia non vult celare quod credebatur esse veniale


6 Dixi, Confitebor adversum me injustitiam meam Domino: Et tu remisisti impietatem peccati mei. Diapsalma.

H Dixi in corde, ubi Deus videt, Confitebor, C id est publice fatebor, ut alios ad imitationem trahat pia fidelisque confessio. Impietas cordis fuit, [Col. 0139A] quia tacere decreverat, ut illi crederet esse aliquid celatum, qui antequam fiant, omnia novit.


7 Pro hac orabat ad te omnis sanctus: In tempore opportuno.

H Pro hac orabit, id est, pro iniquitate hac vel remissione, quod superius dixit. Omnis sanctus, dicit, quia nemo est a peccatis immunis. C In tempore opportuno, in ista scilicet mundi vita, ubi converti fas est. Nam in inferno (sicut superius dictum est) nemo proficue Domino confitetur.


8 Verumtamen in diluvio aquarum multarum: Ad eum non approximabunt.

C Diluvium aquarum multarum est error hominum pessimorum, qui variis pravitatibus fluctuantes, multiplices sibi doctrinas constituunt, et hi ad [Col. 0139B] Dominum non approximabunt, quoniam a vera religione discedunt.


9 Tu es refugium meum a tribulatione quae circumdedit me: Exultatio mea erue me a circumdantibus me. Diapsalma.

C Refugium, est ad quod confugitur, ut pericula declinentur.

H Exsultatio mea, dicit Ecclesia, quia in te gaudeo. C Erue me ab inimicis, sive a vitiis carnalibus, seu spiritibus immundis, qui nos perdere praecipiti velocitate festinant.


10 Intellectum tibi dabo, et instruam te in via hac qua gradieris: Firmabo super te oculos meos.

[Col. 0139C] C Intellectum non habent peccatores: nisi quando conversis Dominus propitiatus eis indulget. Intelligere est bene agere et ad mandata Dei vota convertere. Et instruam te, quasi nescientem docebam. In via hac qua gradieris. H A Viam confessionis dicit docebam te, ut non recedas ab ea. C Firmabo super te oculos, id est, in te dirigam lumen intelligentiae meae.


11 Nolite fieri sicut equus et mulus: Quibus non est intellectus.

C Equus sine discretione: sessoris arbitrio servit, et a quocunque ascensus fuerit, excurrit. Mulus patienter onera portat, et per hoc utrique intellectum non habent, quia nec equus eligit cui obediat, nec mulus quibus oneribus ingravetur intelligit, ergo [Col. 0139D] diabolicis fraudibus insideri et vitiorum onere gravari homines prohibet propheta.


12 In chamo et freno maxillas eorum constringe: Qui non approximant ad te.

C Chamus ad mulum pertinet, frenum ad equum respicit. Frenum enim a fero retinendo dictum est; ferum: antiqui gaballum dixerunt. Ergo ista retinacula, haec duo animalia cohibent, ut ad arbitrium jubentis incedant, ne suis voluntatibus ferantur. Maxillae adminicula sunt animalium quibus esca manditur. Ipsas ergo maxillas per figuram allegoricam dicit debere inobedientibus constringi, id est victum parcius dari eis, ut, jejuniis macerati, creatoris subdantur imperio.


13 [Col. 0140A] Multa flagella peccatoris: Sperantem autem in Domino misericordia circumdabit.

C Multa flagella sustinent peccatores contumaces, nolentes ire per semitas rectas, ut quod non faciunt sponte: plagis adhibitis cogantur implere. Sperantes autem in Domino circumdabit misericordia, ut non sit locus relictus, unde possit diabolus ad eos introire.


14 Laetamini in Domino et exsultate justi: Et gloriamini omnes recti corde.

C Omnis justus laetatur in Domino. Nam qui in se gaudet, fallaci praesumptione decipitur; qui vero in Domino laetatur, perpetua delectatione perfruitur. Laetari est tacitae mentis suavitate mulceri. Exsultare [Col. 0140B] vero est concitati animi fervore gaudere. Et gloriamini qui recti corde estis et creditis, ex servitio Dei eos ad aeternae beatitudinis praemia pervenire.



ORATIO EX PSAL. XXXI.

Sancte Domine, qui remissis delictis, beatitudinem te confessis attribuis: exaudi vota praesentis familiae, et confracto peccati aculeo: spiritali nos exsultatione perfunde. Per Dominum nostrum Jesum Christum, etc.



PSALMUS XXXII.



ARGUMENTUM PSAL. XXXII.

C Propheta in Domino gaudere admonet justos, beatosque appellat, qui ad ejus meruerint pertinere [Col. 0140C] culturam.


TT. Psalmus David

C. Hic titulus omnino notus est, et ideo lector in eo sequatur expositionem priorem.


1 Exsultate justi in Domino: Rectos decet collaudatio.

C Commonet propheta Christianos, ut non in terrenis delectationibus exsultent, sed in Domino, ubi gaudia continua suavitate perfecta sunt. Rectos decet collaudatio, non haereticos pravos decet, sed rectos. H Qui in regula veritatis sua corda dirigunt. C Collaudatio vero multorum ore una laudatio est, propter unitatem Ecclesiae.


2 Confitemini Domino in cithara: In psalterio decem chordarum psallite illi.

[Col. 0140D] C Cithara dicta, quae cita iteratione percutitur. H Habens deorsum cavamen, superius sex chordas, et significat sex opera misericordiae. Et de illis chordis aliae bene cantant, aliae murmurant. Sic et sancti alii sic alii vero sic. Psalterium de sursum habet cavamen et decem chordas, et signat decem praecepta legis, quae de supernis veniunt in sanctos.


3 Cantate ei canticum novum: Bene psallite ei in vociferatione.

C Novum canticum dicit Incarnationem Domini, qua angeli Domini cantabant dicentes: Gloria in altissimis (Luc. II). H Ille bene psallit qui implet opere quod docet. Vociferatio: jubilatio est, quia nec verbis nec syllabis nec litteris nec in vocem potest erumpere [Col. 0141A] aut mens comprehendere potest, quantum homo debet laudare Deum, quod est jubilus.


4 Quia rectum est verbum Domini: Et omnia opera ejus in fide.

C Rectus est itaque sermo Domini, ad dirigendos scilicet homines, veraciter enim rectus dicitur, qui rectos facit. H Opera ejus in fide sanctorum, quia quod promittit Deus sanctis: non mentitur.


5 Diligit misericordiam et judicium: Misericordia Domini plena est terra.

C Diligit misericordiam in hoc mundo, ubi eam longe lateque disseminat. Videlicet ubi sustinet peccatores, ubi blasphemos patienter exspectat. Judicium: cum pios sequestrat ab impiis. Et merita eorum aequalitatis lance discernit. H Plena est [Col. 0141B] terra: totus mundus, vel Ecclesia, quia sicut ille ubique est, ita misericordia cum illo est ubique.


6 Verbo Domini coeli firmati sunt: Et Spiritu oris ejus omnis virtus eorum.

H C Verbo Domini, hoc est a Filio Dei, coeli firmati sunt, id est apostoli. C Spiritu oris, utique quando Spiritus sanctus eorum doctrinam declaravit signis et miraculis. Virtus enim, et ad miracula pertinet, et ad praedicationem eorum.


7 Congregans sicut in utrem aquas maris: Ponens in thesauris abyssos.

C Uter est exutum pecoris tergus; quod usibus humanis deservit ad liquores aliquos congregandos, et hic uter Ecclesiae comparatur, quia sicut iste complectitur liquores, ita et illam adunationem credentis [Col. 0141C] populi includit. Aqua maris populum Christianum significat. H C Ponit in thesauris, id est in Scripturis divinis. Abyssos, id est profunditatem sensuum.


8 Timeat Dominum omnis terra: Ab eo autem commoveantur omnes inhabitantes orbem.

C Hic terra durum significat per omnia peccatorem, qui merito terra dicitur, quia tantum terrena diligit. H Commoveantur omnes, id est de infidelitate ad credulitatem. Et aliter, in admiratione Creatoris creaturae ipsius commotae sunt.


9 Quoniam ipse dixit et facta sunt: Ipse mandavit et creata sunt.

H Quoniam ipse dixit, Ideo ipsum cuncta timeant, quia ab ipso facta sunt creata.


10 [Col. 0141D] Dominus dissipat consilia gentium: reprobat autem cogitationes populorum: ÷ Et .. reprobat consilia principum.

C Dominus dissipavit consilia gentium, quando eas in idolorum cultura non dimisit diutius permanere. H Reprobat cogitationes Sadducaeorum et Pharisaeorum, vel reliquarum potestatum genera. Consilia principum Annae et Caiphae, quorum omnium consilium semper in malo fuit, quod Dominus resurgendo destruxit.


11 Consilium ÷ autem .. Domini in aeternum manet. Cogitationes cordis ejus in generatione et generationem.

H Consilium Domini fuit ut resurgeret a mortuis, [Col. 0142A] sicut et fecit. C Vel Consilium autem Domini intelligimus incarnationis arcanum, quod ad consulendum humano generi constat esse concessum. Hoc nulla aetate dissolvitur, sed manet in aeternum. A C Cogitationes cordis ejus significant praedestinationem, in qua cuncta reposita sunt quae permanent in aeternum. Aeterna igitur sanctorum praedestinatio, cogitationes cordis ejus dicuntur.


12 Beata gens cujus est Dominus Deus ejus: Populus quem elegit in haereditatem sibi.

C Ipsa utique gens beata est, a qua Dominus colitur, qui eam protegit ac gubernat. Populus Christianus haereditas Christi est, quia eum auctor suus possidet, quem praedicationibus sanctis et pretioso sanguine acquisivit.


13 [Col. 0142B] De coelo respexit Dominus: Vidit omnes filios hominum.

C De coelo respexit Dominus, quando donavit adventum proprii Filii. Vidit, significat gratiam miserentis. Filios hominum. H Id est peccatores absolvit, quia nunquam respectus ejus sine misericordia fuit. C Nota vero, quod dum Deus dicitur in Scripturis respicere peccata, punit; cum vero hominem, absolvit.


14 De praeparato habitaculo suo: Respexit super omnes qui habitant terram.

C De praeparato habitaculo, id est, de futuro Domini corpore, quod praeparatum in praedestinatione fuerat. Respexit super omnes, id est disposuit, ut [Col. 0142C] periclitanti mundo (quem disposuerat facere) subveniret.


15 Qui finxit singillatim corda eorum: Qui intelligit omnia opera eorum.

C Finxit corda quibus intelligentiae suae dona largitus est. Singillatim, id est divisim vel distinctim, corda eorum, scilicet sanctorum sub Domini timore viventium. Intelligit, quando actibus bonorum praemia digna restituit. Omnia opera, id est cogitationes, dicta, et facta.


16 Non salvatur rex per multam virtutem: Et gigas non salvabitur in multitudine virtutis ÷ suae ..

C Regem dicit, hominem continentem, qui quamvis regat corpus suum miseratione divina a vitiis [Col. 0142D] tamen carnalibus salvus fieri non potest, dum de sua virtute praesumpserit. Eumdem etiam gigantem vult intelligi, qui virtutum magnitudine roboratus, contra immanitatem diaboli dimicat fortiter. Et licet sic fortiter confligat, si tamen sublevatus fuerit vitio superbiae, salvus esse non poterit. Gigas vero interpretatur terrigena. Et juste virtus humana a Deo deseritur, quando datum bonum, non largitori Deo, sed propriis vitibus applicatur.


17 Fallax equus ad salutem: In abundantia autem virtutis ÷ suae .. non salvabitur.

C Equum ponit pro felicitate humana, quae homines sic portat et accipit, sicut equus fallax. Ille [Col. 0143A] enim, dum appetit campos, solet incautos fallere in se praesumentes, ideo dicitur fallax equus.


18 Ecce oculi Domini super metuentes eum: ÷ Et in eis .. qui sperant super misericordia ejus.

C Ergo oculi Domini sunt super timentes eum, quia eos protegit, quos se timere cognoscit. Qui sunt enim timentes Deum exponit, id est sperantes in misericordia ejus.


19 Ut eruat a morte animas eorum Et alat eos in fame.

C Eruit a morte animas justorum, cum eas tulit de potestate diabolica. Alimentum dictum est, quasi mentis nutrimentum. In fame enim positi sunt, qui se coelestium rerum desiderio semper accendunt.


20 [Col. 0143B] Anima nostra sustinet Dominum: Quoniam adjutor et protector noster est.

C Cum dicit, anima nostra sustinet, patientiam significat Christiani, haec confirmat omnes virtutes in homine. Adjutor est, dum ad eum ipsius gratia conamur accedere. Protector, dum resistimus adversario.


21 Quia in eo laetabitur cor nostrum: Et in nomine sancto ejus speravimus.

H Laetabitur cor nostrum, id est anima nostra de spe futurae remunerationis. Nomen Patris Filius est, in quem semper sperare debemus.


22 Fiat misericordia tua, Domine, super nos: Quemadmodum speravimus in te.

[Col. 0143C] H Unusquisque antequam cantet istum versum, debet cogitare ut fideliter dicat: Quemadmodum speravimus in te, ne alibi sua mens vacet, sed firma spes sit ut vere dicat: Fiat, etc., ut qui nos per baptismum abluisti, Spiritus sancti infusione confirmes. Sicut in Actibus apostolorum cernimus factum, cum baptizati receperunt. Spiritum sanctum (Act. XIX).



ORATIO EX PSAL. XXXII.

Pasce, Domine, plebem tuam in fame verbi, et eripe animas nostras de morte peccati, ut repleti misericordia tua, aggregari justorum gaudiis impertiente te mereamur. Per Dominum nostrum Jesum Christum, etc.



PSALMUS XXXIII.
[Col. 0143D]


ARGUMENTUM PSAL. XXXIII.

C Vox Prophetae benedicentis Deum, et admonentis mansuetos, ut cum ipso in ejus laude perseverent, et ut a deliciis se abstineant, justosque dicit in sua justitia liberandos: impios vero perituros.


TT. Psalmus David cum mutavit vultum suum coram Abimelech et dimisit eum et abiit.

C Cum Saul persequeretur David, fugit ad Achis regem, ibique dum esset, invidia eum occidere volebant; ille vero de industria mutavit vultum, ita ut salivis ora compleret, ut furibundus aestimaretur, et illaesus relinqueretur. Cum fugit inde, istum psalmum cantavit (I Reg. XXI).


1 [Col. 0144A] Benedicam Dominum in omni tempore: Semper laus ejus in ore meo.

H Cum se dicit Deum benedicere omni tempore, docet nos nec in adversis succumbere, nec in prosperis extolli. C Semper est laus Dei in ore hominis, quando talia vel cogitat aut loquitur, ut nulla redargutione culpetur. Laus vero a lauro dicta est, quae solebat coronare victores.


2 In Domino laudabitur anima mea: Audiant mansueti et laetentur.

C Tunc enim glorificatur fidelis servus, quando laudabilem Dominum habere cognoscitur. Audiant mansueti, H id est sancti. C Qui charitate praecipua omnium rerum habere temperantiam consueverunt.


3 Magnificate Dominum mecum [Col. 0144B] Et exaltemus nomen ejus in idipsum.

C Vocat Ecclesia fratres, hortatur populos obedientes, ut nomen Domini gloriosa societate magnificent, ne inter officia sanctitatis detestabilis invidia misceatur. Exaltemus nomen ejus in idipsum. In idipsum significat compositos choros, quando psalmodiam Domini alterna sibi successione respondent.


4 Exquisivi Dominum et exaudivit me: Et ex omnibus tribulationibus meis eripuit me.

C Exquisivi Dominum, non longo spatio terrarum, sed in corde meo. Et exaudivit me, quoniam intellectus Christi universa complectitur, id est ubique intelligit se quaeri, et exaudit. Dicendo ex [Col. 0144C] omnibus liberavit me, nihil relictum est, quod remansisse suspiceris adversum. A Qui ergo non audiuntur, non Dominum quaerunt. Non enim dixit, Exquisivi aurum a Domino sed Dominum.


5 Accedite ad eum et illuminamini. Et facies vestrae non confundentur.

H Accedite ad eum, non loco, sed fide et opere, et illuminamini, scilicet mente et intellectu, quia nisi credideritis, non intelligetis (Isai. VII). Et facies vestrae non confundentur in judicio, quo impii confundentur in condemnationem.


6 Iste pauper clamavit et Dominus exaudivit ÷ eum .. Et de omnibus tribulationibus ejus salvavit eum.

H Iste pauper clamavit, id est Christus, qui pro [Col. 0144D] nobis pauper factus est, in passione clamavit ad Patrem. C Quando clamavit, salutariter est auditus; sed ex omnibus mundanis angustiis est liberatus, H quando eum resuscitavit a mortuis.


7 Immittet angelus Domini in circuitu timentium eum: Et eripiet eos.

H Haud dubium est timentes Dominum ab angelis custodiri. Ideo alia littera habet: Emittet angelum Dominus. C Angelus enim minister est voluntatis divinae; quapropter si vis angelum te fieri, fac quod praecipit, ut liberes periclitantem, eripias innocentem, subvenias anxio, etc. Quae divina jubet auctoritas.


8 [Col. 0145A] Gustate et videte quoniam suavis ÷ est Dominus .. Beatus vir qui sperat in eo.

C Gustate, non pertinet ad palatum, sed ad animae suavissimum sensum. H Qui perfecto animo Deum timet et praecepta custodit, et ita sentit Christum, tunc intelligit quia suavis est, quia ipse est panis vivus, qui de coelo descendit. Beatus dicitur qui in eum sperat, et non in incertum divitiarum. Et ideo beatus, quia illum habet qui omnia habet, hoc est Deum.


9 Timete Dominum ÷ omnes .. sancti ejus: Quoniam non est inopia timentibus eum.

H Timete Dominum, omnibus sanctis imperat, ne accepta securitate decipiantur. C Solus ipse nihil [Col. 0145B] indiget, qui timore Dei ditatus est. Omne enim bonum habet, quia Deum timendo amat.


10 Divites eguerunt et esurierunt: Inquirentes autem Dominum, non minuentur omni bono. ÷ Diapsalma ...

C Tunc egent divites, quando non habent rectam fidem. Esuriunt, quando minime a Domini corpore satiantur; divites ventre, esurientes semper spiritu. Quid enim habeant qui Dominum non habent? Inquirentes Dominum non deficient ullo bono, quoniam spirituali desiderio perfruuntur. Nam cum diligimus Dominum, in Christo omnia reperimus.


11 Venite, filii, audite me: Timorem Domini docebo vos.

C Vox paterna sonat ad illos qui prima rudimenta [Col. 0145C] suscipiunt, ut veniant ad fidem Christianam. Dum dicit: Docebo vos, admonet ne pavescamus quod audivimus timorem. Non est enim iste timor qui formidetur, sed qui diligatur. Timor humanus amaritudinem habet, iste dulcedinem.


12 Quis est homo qui vult vitam: Diligit dies videre bonos?

H Propheta hoc interrogando loquitur, quis vitam aeternam cupit videre, ut cum sanctis jocundetur in regno Dei? quod si vis, fac quod sequitur et videbis, id est habebis vitam aeternam et dies bonos et aeternos.


13 Prohibe linguam tuam a malo: Et labia tua ne loquantur dolum.

[Col. 0145D] C Prohibe linguam tuam a malo colloquio. Addidit labia, quae linguae motum protinus consequuntur. Dolus autem est, quando fallimus audientem.


14 Diverte a malo. Et fac bonum: Inquire pacem. Et persequere eam.

H Diverte a malo et fac bonum, id est destrue vitia, et aedifica virtutes. Inquire pacem. C Nullus potest pervenire ad auctorem pacis, nisi hic diligentius per pura opera inquirat.


15 Oculi Domini super justos: Et aures ejus in preces eorum.

C Cum dicit, oculi Domini super justos, continuam gratiam divinitatis ostendit. H Et aures ejus, quia quidquid sancti rogant de bono, exaudit Deus. C Quae [Col. 0146A] enim mora fiat ad audiendum, cum in ipsis habitet ipse Deus qui exaudit.


16 Vultus ÷ autem .. Domini super facientes mala: Ut perdat de terra memoriam eorum.

C Ne dicerent pessimi, Justos attendit, nos autem non respicit, securi faciamus, quia ab illo conspici non meremur, ideo pronuntiat, vultum Domini, id est intellectum vel considerationem esse super malos. De terra vero dicit eos disperdere, id est de futura patria, quam soli Deo placiti possidebunt. Peribit memoria eorum, quia non erit iniquorum inter justos ulla commemoratio. H Vel vultum hic furorem intelligimus, qui minando iram memoriam peccati a terra disperdit.


17 Clamaverunt ÷ justi .. et Dominus exaudivit ÷ eos .. Et ex omnibus tribulationibus eorum liberavit eos.

C Justos clamasse ad Deum dicit, et semper profitetur auditos, Martyres etiam (quos de suppliciis tyrannorum minime liberavit Deus) sunt exauditi et liberati, quando ad coelorum regna perducti, omnibus tribulationibus probantur exuti.


18 Juxta est Dominus his qui tribulato sunt corde: Et humiles spiritu salvabit.

H C Juxta significat, non loco, sed auxilio. C Qui tribulato sunt corde, multi enim tribulantur, sed non ex corde, qui peccata non deflent, sed mundana eos damna contristant. H Humiles spiritu, id est mites, quos Christus salvabit, coelestia regna tribuendo.


19 [Col. 0146C] Multae tribulationes justorum Et de omnibus his liberavit eos Dominus.

C Multae revera sunt tribulationes justorum, quia eos diabolus validius insequitur. Sed in hoc quo subditur, liberavit eos Dominus de omnibus his, ostenditur potentia Creatoris, quae liberat justum ab omnibus tribulationibus. H Quia vero multae tribulationes justorum, ideo qui tribulationem non patitur, justus non est.


20 Custodit ÷ Dominus .. omnia ossa eorum: Unum ex his non conteretur.

C Ossa dixit, fidelium in virtutibus firmitatem, id est patientiam et mansuetudinem, quae perire in sanctis nequeunt, nec conteri a diabolo, quia Domino custode servantur.


21 [Col. 0146D] Mors peccatorum pessima: Et qui oderunt justum delinquent.

C Revera pessima est mors peccatorum quia eam aeterna poena comitatur. Pessima enim dicta, quasi pessundata, scilicet poenis aeternis. Et qui oderunt justum, H id est Christum, sine causa, delinquunt, id est, Deum derelinquunt odiendo bonum, et ita ad mortem aeternam peccant. Vel justum, id est unumquemque sanctum.


22 Redimet Dominus animas servorum suorum: Et non delinquent omnes qui sperant in eo

H Redimet Dominus, scilicet sanguine pretioso. C quia qui in ipso recte crediderit, a peccatorum debita captivitate redimitur. Animas frequenter [Col. 0147A] Scriptura divina ponit pro hominibus. Addidit servorum suorum, id est non iniqua libertate viventium. C Et non delinquet, scilicet tanquam pastor bonus. H Neque hic, neque in futuro, C qui sperant in eum, non in propriis viribus praesumentes.



ORATIO EX PSAL. XXXIII.

Angelorum et totius creaturae dispositor, Deus, emitte angelum tuum in circuitu nostro, cujus ambitione muniti, mereamur a peccatorum morte pessima liberari. Per Dominum nostrum Jesum Christum, etc.



PSALMUS XXXIV.



ARGUMENTUM PSAL. XXXIV.

C Christus de sua passione dicit ad Patrem, petens [Col. 0147B] se ab inimicorum persecutione liberari.


TT. ÷ Ipsi .. David.

C David (sicut diximus) duas significationes amplectitur, manu fortis et desiderabilis, quod utrumque Domino Salvatori certum est convenire.


1 Judica, Domine, nocentes me: Expugna impugnantes me.

C Clamat Christus ex humana infirmitate, ut damnentur nocentes, id est, diabolus cum ministris, malos enim judicare damnare est. Qui impugnat superare contendit. Qui expugnatur, jam omnino victus est. Immundi spiritus impugnatores dicuntur, quia licet sanctos vincere nequeant, contendere tamen cum eis non desistunt.


2 Apprehende arma et scutum: [Col. 0147C] Et exsurge in adjutorium mihi:

C Arma ab arcendo dicta sunt, quod per ea hostes violentissimos arceamus; per arma, coelestia adjutoria; per scutum, divina protectio designatur. Scutum enim dictum est quasi sculptum, quod in ipso antiqui facta sua signabant. Sola vero voluntas Domini est qua protegit periclitantem, et expugnat adversum.


3 Effunde frameam et conclude adversus eos qui persequuntur me: Dic animae meae: Salus tua ego sum.

H Framea hic intelligitur anima Christi vel cujuslibet sancti, quia Deus per animam Christi fecit vindictam contra diabolum, et per animam cujuslibet sancti facit vindictam, sicut per Petrum fecit Ananiae [Col. 0147D] et Saphirae (Act. V). Et conclude. Petit Ecclesia, ut concludat adversarios suos, ne valeant ad nocendum exire. Dic animae meae, ut te intelligat, quia tu salus ejus es.


4 Confundantur et revereantur, Quaerentes animam meam.

C Confundi, enim facta sua erubescere et in melius commutare. Nam licet confusi dicantur, qui convincuntur ad poenam, tamen ut hic ad conversionem intelligeres confusionem petitam, addidit, revereantur, id est emendati diligant quem persequendum esse putaverant. Quaerentes animam, in malam partem dicit, qui scilicet sic quaerunt ut eam a corpore segregare festinent.


5 [Col. 0148A] Avertantur retrorsum et confundantur: Cogitantes mihi mala.

C Averti autem retrorsum, non dicitur nisi illis qui corrigendi judicantur, ut Petro: Redi retro me, Satana (Matth. XVI.) Qui cogitant sive de Judaeis, sive de haereticis, sive de paganis dixit, mala enim omnes cogitant, qui praeter catholicam fidem aliqua, prava intentione docere festinant:


6 Fiant tanquam pulvis ante faciem venti: ÷ Et .. angelus Domini coarctans ÷ eos ..

H Pulvis, leves et infructuosi homines dicti sunt, quia sicut pulvis a vento, sic peccatores a sententia divina in die judicii projiciuntur. Angelus Domini, id est spiritus malus, non natura, sed sua inventione. Coarctat eos, id est in quantum potest, persequitur [Col. 0148B] eos, id est quantum sibi permittitur. Habet enim diabolus voluntatem nocendi, sed non habet potestatem faciendi.


78 Fiat via illorum tenebrae et lubricum: Et angelus Domini persequens eos.

C Via, id est opera, tenebrosa illis fiant, ut horreant mala facere. Lubrica, ut in eisdem stare diutius non possint. Et si decreverint plus immorari virtus Domini persequatur eos, ita ut in sceleribus suis longius haerere non sinat, qui ad interitum festinant.


8 Quoniam gratis absconderunt mihi interitum laquei sui: Supervacue exprobraverunt animam meam.

C Absconderunt mihi gratis, id est sine causa, [Col. 0148C] scilicet Judaei, ut illi putabant. Qui enim divinitatis ejus potentiam non credebant, illi putabant se abscondisse interitum. Bene dictum est, interitum laquei sui, quia ille laqueus non morientis erat Domini, sed peccantis interitus. Supervacue, id est false exprobraverunt, quando Christo dicta sua veracia quasi aliquod crimen imputabant. H Et inutiliter egerunt, quia exprobratio ista nullam habuit utilitatem.


9 Veniat illi laqueus quem ignorat: et captio quam abscondit apprehendat eum: + Et .. in laqueum cadat ÷ in ipsum ..

H Excidium illud minatur Propheta quod advenit Judaeis in temporibus Vespasiani. Et captio, quam [Col. 0148D] occultaverunt, apprehendit eos, id est mors repentina, quam Domino nostro moliebantur occulte.


10 Anima autem mea exsultabit in Domino: Et delectabitur super salutari suo.

C Prima quippe sanctae animae beatitudo est exsultare in Domino. Delectabitur super salutare ejus. H Salutaris noster, Christus est, quia in eo delectabitur Ecclesia.


11 Omnia ossa mea dicent: Domine, Quis similis tui.

C Ossa fortitudinem animi et constantiam mentis significant, quae merito ossibus comparantur, quia sicut illa corpus, ita et haec sanctas voluntates corroborant. C Quis, negativum est; similis tui, H id est nullus. Quis potest similis esse Deo?


12 [Col. 0149A] Eripiens inopem de manu fortiorum ejus: Egenum et pauperem a diripientibus eum.

C Eripuit Christus pene totum genus humanum, de illa potestate diaboli qui tunc per mundum regnabat. Homo enim erat inops: quia mortalis, egenus, quia in labore et sudore panem quaesivit. Pauper, quia de sapientia et puritate dejectus a diripientibus immundis spiritibus, solam tenuem et umbratilem ratiunculam possidebat.


13 Surgentes testes iniqui: Quae ignorabam interrogabant me

C Nunc commemorat Christus de propria passione. Contra eum enim testes subito impetu consurgebant, revera iniqui, quia erant contra aequitatem locuturi. Addidit, ignorabam, id est ipsi narrabant [Col. 0149B] illa quae me dixisse omnimodis nesciebam.


14 Retribuebant mihi mala pro bonis: Sterilitatem animae meae.

C Retribuebant mihi mala pro bonis, quia cum Christus vitam credentibus contulerit, illi mortem e contra reddere maluerunt. Sterilitas animae fuit, quando Magister bonus in ipsis fructum fidei reperire non potuit.


15 Ego autem cum mihi molesti essent: Induebar cilicio.

C Ego dum mihi molesti essent, id est dum Judaei essent molesti per contumelias et insidias Christo, induit se cilicio. H Id est divinitas carne, et de peccato damnavit peccatum (Rom. VIII). C Induit vero se carne divinitas, id est occultavit per carnis [Col. 0149C] velamen se tenebrosis mentibus.


16 Humiliabam in jejunio animam meam: Et oratio mea in sinu meo convertetur.

C Jejunium dictum est enim quasi inedium, quod abstinentes diutius ad inediam usque perducat. Jejunavit Christus in monte quadraginta diebus (Matth. IV). Et oratio mea, id est dum fundebatur a Domino in cruce, et eam miseri Judaei minime suscipere mererentur, remeabat in sinum ejus, id est in secretum pectoris, unde fuerat egressa.


17 Quasi proximum, quasi fratrem nostrum sic complacebam: Quasi lugens et contristatus sic humiliabar.

C Mutatus est hic casus nominum, pro ablativis enim sunt accusativi positi. Dicit enim, quasi de [Col. 0149D] proximo, quasi de fratre nostro ita mihi complacebam, id est de eorum conjunctione gaudebam, qui me hostiliter insequebantur. Complacebat enim in illis Domino, quando eos docebat non delinquere. Lugens et contristatus et humiliatus Christus erat, quia in cunctis Judaeis, quos ut fratres et proximos dilexit, fidem invenire non potuit.


18 Et adversum me laetati sunt et convenerunt: Congregata sunt super me flagella et ignoravi.

H Laetati sunt Judaei, quando Christum comprehenderunt. Convenerunt, ut eum crucifigerent, non ut crederent. Congregata sunt flagella, ut Pilatus dixit: Emendatum eum, id est flagellatum, dimittam (Luc. XXIII). Et ignoravi, id est non habui conscientiam [Col. 0150A] peccati, propter quod flagellari vel crucifigi debuerim.


19 Dissipati sunt nec compuncti: tentaverunt me. Subsannaverunt me subsannatione: Frenduerunt super me dentibus suis.

H Dissipati sunt, a vinculo charitatis, nec compuncti ut agerent poenitentiam. Tentaverunt multis modis Judaei Christum. Subsannaverunt dicentes: Ave, rex Judaeorum. Frenduerunt, clamantes: Crucifigatur. Per motus corporis ostenditur motus animae. H C. Stridunt saevi homines dentibus, quando ratione vincuntur, nam, cum eis pro veritate verba defecerint, impatienter dentibus fremunt, suasque voluntates tacita interminatione denuntiant.


20 Domine, quando respicies: restitue animam meam [Col. 0150B] a malignitate eorum: A leonibus unicam meam.

C Quando respicies, pro consuetudine infirmitatis humanae dicitur, cui morosum videtur quodcunque futurum est; quae mox, ut cupit, festinat aliquid impleri. Restitue, quasi ereptam animam redde. A malignitate, quia injuste probatur occisus. A leonibus, H id est a persecutoribus; unicam, animam suam dicit; quae unica est sine peccato. C Vel unica, quia de Virgine natus unicus est, id est solum unus de virgine est natus. Vel, unicam, Ecclesiam suam.


21 Confitebor tibi in ecclesia magna: In populo gravi laudabo te.

C Duas esse diximus confessiones, unam laudis, [Col. 0150C] alteram poenitentiae; sed hic ad laudem pertinet Magna vero Ecclesia est populus Christianus, recta fide firmus. In populo gravi; H quia non est levis ad peccandum, ideo firmus in fide. A Sic palea levis vento tollitur, granum manet, quia grave; talis est bonus Christianus, quia granum est.


22 Non supergaudeant mihi qui adversantur mihi inique: Qui oderunt me gratis. Et annuunt oculis.

C Non supergaudeant mihi, id est non insultent haeretici, quando aliquos de numero fidelium perdit sancta Ecclesia, quia haeretici semper adversantur Christo et Ecclesiae. Qui oderunt me gratis, hoc est inaniter, quibus nihil nocui. C Annuunt oculis; annuit oculis, quando hoc tacite et dolose vult aliquid [Col. 0150D] declarare. H Sic fecerunt Judaei, quia nihil boni in opere ostenderunt. A Pronuntiabant vultu quod corde non gestabant.


23 Quoniam mihi quidem pacifice loquebantur: Et in iracundia + terrae .. loquentes dolos cogitabant.

H C Pacifice loquebantur dicentes: Magister, scimus quia verax es (Matth. XXII). C Et in iracundia, ut illud: Oportet unum pro omnibus mori (Joan. XI), quasi invidentes toti populo terrae. Potest enim aliquis dolum loqui, cum non cogitat occidere, ut si quis pecuniam proximo conatur auferre, propterea addidit, in iracundia terrae, ut dolus eorum exitialis fuisse declaretur.


24 [Col. 0151A] Et ditataverunt super me os suum: Dixerunt: Euge, euge viderunt oculi nostri.

C Dilataverunt os suum, postulantes aperta voce: Crucifige. Euge, ac si dicerent sibi in cruce: Bene bene videmus de te quid desideravimus efficere, ut praedicator plebis in cruce cum latronibus penderes. H Vel, euge, euge, id est bene bene vidimus nunc, quod virtutes, quas prius fecisti, nihil erant, quia teipsum in cruce juvare non potes. C Euge, vox irrisoria et insultatoria est. Ac si dicerent: Jam viderunt oculi nostri facta et mirabilia tua; cur non descendis de cruce: sed jam videmus quod non potes.


25 Vidisti, Domine, ne sileas: Domine, ne discedas a me.

C Vidisti, hoc est probasti quam crudelis exstitit [Col. 0151B] mihi populus. Ne sileas, ne differas dare sententiam, quod utique tacendo non potest fieri, sed loquendo.


26 Exsurge et intende judicium meum Deus meus; et Dominus meus in causam meam.

H Exsurge, Domine, id est discerne inter me et Judaeos. Intende judicium meum, qualiter judicantes condemnaverunt me morti. Deus meus in causam meam. C Ista est causa sua, scilicet ut qui dare venerat salutem humano generi, ab insanis probaretur occidi. Intende judicium, A id est quomodo in laboribus et doloribus cruciatus sum. Sed quia et ista mali patiuntur, addit: intende in causam meam pro qua patior. Poena enim similis est sceleratis et bonis, sed non eam. Martyrem ita quod non facit poena, sed causa.


27 [Col. 0151C] Judica me secundum justitiam tuam, Domine, Deus meus: Et non supergaudeant mihi.

C Petit se judicari Christus secundum justitiam, id est secundum misericordiam, qui peccata non fecit, ut nobis ostenderet deprecationis exemplum. Ut non supergaudeant, id est non dicerent Judaei: potuimus, fecimus, egimus quod voluimus.


28 Non dicant in cordibus suis: Euge, euge animae nostrae: Nec dicant: Devoravimus eum.

C Non dicant: Euge, euge, id est bene bene; ista verba sunt laetantium scelerata mente. H Nec dicant: Devoravimus eum, id est ne patefiat ultra os [Col. 0151D] eorum ad me devorandum, id est me similem illis deputandum. Devorat enim homo quod in os mittit, ita peccatores nituntur justos in suas nequitias trajicere, ut eis similes fiant, et unum cum eis corpus.


29 Erubescant et revereantur simul: Qui gratulantur malis meis.

H Erubescant, id est Judaei persecutores et haeretici, qui gratulabantur: quando me persequebantur, hoc est, non solum persequentes me erubescant, sed et illis consentientes qui gratulantur, etc. Sic erubescant, ut proprios actus sponte damnent, ut sic convertantur. Et quia potest aliquis erubescere, et reverentiam non habere, addidit, revereantur simul, ut conversionis eorum indicia declararet. [Col. 0152A] Reverentia est enim Domini timor cum amore permistus.


30 Induantur confusione et reverentia Qui maligna loquuntur super me.

H Induantur confusione, id est confusione aeterna. Unde dicit: Discedite a me, maledicti (Matth. XXV), ut qui me quasi hominem judicaverunt, videant ut Deum judicantem.


31 Exsultent et laetentur qui volunt justitiam meam: Et dicant semper: Magnificetur Dominus qui volunt pacem servi ejus.

H Exsultent, 1. sancti qui volunt Dei justitiam implere, ipsi exsultent et laetentur de remuneratione vitae aeternae. Dicant semper, scilicet sancti, ut Dominus Pater magnificetur, ipse est pax nostra. C Quod [Col. 0152B] autem dixit, servi ejus, ad humilitatis formam respicit, qui in assumpta carne (Ephes. II), secundum humilitatem servus Patris dicitur. Qui ergo volunt pacem Christo? Illi scilicet qui a vitiis redduntur alieni.


32 Et lingua mea meditabitur justitiam tuam: Tota die laudem tuam.

H Lingua mea, sancti sunt; illi meditabuntur mandata Dei. Tota die, toto tempore scilicet laudare Deum certent. C Quia semper Deum laudant, qui in omni voluntate sua divina jussa considerant.



ORATIO EX PSAL. XXXIV.

Protectio salusque animae nostrae, operi nos galea spei, et scuto inexpugnabilis munimenti, ut a te in causis nostrae necessitatis adjuti, mereamur [Col. 0152C] cum te diligentibus laetitia et exsultatione perfundi. Per Dominum nostrum Jesum, etc.



PSALMUS XXXV.



ARGUMENTUM PSAL. XXXV.

C Propheta contemptores legis vehementer accusat, et sub laude Domini collata beatorum dona describit.


TT. In finem servo Domini psalmus David.

C Nam et in finem Dominum significat, et servo Domini de ipso dicitur, qui formam servi accipiens, factus est obediens usque ad mortem (Philip. II). Psalmus vero et David frequenti expositione jam noti sunt.


1 Dixit injustus ut delinquat in semetipso: Non est timor Dei ante oculos ejus.

[Col. 0152D] H Dixit injustus, id est decrevit peccare se debere. C Et ita ideo cogitat, ut sibiipsi licentiam tribuat peccandi. Non est timor Dei, id est, non putat curare Deum, ut homines debeant eum formidare. A Vel injustus quilibet dixit, id est, deliberavit, non in publico, sed semetipso: ibi proposuit, ubi homo non videt, et licet Deus videat, hoc non curat, quia non est timor Dei ante oculos ejus. Homines timet, ne publice profiteatur iniquitatem. Deum vero non timet, et ideo in corde; ubi Deus videt, homo non videt, deliberavit, ut delinquat, id est peccet.


2 Quoniam dolose egit in conspectu ejus: Ut inveniatur iniquitas ejus ad odium.

C Dolose egit in conspectu Dei, id est, in semetipso [Col. 0153A] quia non est timor, etc. H Diabolus videlicet et Judaei dolose egerunt in conspectu Dei. Vel ad Judam proditorem pertinet, quorum iniquitas ad odium inventa est. A Similiter omnium malorum invenitur iniquitas ad odium, quia odit Deus iniquitatem, dum eam perpetuo punit.


3 Verba oris ejus iniquitas et dolus: Noluit intelligere ut bene ageret.

C Verba eorum sunt iniquitates et dolus, iniquitas pertinet ad blasphemiam, dolus in proximum decipiendum. Noluit intelligere, illos significat, qui ex aliqua parte, igniculum sapientiae perceperunt, et a vero intellectu declinantes, suo vitio perversis erroribus se polluerunt.


4 [Col. 0153B] Iniquitatem meditatus est in cubili suo: Astitit omni viae non bonae: malitiam ÷ autem .. non odivit.

C Iniquitatem meditatus est, scilicet haereticus, et errorem longa meditatione tractavit, libros faciendo perversos. H In cubili, in corde secreto, ubi animus bonum vel malum meditatur. Astitit omni viae non bonae, ideo ad nullum fructum justitiae pervenire potuit. Malitiam non odivit, sed dilexit, A quod est summa malitia; qui enim penitus non potest carere malitia, debet saltem mente odisse.


5 Domine, in coelo misericordia tua: ÷ Et .. veritas tua usque ad nubes.

H Domine, in coelo, id est, in sanctis angelis, qui in coelo firmati fuerunt, et non ceciderunt. Vel in [Col. 0153C] coelo, id est Ecclesia. A Vel quolibet sancto est misericordia Dei causa quod coelum est, et non est injustus, sicut ille, de quo dictum est: Et veritas tua usque ad nubes. C Id est, Christus in apostolis et in prophetis habitat, qui doctrina evangelica irrigant corda arentia, ut fructum dent fidei; quae steriles fuerant ariditate peccati. Christus enim veritas est, apostoli nubes.


6 Justitia tua sicut montes Dei Judicia tua abyssus multa.

C Beatos apostolos montibus comparavit, qui capaces Domini justitiae devotis sensibus exstiterunt. Abyssus hic in bonum posuit. Est enim profunditas aquarum abyssus, quam nec metiri, nec intrinsecus ex toto videre valeamus, sic divinam justitiam, nec [Col. 0153D] mente complecti, nec ratione aliqua diffinire possumus.


7 Homines et jumenta salvabis, Domine: Quemadmodum multiplicasti misericordiam tuam Deus.

H Homines et jumenta salvabit Dominus, id est, rationales et irrationales personas regit et salvat. C Malos et irrationabiles, salutem temporalem sicut jumentis; bonos et rationabiles, temporalem et aeternam tribuendo salvat Deus. Vel bonos malosque salvas, cum pro omnibus Christum pati volueris. H Tunc multiplicata est misericordia Domini, cum nos proprio cruore redemit, ab initio quippe proflua fuit misericordia tua, sed tunc multiplicata.


8 [Col. 0154A] Filii autem hominum: In tegmine alarum tuarum sperabunt.

C Filii autem hominum sunt qui non sunt jumenta, sed rationabiliter vivunt, qui gratiam baptismatis consecuti, in novam progeniem renascuntur. H C Alae vero Domini sunt praecepta Novi et Veteris Testamenti. C In quarum protectione omnis justus sperare cognoscitur, dum eis obedire ostenditur.


9 Inebriabuntur in ubertate domus tuae: Et torrente voluptatis tuae potabis.

H Inebriabuntur, id est ipsi filii Dei a pinguedine gratia Spiritus sancti, ut habeant intellectum dogmatum ecclesiasticorum, ut, oblitis flagitiis, virtutibus impleantur. C Torrentem dicimus esse fluvium velocem, cui bene comparatur sapientia Christi, [Col. 0154B] quia et subita est, et ita rapida, ut ad fidem quem vult sine ulla tarditate detrahat.


10 Quoniam apud te est fons vitae: Et in lumine tuo videbimus lumen.

H Quoniam apud te est fons vitae, id est tu es, et apud te est origo omnium bonorum. Fons vitae, doctrina Dei; quae animae vita est. Lumen Patris Christus est, in quo videbimus lumen, id est Spiritus sancti illuminationem.


11 Praetende misericordiam tuam scientibus te: Et justitiam tuam ÷ his .. qui recto sunt corde.

C Praetende dixit, id est longe lateque diffunde tuam misericordiam, ut possint scientes te in isto saeculo firmius ambulare. Rogat his justitiam, id est justam vitam permanentem, vel praecepta sua, ut [Col. 0154C] ea vivendo teneant, qui recto sunt corde, id est qui hic recta mente praestante Domino vivere meruerunt, hoc est, qui cor suum in omnibus ad voluntatem Dei dirigunt.


12 Non veniat mihi pes superbiae: Et manus peccatoris non moveat me.

C Orat ut gressu mentis a justo tramite non recedat, ne in superbia erectus cadat. Pes autem pro affectu mentis est positus. Manus vero peccatoris est operatio male suadentis, quae tunc nos a firmitate fidei movet, cum iniqua suasione nos sollicitat. Ideo vero timeo pedem superbiae, quia ibi, etc.


13 Ibi ceciderunt qui operantur iniquitatem: Expulsi sunt nec potuerunt stare.

C Ibi, ubi superius dixit, in pede scilicet superbiae [Col. 0154D] et nequitia pravae suasionis ceciderunt; ac si diceret, in profundam foveam corruerunt daemones, qui adhuc operantur iniquitatem, male suadendo in hominibus et ad superbiam semper inducentes. H Expulsi sunt, id est a regno Dei. C Nec potuerunt stare, quia non eis licebat Domini jussa differre, sed statim illic praecipitantur, ubi parata eis est flamma poenalis. A Ibi quoque Adam cecidit et expulsus est a paradiso; qui dicitur etiam adhuc operari iniquitatem, dum in peccato suo omnes nascimur. Nec diabolus, nec Adam potuerunt stare vi sua



ORATIO EX PSAL. XXXV.

Clarifica nos coelesti misericordia, fons et origo [Col. 0155A] luminis sempiterni, ut ubertate domus tuae repleti, omnem iniquitatem et dolum cum procacitate ferocis superbiae renuamus. Per Dominum nostrum Jesum Christum.



PSALMUS XXXVI.



ARGUMENTUM PSAL. XXXVI.

C Vox Ecclesiae monentis, non imitandos malignantes: et de poenis malorum ac praemiis beatorum.


TT. ÷ Psalmus .. David.

H Psalmus iste personam justi glorificat, injusti notat, mores instruit, bonitatem Dei docet, pravitatem avellit.


1 Noli aemulari malignantibus: [Col. 0155B] Neque zelaveris facientes iniquitatem.

H Multas habet aemulatio interpretationes, tamen hic docet, noli particeps esse malignis, neque ad zelum, quia zelus ira est, neque ad invidiam; invidia enim livor est. Neque zelaveris, id est imiteris eos qui faciunt iniquitatem, qui per iniquas fraudes divitias congregant, honoresque requirunt.


2 Quoniam tanquam fenum velociter arescent: Et quemadmodum olera herbarum cito decident.

C Fenum, pulchra est res dum floret, sed cum aruerit mutato protinus colore marcescit. Sic sunt impii, qui quasi florida laetitia relucentes praematuro fine siccantur. Olera autem ab olla dicta sunt ubi collecta decoquuntur. Ostensum est enim hic [Col. 0155C] cito impios cadere, per similitudinem feni et olerum.


3 Spera in Domino et fac bonitatem et inhabita terram. Et pasceris in divitiis ejus.

C Admonet hic propheta, ut speremus in Dominum, hoc est introitus fidei, hoc initium salutis. C H Fac bonitatem, id est, adimple mandata. H Inhabita terram, hoc est dominare carni, non caro tibi. C Et pasceris, ad saturitatem pertinet, et ad suavitatem perennem. In divitiis, id est contemplatione Domini Christi. H A Vel in Scripturis sanctis.


4 Delectare in Domino: [Col. 0155D] Et dabit sibi petitiones cordis tui.

C Delectare cum dicit in Domino, suavem vult esse tibi ejus recordationem, ut ames quem times. Dabit tibi petitionem cordis, non carnis. Petitio cordis est, fides, charitas, intellectus Dei, et operatio bonorum actuum.


5 Revela Domino viam tuam et spera in eum: Et ipse faciet.

C Velum quoddam est densitas peccatorum, unde via, id est, vita nostra, tenebroso amictu circumvestita est: hanc revelamus, quando delicta nostra promptissime confitemur. H Spera in eum, ut possit remittere delinquenti. Et ipse faciet id quod sequitur.


6 [Col. 0156A] Et educet quasi lumen justitiam tuam: et judicium tuum tanquam meridiem: Subditus esto Domino et ora eum.

C Educere enim est aliquid de tenebris ad lumen proferre, hoc est, de caligne hujus saeculi, ad illam claritatem futuri judicii perducere, ubi omnia palam fiant: et tunc justitia nostra humanis aspectibus apparebit. H Et judicium tuum, quo ea quae bona sunt elegisti, tanquam meridiem, in pleno splendore gratiae suae revelabit coram angelis suis. Subditus esto Domino, non peccato, et ora eum pro delictis tuis.


7 Noli aemulari in eo qui prosperatur in via sua: In homine faciente injustitias.

H Noli aemulari in eo, id est, non te terreat impii [Col. 0156B] felicitas brevis.

C In nomine faciente injustitias, id est nequitias, scilicet cui actus turpis est, et negotia feculenta.


8 Desine ab ira, et derelinque furorem: Noli aemulari ut maligneris.

C Furor est enim, qui celeri motu animum succendit. Ira quae diutius perseverat. Ergo utraque nos jubet deserere, per quae ad culpam possumus pervenire. Noli aemulari ut maligneris. H Ne ipse nequam efficiaris, provocando alios ad nequitiam. C Nequitiam vero veteres definierunt, voluntariam esse malitiam, in quam non casu incidimus, sed delectatione versamur. Nequam enim dictus est nequaquam, id est nullo tempore aptus.


9 [Col. 0156C] Quoniam qui malignantur exterminabuntur: Sustinentes autem Dominum ipsi haereditabunt terram.

C Exterminari est foras terminos projici, id est ab illa Dei civitate fraudari. Qui vero contra sustinent Dominum, ipsi haereditate possidebunt terram viventium: quoniam despiciunt impiorum felicitatem, Domini judicium exspectantes, et patienter interim adversa sustinentes.


10 ÷ Et .. adhuc pusillum et non erit peccator: Et quaeres locum ejus et non invenies.

C Pusillum enim a pugno dicitur, et exiguum aliquid parvulumque significat, quod contractis digitis manu possit includi. Et hic significat tempus, quod restat usque in diem judicii, quod comparatione praeteritorum [Col. 0156D] dierum, omnino parvissimum est. Et non erit peccator, non quia ipse qui peccaverit non erit, sed peccare jam desinit. Locum ejus, istum mundum significat, qui peccatores tantum demulcet, proprieque ipsis amicus est. H Vel locus ejus, delectatio peccati.


11 Mansueti autem haereditabunt terram: Et delectabuntur in multitudine pacis.

C Mansuetos autem appellamus manu consuetos, id est, patientes et mites. H Quos nullus turbo furoris exagitat. C Ipsi possidebunt futuram Hierusalem, et in ea permanebunt in saeculum saeculi. In multitudine pacis, pax futuri saeculi est, ubi nihil adversum, nihil potest esse contrarium.


12 [Col. 0157A] Observabit peccator justum: Et stridebit super eum dentibus suis.

C Observabit peccator justum, quando illum viderit sceleratus bonis moribus insudare. H Quia per opera sanctorum, ipsi cruciantur et torquentur in praesenti vita. Stridebit malitiae et invidiae dentibus quibus eum nititur devorare; per motum enim istum corporis, ostendit motum animae. A C Observabit igitur quasi de occultis insidiis ut eum alliciat. Ideo vero occultis insidiis observat, quia dum videt justum, credit se ab eo accusari, conatur igitur justum ei similem facere. Quod si non potest, stridebit, etc.


13 Dominus ÷ autem .. irridebit eum: ÷ Quoniam .. prospicit quod veniat dies ejus.

[Col. 0157B] H Non quia Dominus aliquem irrideat, sed quia ipsi digni sunt, ut irrideantur in vindicta. Quoniam prospicit, hoc est Dominus scit quando veniet dies ultionis et perditionis ejus.


14 Gladium evaginaverunt peccatores: Intenderunt arcum suum.

C Gladius peccatoris est quilibet dolus, alterius desiderans laesionem; quem educit ille, qui prava suasione desiderat decipere animas innocentes. Arcum autem tendere, est opere fraudulento exspectare tempus, quando possint simplices innocentesque decipere. A Gladius, apertam persecutionem, arcus vero occultam indicat; qui enim gladio pugnat, cominus; qui vero arcu, eminus pugnat.


15 Ut decipiant pauperem et inopem: [Col. 0157C] Ut trucident rectos corde.

H Ut decipiant pauperem, non divitem mundi, sed pauperem Christi. C Addidit rectos corde, hoc de martyribus potest intelligi, qui recti sunt corde, sed carne trucidantur. Pauper dicitur, qui sibi non sufficit. Inops qui nec opem habet ab alio, sive alienam.


16 Gladius eorum intret in corda ipsorum: Et arcus eorum confringatur.

C Gladius enim dicitur, qui fit ad hostium clades. H Et significat vindictam in animas ipsorum. C Et arcus ipsorum, id est occulta malitia contra pios confringitur, quia non erit fidelibus in animae parte nocitura. A Se enim mali prius in corde et anima laedunt quam justum in corpore et rebus exterioribus. [Col. 0157D] In corde enim justum laedere non possunt. Quod si in rebus laesus justus fuerit, dicit: Melius, etc.


17 Melius est modicum justo: Super divitias peccatorum multas.

C Modicum hic sentiatur humilitas, in qua, dum se animus noster custodit, mundi pretiosa transcendit. Divitiae peccatorum sunt congregationes criminum. Unde aestimemus quantum sit melius illud modicum justi percipere, et molem tantorum scelerum non habere. Et vere multo melius, quoniam brachia, etc.


18 Quoniam brachia peccatorum conterentur: Confirmat autem justos Dominus.

C Brachia peccatorum, perversas actiones signat [Col. 0158A] quae conterentur, id est assidua tritura minuuntur. H Vel, fortitudo illorum conteretur in vindicta, ne innocentibus noceant. Justos autem confirmat Dominus in fide. H A Brachia, potentiam et fortitudinem peccatorum significat. A Confirmat justos Dominus per spem in adversis et per exempla, maxime crucis. Crux enim finita est in poena, sed manet in gloria. A locis enim suppliciorum transiit ad frontes imperatorum. Qui tantum honorem dedit poenis suis, quid faciet fidelibus suis


19 Novit Dominus dies immaculatorum: Et haereditas eorum in aeternum erit.

C Dominus autem novit dies immaculatorum, id est vias qui eas condidit, quas humana ignorantia non potest intueri. Haereditas est coelestis Hierusalem, [Col. 0158B] aeterna pace ditissima, quae in aeternum erit, quoniam sine fine praestatur.


20 Non confundentur in tempore malo: et in diebus famis saturabuntur: Quia peccatores peribunt.

H C Malum tempus significat diem judicii. C Quando omnis caro sollicita actuum suorum retributionem compensationemque formidat, in isto tempore non confundentur immaculati. Dies famis, tempus hujus mundi significat, quando beati esuriunt justitiam, et saturabuntur per Scripturas sanctas et exempla Dominica. Peccatores peribunt, id est in illa judicatione damnandi sunt. A Vel tempus malum dicit tempus tribulationis hic, in quo boni spe saturantur futurae pacis, peccatores vero hic saturati, [Col. 0158C] peribunt aeterna fame cruciandi.


21 Inimici vero Domini mox ut honorificati fuerint et exaltati: Deficientes quemadmodum fumus deficient.

H Inimici vero Domini, id est impii, ut honorificati fuerint in potestate terrena, et exaltati in vanam gloriam, mox, adveniente morte, omnis gloria eorum tanquam fumus aut nebula tabescit.


22 Mutuabitur peccator et non solvet: Justus autem miseretur et tribuet.

H C Mutuabitur peccator, quando Dei beneficia diversa suscipit; et non solvet, hoc est, non dignas gratias agit Deo. Justus autem miseretur, quamvis hic pauca suscipiat, promptus tamen ad eleemosynas faciendas invenitur.


23 [Col. 0158D] Quia benedicentes ei haereditabunt terram: Maledicentes autem ei disperibunt.

C Nam qui benedicunt Dominum, id est qui in omnibus gratias referunt, et ejus mandata custodiunt, terram illam viventium accipiunt possidendam. Maledicentes, id est blasphemi, vel Dei legibus inobedientes, ab illa patria submoventur.


24 Apud Dominum gressus hominis dirigentur: Et viam ejus volet.

H Apud Dominum gressus, id est sensus uniuscujusque hominis, a Domino dirigentur. Et viam ejus scilicet Dei volet, ut ad se veniat, qui est via, veritas, et vita (Joan. XIV). Gressus dicit opera et affectus, quos dirigit Deus. A. Et per hoc quod dirigitur [Col. 0159A] vult justus viam Dei: quamvis dura sit. Via vero terrae non est dura, sed plena latronibus. Via autem Domini tuta, quamvis dura. Vel viam justi hominis volet, in qua cum ceciderit, etc.


25 Cum ceciderit non collidetur: Quia Dominus supponit manum suam.

H Cum ceciderit, propter infirmitatem carnis, quia septies in die cadit justus et resurgit (Prov. XXIV), non collidetur, quia Dominus agenti poenitentiam statim miseretur. Sicut David et Petrus cognitum delictum purgaverunt lacrymis, et a Domino confirmati sunt.


26 Junior fui etenim senui: et non vidi justum derelictum: [Col. 0159B] Nec semen ejus quaerens panem.

A C Junior fui, vox Ecclesiae, quando initia legis naturalis in ipso protoplasto primaeva suscepit. Senuit, quando ad honorabilem pervenit aetatem, cum novissimis temporibus suscipere meruit Dominum Salvatorem. H A C Semen, opera hominis diximus esse, quae seminat et metet. H C Ergo opera justi non quaerunt panem, hoc est verbum Dei, quia verbo Dei satiatus est, et quo intus revera vivit et pascitur. A Loquitur enim hic Ecclesia quasi unus homo. H Vel David loquitur, qui parvulus fuit in malitia: senex in virtutibus.


27 Tota die miseretur et commodat: Et semen illius in benedictione erit.

H Omni tempore miseretur a Domino et commodat, [Col. 0159C] qui aliis ministrat doctrinam suam. Et semen ejus, opera quae gessit, vel doctrina quam docuit, a Domino benedicentur.


28 Declina a malo et fac bonum: Et inhabita in saeculum ÷ saeculi ..

H Declina a malo, id est, a malo opere, et fac bonum quod praecepit Deus. Inhabita in unitate fidei. C Saeculum vero saeculi significat aeternum regnum quod nulla successione mutabitur.


29 Quia Dominus amat judicium, et non derelinquet sanctos suos: In aeternum conservabuntur.

H Quia Dominus amat judicium, scilicet justum: quo justos impiosque discernit. Et non derelinquet [Col. 0159D] sanctos: qui in eum tota spe confidunt, qui conservabuntur in aeternum, hoc est in perpetua vita.


30 ÷ Injusti punientur .. Et semen impiorum peribit.

H Injusti punientur in vindicta. Peribit semen, hoc est opera eorum cum ipsis punientur in tormentis, et vanitas et delectatio in peccatis quaesita evanescet.


31 Justi autem haereditabunt terram: ÷ Et .. inhabitabunt in saeculum ÷ saeculi .. super eam.

H Justi autem possidebunt terram viventium. Et inhabitabunt illam, quae est sine fine, de qua fugit dolor et gemitus (Apoc. XXI).


32 [Col. 0160A] Os justi meditabitur sapientiam: Et lingua ejus loquetur judicium.

H Os justi meditabitur sapientiam, id est Christum. C Per os enim cogitationes debemus hic accipere, quia sicut cor meditabitur sapientiam, ita lingua loquetur per cuncta justitiam et judicium: H hoc autem fiet: cum omnia mensurate, et non fraudulenter, neque cum ira, sed cum justo judicio quae de Deo sentit enarrat, quod erit in patria beatorum.


33 Lex Dei ejus in corde ipsius: ÷ Et .. non supplantabuntur gressus ejus.

C Lex Dei ejus, hoc enim pronomen: gratiam indicat Domini Salvatoris. Nam cum sit omnium Deus: ipsius tamen proprie dicitur, quem liberare [Col. 0160B] dignatus est. In corde ipsius, universum beati sensum tali bono signat completum esse, scilicet in eo quod cor consonat linguae, ut lex Dei non solum in ore, sed etiam sit in corde, et omni sensu. Hujus gressus supplantare nullus praevalebit. Supplantare enim dicimus plantis foveas praetendere, ne possit incidens firmum reperire vestigium, hoc nullatenus constat esse faciendum, ubi secura et aeterna sunt omnia. A Quia verbum Dei in corde custodit a laqueis bonus custos, Christus in corde.


34 Considerat peccator justum: Et quaerit mortificare eum.

H Considerat peccator justum, intuebatur enim populus Judaeorum justum Filium Dei: et stridebat in eum, et quaesivit perdere eum, quia gravis erat [Col. 0160C] doctrina ejus ad audiendum eis, et ipse etiam ad videndum. Sic et nunc inimicus considerat unumquemque nostrum ut perdat, sed si vigilanter resistas: evenit quod sequitur.


35 Dominus ÷ autem .. non derelinquet eum in manus ejus: Nec damnabit eum cum judicabitur ÷ illi ..

H Sicut non dereliquit justum Dominus in manibus Judaeorum, id est in potestate eorum, ita quemlibet justum non derelinquet in potestate peccatorum secundum animam, ut animae noceant, id est ut malis in malo consentiat. Nec damnabit eum, C id est justum cum judicat impium: sed discretione meritorum, justum suscipiet, impium debita poena torquebit.


36 [Col. 0160D] Exspecta Dominum et custodi viam ejus: et exaltabit te ÷ ut .. haereditate capias terram: Cum perierint peccatores videbis.

H Exspecta Dominum, id est patienter age sive in prosperis seu in adversis. C Qui vias Domini custodis, hoc est sacratissima praecepta. H Et exaltabit te, ut haereditate capias terram illam beatitudinis, in qua justi exaltabuntur. C Tunc justi videbunt peccatores perire, quando conspecta fuerit poenalis adversitas, et illis pereuntibus, se in summa beatitudine videbunt collocatos.


37 Vidi impium superexaltatum: Et elevatum sicut cedros Libani.

C Vidisse impium se dicit, id est crevisse, non ad [Col. 0161A] honorem: sed potius ad ruinam. Et ne putares eum tantum supra humiles erectum, addidit, et elevatum sicut cedros Libani: cujus profectus in honore et divitiis et potestate ideo tantum extollitur, ut ejus irremediabilis ruina monstretur. H Hoc de diabolo fas est intelligi, nec non et Juda. Et si de Juda exponitur, sequens versiculus sic exponitur.


38 Et transivi et ecce non erat: Quaesivi eum et non est inventus ÷ locus ejus.

H Et transivi, dicat hoc apostolicus coetus. Transivi tempore passionis Jesu: et illo resurgente, non erat Judas, quia abiit et laqueo se suspendit. Quaesivi et non est inventus, scilicet ipsius impii locus apostolicus, qui tanta velocitate deficiebat. Sed dum de Juda exponitur, per cedros apostoli intelliguntur; [Col. 0161B] et quando de diabolo, per cedros angeli signantur. Dum vero de divitibus impiis vel potentibus exponitur (qui relicto Deo in divitiis mundi confidunt, qui quamlibet floreant, quamlibet extollantur et eleventur, non invenientur, cum ab hoc mundo migraverint), tunc per cedros mali intelliguntur in hoc mundo elevati. Sicut enim cedrus super excelsos montes apparet exaltata, et impulsu ventorum saepe dilabitur, ita et impius, locus impii impietas est.


39 Custodi innocentiam et vide aequitatem: Quoniam sunt reliquiae homini pacifico.

H Custodi innocentiam, si nullum noceas et cum nullo litigiosus eris, videbis Christum qui aequitas intelligitur, sicut via et veritas et vita. C Reliquiae [Col. 0161C] sunt homini pacifico, quando spes ejus Domini remuneratione peragitur, id est impletur quod speravit. Reliquiae igitur sunt, quae post mortem relinquuntur. A Relinquit vero justus post mortem memoriam justitiae suae bonam, et Deus sibi relinquit praemia aeterna. C Pacificus vero dicitur, qui inter discordantes pacem facit.


40 Injusti autem disperibunt simul: Reliquiae impiorum interibunt.

C Justi autem, etc. Nam sicut justi post hanc vitam gratulantur, ita injusti finita ista luce peribunt. Reliquiae, ut dictum est, significant memoriam justorum, quam in hoc mundo post obitum derelinquunt, hoc mereri impii nullatenus possunt, quoniam, [Col. 0161D] superveniente interitu, falsa laus et fragilis vita dissolvitur. A Reliquiae quoque eorum, id est terrena interibunt omnia.


41 Salus autem justorum a Domino: ÷ Et .. protector eorum in tempore tribulationis.

H Salus autem a Domino venit, quia ipse est salus nostra. C tempus quidem tribulationis est duplex, nam hic tribulatio temporalis est, sed in judicio extremo est aeterna; illa igitur mala est, quia aeterna quae in die judicii impiis venit. In hoc ergo tempore tribulationis, protector est Christus, quia ex ipsa eripit justos.


42 Et adjuvabit eos Dominus ÷ et liberabit eos .. et eruet eos a peccatoribus: ÷ Et salvabit eos .. quia speraverunt in eo.

[Col. 0162A] C Et adjuvabit eos, id est fideles famulos in hoc mundo adjuvat, quando contraria colluctatione fatigantur; liberat, dum fidem illorum non sinit prava suasione perverti. Eruet utique, dum in mundi istius contrarietate servat illaesos. Quoniam speraverunt in eum, id est spem suam in Domini pietate posuerunt.



ORATIO EX PSAL. XXXVI.

Beatitudo omnium non incerta justorum, Deus (qui sanctos tuos non derelinquis in fame, nec in stadio tribulationum superari permittis), precamur ut ea nos munias dextera, quam illis ne corruant, velociter porrigis praeparatam. Per Dominum nostrum Jesum Christum, etc.



PSALMUS XXXVII.



ARGUMENTUM PSAL. XXXVII.
[Col. 0162B]

C Vox poenitentis misericordiam benigni judicis deprecantis, qui se corpore sauciatum et animo, amicorum exprobratione dicit esset confusum.


TT. Psalmus David in commemorationem ÷ de Sabbato ..

C Dicendo in commemoratione, hoc titulus iste pronuntiat, ut quia peccatum effugere non valeamus, certe ipsum delictum in commemoratione semper habere debeamus, ut nos a futuris culpis Deo adjuvante temperemus. H Sabbatum requies interpretatur, id est quando requiescet Ecclesia in paradiso, quem perdidit Adam.


1 Domine, ne in furore tuo arguas me: Neque in ira tua corripias me.

[Col. 0162C] H Totus iste psalmus ex persona poenitentis est, sed et ad Christum referri potest, sicut et sexagesimus octavus. Furor, vindicta irrationabilis cum fellis amaritudine. Ira vero tantum commotio animae. Ideo iste poenitens qui se peccatorem scit, non in ira, sed per misericordiam, nec in furore, sed per patientiam se argui postulat.


2 Quoniam sagittae tuae infixae sunt mihi: Et confirmasti super me manum tuam.

H Sagittae, verba doctrinae sunt, quae ut jaculum verberant cor poenitentis, ut agat poenitentiam. Confirmasti, etc., ut tanquam bonus magister, verberibus castigatum redderes emendatum.


3 Non est sanitas in carne mea a facie irae tuae: [Col. 0162D] Non est pax ossibus meis a facie peccatorum meorum.

H Non est sanitas a facie irae in carne mea, id est vidi faciem irae tuae: et non ipsam iram, hoc est, intellexi per Scripturas sanctas, quanta minabaris peccatoribus, et extimui, petens ne ipsa ira super me descenderet. Non est pax ossibus meis, id est nullam quietem indulsi vel ossibus vel membris meis, antequam poenitendo mentem purgarem.


4 Quoniam iniquitates meae supergressae sunt caput meum: Sicut onus grave gravatae sunt super me.

C Iniquitates nostrae elevant se super caput nostrum, quando amplius cumulantur, quam ratio quae est caput mentis sufferre valeat; quam si iniquitas [Col. 0163A] oppresserit, illa protinus victa succumbit. H Sicut onus grave, quia non est leve onus peccati, sed omnibus debet esse grave, quia omnibus grave judicii onus imponit.


5 Putruerunt et corruptae sunt cicatrices meae: A facie insipientiae meae.

H Computrescunt mihi et fetent vulnera peccatorum, quousque in peccatis jaceo, et nunc desideranter quaero medicum per poenitentiam. C Cicatrix est dicta, quod in se vulnus celatum ostendat, significans occulta peccata. H Quae contingit hominem propter suam insipientiam celare.


6 Miser factus sum et curvatus sum usque in finem: Tota die contristatus ingrediebar.

H Miser factus sum, usque dum confitendo purgarer, [Col. 0163B] quia sine confusione et moestitia non dimittuntur peccata. Contristatus, id est indignum me existimans, vel ad coelum oculos levare, sed pectus meum percutiens, aiebam; Deus, propitius esto mihi peccatori (Luc. XVIII).


7 Quoniam lumbi mei impleti sunt illusionibus: Et non est sanitas in carne mea.

H Illusionibus illis confitetur se poenitens esse repletum atque infirmatum, quibus diabolus humanum genus quotidie illicit et suadet, ut delinquat. Per lumbos voluntatem corporis designat titillantem. id est carnis appetitum.


8 Afflictus sum et humiliatus sum nimis: Rugiebam a gemitu cordis mei.

H Afflictus sum et humiliatus ad poenitentiam nimis, [Col. 0163C] rugiebam, petens remissionem cum luctu. Aliud est gemitus corporis, aliud cordis. Gemitus corporis, propter res terrenas. Gemitus cordis, propter sua peccata et aliorum. C Rugire autem, proprie belluarum est, leonum scilicet. A Vel afflictus sum et humiliatus nimiis miseriis et calamitatibus propter peccatum, ideo rugio.


9 + Domine .. ante te omne desiderium meum: Et gemitus meus a te non est absconditus.

C Tale fuit desiderium ejus, ut ante Deum esse mereretur, Dominus enim quidquid non aspernatur, amplectitur; ille enim gemitus non absconditur a Deo, qui pius est, et pro animae liberatione persolvitur. Dictus est autem gemitus quasi geminatus luctus, quia fit pro exprimendo magno dolore.


10 [Col. 0163D] Cor meum conturbatum est: dereliquit me virtus mea: Et lumen oculorum meorum, et ipsum non est mecum.

C Nunc venit ad gravissimos dolores animi, decursis corporeis aerumnis. Ideo conturbatum esse suum cor dicit, quia virtus eum deseruit; dicit ergo, Dereliquit me virtus mea, A quam habui ante peccatum. Cur vero virtus me dereliquit, quia et lumen, etc. Lumen oculorum suorum non esse secum narrat. H Quia, postposito veritatis lumine, in tenebras deciderat peccatorum.


11 Amici mei et proximi mei. Adversum me appropinquaverunt et steterunt.

A Hactenus confessus est quae patitur a se intus, [Col. 0164A] nunc dicit quae foris patitur ab his inter quos habitat. C Amici sunt extranei sanguine, sed charitate conjuncti. Amicus enim dictus quasi animi aequus, id est similis. Proximi sunt autem qui nobis parentela sociantur. H Potest amicus et proximus de discipulis accipi, qui in passione Christi territi, in tantum a Domino recesserunt, ut ipse Petrus negaret. Exponant alii deinceps de poenitente, ego ab illo passu usque ad finem: video Dominum meum Jesum a Judaeis circumdari.


12 Et qui juxta me erant a longe steterunt: Et vim faciebant qui quaerebant animam meam.

H Steterunt de longe discipuli Christi, de quibus evangelista ait: Stabant noti ejus a longe (Luc. XXIII). Sed vim faciebant Judaei. C Vel diabolus cum ministris, [Col. 0164B] qui quanto eum videbant in Dei amore persistere: tanto ei mortem animae nitebantur inferre.


13 Et qui inquirebant mala mihi locuti sunt vanitates: Et dolos tota die meditabantur.

H Multos quidem dolos meditati sunt, cum interrogarent si deprehensa mulier lapidari debuisset (Joan. VIII), et si liceret dare censum Caesari (Matth. XXII), et similia facerent, sed tunc aperte dolum inierunt, cum falsos testes adducunt. Locuti sunt vana: In Beelzebub ejicit daemonia (Luc. XI).


14 Ego autem tanquam surdus non audiebam: Et sicut mutus non aperiens os suum.

H Semper quasi surdus sustulit Christus exprobrationem Judaeorum, et tanquam mutus, dicente Pilato: [Col. 0164C] Mihi non respondes? (Joan. XIX.) C Nihil potest esse fortius, nihil egregius quam audire noxia, et non respondere contraria.


15 Et factus sum sicut homo non audiens. Et non habens in ore suo redargutiones.

H Sic tacuit Christus accusatus a Judaeis quasi non haberet quid pro se respondere deberet, exemplum tribuens homini, ut flagella pro Deo patienter portare debeat, ideo non redarguit se injuste increpantes.


16 Quoniam in te, Domine, speravi: Tu exaudies me, Domine Deus meus.

C Ideo petitionem suam exaudiendam dicit, quia se in Deum sperasse confidit, talis sanctorum voluntas, tale fixa mente consilium, ut non emolimento [Col. 0164D] aliquo praesentis temporis, sed tantum dilectione Dei capiantur.


17 Quia dixi: Nequando supergaudeant ÷ mihi .. inimici mei: Et dum commoventur pedes mei super me magna locuti sunt

H Insultarent inimici Christo gaudentes, si in passione humiliatus non surrexisset. Pedes dicuntur commoveri. id est apostoli de fide ad infidelitatem commoti. Magna locuti sunt Judaei dicentes: Si Filius Dei es, descende de cruce (Matth. XXVII).


18 Quoniam ego in flagella paratus: Et dolor meus in conspectu meo semper.

H Paratus est Christus ad flagella sustinenda. [Col. 0165A] crucem, lanceam, fel, acetum, ut per hanc mortem suo sancto sanguine pereuntem populum liberaret. Et dolor meus, quasi dolere Christum dictum est, donec ejiceret suam victoriam in judicium contra Judaeos.


19 Quoniam iniquitatem meam annuntiabo + Et .. cogitabo pro peccato meo.

H Quoniam iniquitatem meam annuntiabo, id est sicut maledictioni Christus subjacuit, ut nos a maledicto erueret (Gal. III), ita et peccatorem se profitetur, qui peccata nostra portaret. Et cogitabo Cogitabat enim ut clementi cogitatu humani generis delicta, quae sibi computavit, in semetipso purgaret.


20 [Col. 0165B] Inimici autem mei vivent et confirmati sunt super me: Et multiplicati sunt qui oderunt me inique.

H Vivent inimici ejus, quia non sunt statim divina ultione puniti. Confirmati sunt in legis littera, in qua spiritaliter nuntiatum non intellexerunt. C Vel confirmati sunt in malitia. Multiplicati sunt in amplitudine seminis, qui oderunt Christum inique. H Et certe non rationabiliter, sed inique oderunt, qui in hac littera semen suum, ceu astra coeli multiplicari credebant.


21 Qui retribuunt mala pro bonis detrahebant mihi: Quoniam sequebar bonitatem.

H Retribuebant mala pro bonis, quia afferentem dulcedinem vitae aeternae aceto potaverunt et felle. Detrahebant mihi dicentes: Alios salvos fecit, seipsum [Col. 0165C] non potest salvum facere (Matth. XXVII). Quoniam sequebar bonitatem, ut implens voluntatem Patris, pro vita populi susciperem mortem.


22 Non derelinquas me, Domine: Deus meus, ne discesseris a me.

H Non derelinquas me, inquit Christus, cum penetravero profunda inferni. C Vel hoc petit poenitens, ut non conversus relinquatur a Deo iterum peccare. Nec etiam a me discedas, quia necesse est, absente te rectissima via semper errare.


23 Intende in adjutorium meum: Domine, Deus salutis meae:

H Intende ergo dicit in adjutorium. Quia graves sunt pugnae carnis, tu intende in adjutorium meum, et esto nobis salus in tempore tribulationis. C Ecce [Col. 0165D] regula poenitentis impleta est, qui gratia Dei se salvatum exsultat.



ORATIO EX PSAL. XXXVII.

Emitte salutare tuum in infirmitatibus nostris, vulnerum cicatricumque mortalium, potentissime Medicator, ut omnem gemitum doloremque nostrum coram te deplorantes, valeamus evincere insultationes adversantium vitiorum. Per Dominum nostrum Jesum Christum, etc.



PSALMUS XXXVIII.



ARGUMENTUM PSAL. XXXVIII.

C Vox justi contra inimicos utiliter tacentis et petentis cognoscere vitae suae finem, si forte incarnationem [Col. 0166A] Domini intueri possit: petentisque sibi noxia delicta dimitti.


TT. In finem pro Idithun. Canticum David.

C In finem quid significet, jam notum est. Idithum Hebraeum nomen est, quod Latine dicitur transilitor, signans eum qui mundi istius vericata vitia sua puritate transcendit. Canticum vero humanae vocis divina laus laetantis est, quandoque et dolentis, nunquam vero poenitentis.


1 Dixi: Custodiam vitas meas. Ut non delinquam in lingua mea.

C Dixi, hoc est, apud me in corde meo deliberavi; custodiam vias, non dicit a criminibus, quia jam sanctus erat, sed a superfluis verbis, quae raro potest [Col. 0166B] vitare vel continens, facilius enim culpa tacendo refugitur quam loquendo. H Vias, vero dicit actiones et verba.


2 Posui ori meo custodiam: Cum consisteret peccator adversum me.

C Dicitur os esse ostium linguae, et bene illa clausa salvabitur si ejus janua custoditur. Dum consistit, peccator, H id est diabolus, qui instigator est eorum qui sanctis insidiantur. A Silui vero a bonis annuntiandis propter calumniatores verborum meorum.


3 Obmutui et humiliatus sum, et silui a bonis: Et dolor meus renovatus est.

H Obmutui, ne cum litigantibus mecum litigarem. C Humiliatus autem significat humi prostratum [Col. 0166C] contra eorum improperia siluisse. Siluit a bonis, quia malorum mos est, quamvis nova audiant, nullatenus acquiescant. Dolor ejus renovatus est, id est dolor pietatis, quo bona tacuit malis auditoribus. A Dolor enim qui fuit in loquendo, a quo quievit silendo, renovatus est ex silentio, quo negavit conservis cibaria vitae et verbum Dei.


4 Concaluit cor meum intra me: Et in meditatione mea exardescet ignis.

C Concaluit (dixit) cor meum, id est ab omni parte succensum est. H A recordatione delictorum propriorum. C Intra me, in homine interiore, ubi ratio tacite loquitur. Et in meditatione mea. H Quid meditaris? Istud inquam qualiter illum ignem reperire possim, scilicet sancti Spiritus qui peccata [Col. 0166D] consumit et illuminat mentem. A Vel quia vidi ex omni parte pericula, et loquendo tacenda, et tacendo loquenda, coepit cor meum inquietum esse, et calore fervere divino


5 Locutus sum in lingua mea: Notum fac mihi, Domine, finem meum.

C Proclamavit Propheta conscientiae lingua veraci Domino, qui siluerat prius dolosis inimicis. Petit ergo meditatione aeternorum accensus, ut finem suum noverit, id est Salvatorem. Ipse enim noster finis est, ad quem pervenisse, vita est. H Non enim istius vitae finem quaerit sibi notum fieri Propheta, sed illum, in quo destructa morte Christo jungatur.


6 [Col. 0167A] Et numerum dierum meorum. Quis est? Ut sciam quid desit mihi.

C Deinde desiderat Propheta scire numerum dierum, id est ut evidentius appareret, si Christi conspectum corporeis oculis mereretur aspicere. Addidit, ut sciam quid desit mihi. Revera deesse sibi judicabat ad vitam, si ejus non meruisset videre praesentiam. H Quod autem non de suis diebus haec loquatur, sequentia docent.


7 Ecce mensurabiles posuisti dies meos: Et substantia mea tanquam nihilum ante te.

H Secundum veterem hominem: usque nunc fuerunt dies mensurabiles, hoc est sub jugo peccati. Nunc novo desiderio unum aeternum immensurabilem diem appeto, quem Abraham vidit et gavisus [Col. 0167B] est (Joan. VIII), in quo alibi hortamur laetari, in quo Deus Dominus illuxit nobis (Psal. CXVII). C Merito substantiam suam dicit nihil esse ante Deum, quae Adam peccante damnata est, cui nisi aliquid divinitas contulerit, de propria substantia non habet quod praesumat. A Dicit vero ante te, id est in comparatione ad tuam substantiam, vel ante cognitionem tuam, et in cognitione et illuminatione tua. Ante homines enim aliquid videtur, sed ante te, tanquam nihil in comparatione aeternitatis.


Verumtamen universa vanitas: Omnis homo vivens. Diapsalma.

C Vanitas enim (sicut saepe diximus) mutabilitatem significat, quam omnis homo praeter Christum sustinet, qui hac carne vestitus est. Intellige vero [Col. 0167C] non mutationem corporis, quam etiam Christus sustinuit, sed mentis instabilitatem.


9 Verumtamen in imagine pertransit homo: Sed et frustra conturbatur.

C Verumtamen in imagine pertransit homo. Imago Dei est illa conditio, quam homo suscepit, quando dictum est: Faciamus hominem ad imaginem nostram (Gen. I). Et bene dixit: frustra conturbatur, quia puritatem mentis perdunt, qui desideriis temporalibus occupantur, hoc est enim conturbari a puritate mentis in actibus saeculi deduci; et hoc frustra, quia sine utilitate, imo cum damno anima.


10 Thesaurizat: Et ignorat cui congregabit ea

H Saepe enim plerique thesaurizant et congregant [Col. 0167D] multa, quae aut desidia filiorum perdit, aut fiscus occupat, aut diripiunt alieni. Beatus autem est ille qui ibi thesaurizat ubi audire mereatur: Quandiu fecistis uni ex minimis istis, mihi fecistis (Matth. XXV). Ubi fures non furantur, nec effodiunt (Matth. VI).


11 Et nunc quae est exspectatio mea, nonne Dominus? Et substantia mea apud te est.

C Et nunc quae est exspectatio mea? nonne Dominus? pronuntians sibi esse exspectationem Dominum Christum, nec in caducis desideriis aliam habere se praesumptionem, nisi illum solum. Substantia, in bonam partem dicit, quae ante Christum [Col. 0168A] esse memoratur, ubi nihil est nisi perfectum. A C Dicit vero substantiam non ab Adam contractam, aut temporalium rerum, sed bonae conscientiae possessionem; illa apud Deum est, apud homines non est, quia ab eis non videtur.


12 Ab omnibus iniquitatibus meis erue me: Opprobrium insipienti dedisti me.

H Petit se eruere ab iniquitatibus praeteritis, praesentibus et futuris. C Sanctus enim vir opprobrium erat stultis, quia sibi dissimilem respuebant. Sola enim ea scelerati laudant quae videntur habere communia. A Quia omnia, quae hic homines cupiunt, dico vana, et ignorare avaros cui congregent et thesaurizant, derideor ab eis, et facis me opprobrium insipienti avaro. Et quanquam me sic delirare diceret, tamen [Col. 0168B] obmutui.


13 Obmutui ÷ et .. non aperui os meum: quoniam tu fecisti: Amove a me plagas tuas.

C Obmutui, scilicet in salubri silentio, quod coelestis largitas concessit. Quoniam tu fecisti, ipse utique fecit, qui patientiae dona dedit. Plagae sunt correptiones, quibus pro nostris peccatis verberamur, ipsas desiderat sanctus vir a se amoveri, quae culpis debebantur commissis.


14 A fortitudine manus tuae ego defeci: In increpationibus propter iniquitatem corripuisti hominem.

C Fortis enim manus graviter flagellat, et necesse erat quemlibet illum deficere, quem manus [Col. 0168C] excelsa percuteret. H Incumbente etiam manu vindictae, virtus delicti deficit, ut Paulus ait apostolus: Cum infirmor tunc potens sum (II Cor. XII). Increpatur omnis homo propter iniquitatem, quem perdere non vult divina majestas.


15 Et tabescere fecisti sicut araneam animam ejus: Verumtamen vane ÷ conturbatur .. omnis homo. Diapsalma.

H Tabescit anima, cum caro luxuriis et concupiscentiis refrenatur. Est enim tabescere, obstupescere de anterioribus delictis. Ille vero qui ea agit, quae mundanae vanitatis sunt, telas texit araneae, hoc est die noctuque in opere vano vacat, et non utilia sed dissolubilia et corruptibilia operatur. Sed quia Propheta animam ceu araneam tabescere dicit, hoc [Col. 0168D] est intelligendum, ut ad tantam subtilitatem afflicti anima vigiliis et obsecrationibus per abstinentiam decoquatur, ut instar filorum illorum deducatur, scilicet ut nihil crassum durumve peccati contineat. Qui in vanitatibus vivit, vana est ei et non utilis haec mundana conturbatio. Sed et qui in Deo vivit, vana est ei et non utilis haec mundana conturbatio.


16 Exaudi orationem meam, Domine et deprecationem meam: Auribus percipe lacrymas meas.


17 Ne sileas quoniam advena ego sum apud te: Et peregrinus sicut omnes patres mei.

C Prius itaque orationem dixit, post deprecationem. Oratio est oris ratio, quam proni referimus, [Col. 0169A] vota nostra pandentes. Deprecatio est frequens et assidua supplicatio, quae ab imo pectoris profertur arcano. Addidit lacrymas, quae violentae sunt semper in precibus, et ad clementiam medicinalem adducunt animum miserantis.

C Ne sileas dixit, id est audiam te dicentem: Dimissa sunt tibi peccata. Incola vero dicitur qui terram colit alienam ad tempus, sicut omnes sancti in isto saeculo constituti. H Quia et illi, dum erant in corpore, peregrinabantur a Domino (II Cor. V). C Omnes enim a divina civitate nos peccatum fecit extraneos, et in ista regione tenuit captivos. Omnis etiam qui recipitur in aeternam beatitudinem, peregrinus dicitur, quia incipit esse ubi non erat. Peregrinus dicitur, quasi pergens longius. A Vel, [Col. 0169B] peregrinus dicitur hic vivens, quia etiam apud Deum est in fide et charitate. C Addit omnes, ne quis ab hac conditione putaretur exceptus


18 Remitte mihi ut refrigerer, priusquam abeam: Et amplius non ero.

C Merito ergo se refrigerari de securitate regni coelestis petebat: qui tanti desiderii calore flagrabat. Addit priusquam eam, id est antequam de ista luce discedam. Amplius non ero, scilicet in hoc mundo, vel non ero post mortem, si hic desinas subvenire, quia non est esse, in aeternis afflictionibus permanere. Merito ergo dicebat se non esse, si se intellexisset non habere cum electis portionem, A quia illi soli sunt qui immutabiliter in Deo beati sunt. Qui igitur in inferno sunt, in comparatione illius esse [Col. 0169C] non sunt, quia in aeterna corruptione et dolore non finiendo sunt.



ORATIO EX PSAL. XXXVIII.

Custodi, Domine, viam nostram, ne delinquamus in lingua, ut in meditationibus nostris spiritali igniculo ardescente, ea thesaurizemus in saeculo, quae te tribuente capiamus in coelo. Per Dominum nostrum Jesum, etc.



PSALMUS XXXIX.



ARGUMENTUM PSAL. XXXIX.

C Vox Ecclesiae gratias agentis, quia de moerore mundi liberata est, ipseque Dominus sanctam incarnationem et justitiam suae praedicationis exponens, Patris auxilium deprecatur.


TT. In finem psalmus David.

[Col. 0169D] C Saepe diximus per finem, et David Christum Dominum significari, cui psalmus iste aptandus est.


1 Exspectans exspectavi Dominum: Et intendit mihi.

H Exspectans, vox Ecclesiae. Dicit se exspectare Dominum in promissionibus prophetarum, quia praevidebat Propheta per Spiritum sanctum Christum venturum in carne. H Et intendit mihi, per splendorem Evangelii, in quo me illuminavit.


2 Et exaudivit preces meas: Et eduxit me de lacu miseriae, et de luto fecis.

H Et exaudivit preces meas, quia ipse mihi in Novo Testamento refulsit. Et eduxit me de lacu, in quo immersa eram, cum simulacra muta adorarem. [Col. 0170A] Et de luto fecis. C Nam sicut lutus laci fetidus est atque gravis, ita et hominum delicta limosa sunt et fetoribus horrescunt. H Unde de luto fecis, id est terrenis desideriis. Vel, lacus, profundum infidelitatis; lutus, desideria carnalia.


3 Et statuit supra petram pedes meos: Et direxit gressus meos.

H Statuit supra petram, id est super Christum. Pedes meos, sensus meos. Et direxit gressus meos, id est sensus bonorum operum dirigit Ecclesiae, quia unusquisque per se tortuosus est, nisi dirigatur a Christo. Direxit igitur gressus meos, ne ad eum veniens, post tergum respicerem ad terrena quae reliquissem. Vel, pedes, affectus; gressus, opera sunt.


4 [Col. 0170B] Et immisit in os meum canticum novum: Carmen Deo nostro.

H Et immisit in os meum canticum novum. Laudem utique suam, quia novus homo venit in mundum, et novam legem dedit mundo. Carmen, C id est laudem carminum lege compositam. Deo nostro, H ut jam non sonos turpes et theatrales concinam, sed in Dei viventis hymnis per harmoniam Novi Testamenti delecter.


5 Videbunt multi et timebunt: Et sperabunt in Domino.

H Videbunt multi annuntiatum venisse, et multa mirabilia fecisse, et timebunt, quia se intelligunt peccatores. Et sperabunt, ut eis pristina delicta remittantur.


6 [Col. 0170C] Beatus vir cujus est nomen Domini spes ejus. Et non respexit in vanitates et insanias falsas.

H Beatus vir, felix illa anima quae habet firmam fidem, et spem directam in Christo. C Spes enim dicta est, quasi stabilis pes. Ille enim habet spem nominis Dei firmam, qui solum Dominum avidus concupiscit, non temporalia. Vanitas est a sancta religione subita varietate mutare. Insaniae falsae sunt, saxis deum formasse; dictae insaniae, quia mentem fallunt; H et omnia pro quibus homines insaniunt ut peccent. Quae nominat Apostolus opera carnis (Gal. V); insaniae falsae sunt, quia fallunt.


7 Multa fecisti, tu Domine Deus, mirabilia tua: Et cogitationibus tuis, non est qui similis sit tibi.


8 Annuntiavi et locutus sum: [Col. 0170D] Multiplicati sunt super numerum.

H Multa fecisti, narrat Propheta divina miracula, id est ostendisti patribus nostris mirabilia tua multa. Non est qui similis sit tibi: C Nunquid tale est, ignitis facibus in theatro ludere, quale fuit in camino ignis tribus pueris ambulasse (Dan. III)? A Prospicis in fune ambulantem quasi mira facientem, attende Petrum nostrum non funiambulum, sed ut ita dicam mariambulum (Joan. XXI). Haec miracula fecit Deus; ipsa intuere oculo fidei. Non est qui similis sit ei.

H Hucusque credentium populus locutus est. Hinc ipse Dominus ad Patrem ita exorsus est. Annuntiavi, dicens: Poenitentiam agite (Matth. IV). [Col. 0171A] C Locutus sum, scilicet cum inter nos conversatus evangelizavit. Multiplicati sunt super numerum, H Judaei in malitia sua foris numerum sunt, quia non sunt digni numerari in numero justorum. H A C Vel peccatores, quicunque damnandi, etiam Christiani dicti sunt super numerum salvandorum, id est extra.


9 Sacrificium et oblationem noluisti; Aures autem perfecisti mihi.

H Dicit noluisse Patrem sacrificium, quia veniente Domino cessabant sacrificia Judaeorum. Aures autem perfecisti mihi, id est ad obediendum Patri. C. Vel sanctam incarnationem ejus significat, in qua Patri obediens fuit usque ad mortem, et in qua sacrificium et oblationem et holocaustum Patri [Col. 0171B] acceptum pro peccatis omnium obtulit.


10 Holocaustum et pro peccato non postutasti: Tunc dixi: Ecce venio

H Holocaustum autem pro peccato non tibi placuit, nisi memetipsum pro totius mundi delicto tibi sacrificium exhiberes. Tunc dixi: Ecce venio, id est, assumam carnem in qua patiar.


11 In capite libri scriptum est de me ut facerem voluntatem tuam. Deus meus, volui et legem tuam in medio cordis mei.

H A C In capite libri scriptum est de me, in libro isto Psalmorum. In capite de se dicit esse scriptum, cum dicitur: Beatus vir qui non abiit, etc. H Vel in Evangelio: In principio erat Verbum. [Col. 0171C] Vel in capite libri Veteris Testamenti, ubi dicitur: A In principio, id est Filio creavit Deus, etc. Voluntatem Patris fecit quando descendit de coelo. Volui ut pro vita omnium mortem sustineam. C Lex divina in medio cordis ipsius fuit, dum in lege Domini meditabatur die ac nocte.


12 Annuntiavi justitiam tuam in ecclesia magna: Ecce labia mea non prohibebo Domine, tu scisti.

C Bene nuntiavit justitiam, dicens: Non sic impii non sic. In ecclesia magna, id est in toto mundo diffusa. Non prohibuit labia sua, qui non destitit praedicando admonere populum perfidorum: in qua parte testem Patrem invocat, quia nulla pericula timuit. H Labia quoque Christi, sancti sunt; non prohibet illos praedicare, sicut sanctus Paulus dicit, [Col. 0171D] verbum Dei non est alligatum (II Tim. II).


13 Justitiam tuam non abscondi in corde meo: Veritatem tuam et salutare tuum dixi.

C Justi voluntas, est cum potest prodesse; non abscondere veritatem, quod Dominus Salvator fecit, quoniam turbas increpabat, arguebat incredulos. H Veritatem tuam dixi, quia verax es. Et salutare, quod salus es omnium.


14 Non abscondi misericordiam tuam et veritatem tuam: A concilio multo.

C Non abscondit misericordiam Patris cum dixit: Si cum vos sitis mali: nostis bona data dare filiis vestris, quanto magis Pater vester coelestis? [Col. 0172A] (Luc. II.) H Veritas et salutaris Christus est, quem praedicant sancti. C In congregatione quoque densissima veritatem dixit Christus, quando Isaiae librum accipiens et legens, dixit: Hodie impleta est haec Scriptura (Luc. IV).


15 Tu ÷ autem .. Domine, ne longe facias miserationes tuas a me: Misericordia tua et veritas tua semper susceperunt me.

C Narratis sanctis operibus, ad passionis suae gloriam redit, ubi merito Patrem precatur, ne longe ab eo faciat misericordias suas. Misericordia enim fuit, ut humanam naturam vitio sauciatam praevaricationis sua incarnatione salvaret. Veritas, ut resurrectionis beneficio sederet ad dexteram [Col. 0172B] Patris. Susceperunt me, scilicet ad glorificandum.


16 Quoniam circumdederunt me mala quorum non est numerus: Comprehenderunt me iniquitates meae, et non potui ut viderem.

C Dicit de membris suis, quorum ipse caput est, se circumdedisse mala, ut se pati profiteretur, id quod turba fidelium sustinebat, nec esse numerum, scilicet apud homines. Addit comprehendere se iniquitates, Dominus enim Salvator nec mala perpetravit, nec iniquitatibus patuit, sed hoc a parte membrorum dixit, a quibus talia sustinentur. Pietatis enim nostri capitis fuit ut qui de se multa dixerat, de fidelibus facereret mentionem. H Comprehenderunt humanum genus iniquitates, id est originale [Col. 0172C] peccatum, ex quo pullularunt iniquitates. Et non potuit ut viderem, quia lux veritatis fuit abstracta.


17 Multiplicatae sunt super capillos capitis mei: Et cor meum dereliquit me.

C Multiplicata est ipsa iniquitas super capillos, id est super genus humanum. C Cor nos vero derelinquit, quando peccatis homo aeger profutura non appetit. H Vel quando homo peccat, cor suum non habet, ut cum David dixit: Invenit servus tuus cor suum (II Reg. VII.)


18 Complaceat tibi, Domine, ut eruas me: Domine, ad adjuvandum me respice.

C Complaceat, id est, comiter placeat, concordia hic Trinitatis ostenditur. Nam quod placet Patri, hoc Filio, hoc et Spiritui sancto. Addit, tibi, ut sanctam [Col. 0172D] Trinitatem unum Deum esse cognosceres. Domine, ad adjuvandum me respice, ut intelligamus conspectum ejus nostrum praesidium esse; aliter enim liberari non possumus nisi nos Divinitas clementer respiciat.


19 Confundantur et revereantur simul: Qui quaerunt animam meam ut auferant eam.

C Confundantur, dixit, id est mirabilium consideratione turbentur. Et revereantur, hoc est resurrectionis gloria corrigantur, ut illum confiteantur Deum, quem dudum putaverunt occisum. Simul, id est quot persequebantur Christum. Qui quaerunt animam, ad mortem; ut auferant eam, id est qui contendunt a corpore meo segregare eam in mortem.


20 [Col. 0173A] Convertantur retrorsum et revereantur: Qui volunt mihi mala.

C Vox Christi retrorsum, hic in bonam partem dicit, ut redeant in bonum, qui malum cursum habuerunt. Qui cogitant mala mihi. C Significat Judaeorum improbas voluntates, quae malae non erant Domino, sed suis auctoribus. Cogitatio, dicta a coagitando seu cogendo. H Non solum qui dicunt vel faciunt, sed etiam qui volunt mihi mala: humiles sequantur me, qui superbe praeibant.


21 Ferant confestim confusionem suam. Qui dicunt mihi: Euge, euge.

C Ferant dixit, quasi pondus immensum; confestim, ut peccare coeperint, ne longius progrediendo peccatis periculosius graventur. Confusionem suam, id [Col. 0173B] est cogitationem pravam, veritate convictam. Qui dicunt mihi: Euge, hic falsos arguit laudatores, qui adulando plus nituntur decipere quam possint vituperationibus sauciare. H Duos quippe hostes habet Ecclesia, adulationes et blasphemationes. A Duo enim genera hostium maxime cavenda sunt, scilicet qui bona dicunt malo animo, de quibus dixit supra: qui volunt mihi mala; et qui mala dicunt, dolose laudando, de quibus hic


22 Exsultent et laetentur super te omnes quaerentes te: Et dicant semper: Magnificetur Dominus qui diligunt salutare tuum.

C Exsultent, scilicet justi, et laetentur in gaudio aeterno. Super te, H id est in Christo. C Qui diligunt, [Col. 0173C] id est qui me spiritali charitate perquirunt. H Magnificetur Dominus in membris, magnificetur populus sanctorum et glorificatur in eis Deus. Unde dixit: videant opera vestra bona, et glorificent Patrem in coelis (Matth. V). A Isti igitur qui Christum diligunt salutare nostrum, semper dicant: euge, euge, non ut mali, me laudando, sed te Patrem magnificando in me.


23 Ego autem mendicus sum et pauper Dominus sollicitus est mei.

H Egenus dicitur, qui aliquid habet et aliquo indiget; pauper qui nihil habet; inops, id est sine opere. C Pauper dictus Dominus de nostro; dives de suo, qui ideo indigentiam humanitatis assumpsit, ut abundantiae suae nos faceret esse participes. [Col. 0173D] A Sed vide pauperum consolationem, Dominus sollicitus est pro eis; secuti sunt.


24 Adjutor meus et protector meus tu es Deus meus ne tardaveris.

C Adjutor et protector cum dicit, ostendit patientiam diversarum passionum. Unde et ipse psalmus fecit initium, qui et eodem fine concluditur; quapropter totus virtuti patientiae merito deputatur.



ORATIO EX PSAL. XXXIX.

Exspectatio tuorum unica famulorum Deus, quem venturam in mundum caput libri principalis edocuit, insere, precamur, legem tuam in medio cordis nostri, ut tuas justitias nuntiantes, ab imminentibus periculis eruamur. Qui cum Patre, etc.



PSALMUS XL.
[Col. 0174A]


ARGUMENTUM PSAL. XL.

C Vox Prophetae beatum praedicantis elemosynae largitorem; et de passione ac resurrectione Christi.


TT. In finem psalmus David.

C Titulus iste jam notissimus est, sed magnificat hunc psalmum, quod in quadragenario numero noscitur collocatus; qui calculus emundationi et purificationi frequenter aptatur.


1 Beatus qui intelligit super egenum ÷ et pauperem .. In die mala liberabit eum Dominus.

A C Beatus qui intelligit, id est ut etiam non petentibus pauperibus offeratur eleemosyna. Nam qui petenti tribuit, bonum opus efficit; qui vero tacentem pauperem intelligit, beatitudinem sine dubitatione [Col. 0174B] conquirit. Quem Dominus liberabit in die malo, id est in die judicii, qui malus dies dicitur malis, quia peccatoribus tunc debita poena persolvitur.


2 Dominus conservet eum et vivificet eum: et beatum faciat eum in terra: Et non tradat eum in animam inimicorum ejus.

C Conservet, dixit, id est inter mala saeculi perire non sinit, sed ad suam gratiam perducit. Vivi proprie dicuntur, qui se a Christiana fide non dividunt. Et beatum faciet, utique in resurrectione, cum eum in dextera collocabit, et in patriam beatorum admittit. H Et non tradat in manus vel animam, id est, in potestates diaboli, qui credulitati nostrae semper inimicus existit. A H Vel in terra, [Col. 0174C] id est ecclesia, vel etiam hic viventem in spe.


3 Dominus opem ferat illi super lectum doloris ejus. Universum stratum ejus versasti in infirmitate ejus.

H. Opem ferat illi, hoc est adjutorium praestet illi, in lecto doloris, id est in infirmitate carnis, qui in delectatione sua quasi quodam lectulo sauciatur. Stratum ejus, corpus hic pro stratu accipitur. C Quod hic diversis calamitatibus versasti, inquietasti et afflixisti, ut aeternae beatitudinis requiem consequatur, sicut factum est in Job.


4 Ego dixi: Domine, miserere mei: Sana animam meam, quia peccavi tibi.

C Exclamat Propheta pie trepidus, ut ipse misericordiam [Col. 0174D] Domini consequatur. Sana animam, omne enim peccatum morbus est animarum, quo crescente salus interioris hominis dissipatur. H Vel hic Propheta immutat ordinem, et deinceps in persona Christi loquitur, qui animam populi sui sanari a peccato petit.


3 Inimici mei dixerunt mala mihi: Quando morietur et peribit nomen ejus

C Inimici vero dixerunt mala in passione Christi, quando falsa locuti sunt. Necesse non erat ut impii mendacia cogitarent, qui diabolo auctore fremuerunt. Quando morietur, verba sunt dementium Judaeorum, ut Caiphas ait: Expedit ut unus moriatur pro populo (Joan. XI). Periit nomen [Col. 0175A] ejus, sed ipsis utique qui ei credere noluerunt.


6 At si ingrediebatur ut videret vana loquebatur cor ejus: Congregavit iniquitatem sibi.

C Tempus illud Dominicae passionis exponit, quando Judas non ad venerandum Dominum, sed ad prodendum dolosus intrabat. Vana loquebatur populus Judaeorum, quando de illius morte crudeliter tractavit. H Congregavit cor ejus iniquitatem (dum rerum Dominum scelerata cohors crucifigere decrevit) sibi, dicendo: Sanguis ejus super nos (Matth. XXVII).


7 Egrediebatur foras: Et loquebatur in idipsum.


8 Adversum me susurrabant omnes inimici mei: [Col. 0175B] Adversum me cogitabant mala mihi.

C Egressa est foras, ab arcano recto fidei plebs Judaica, quae intus stare non poterat, quia incredulitate fidei a fidelibus discrepabat. Loquebatur in idipsum, scilicet vanitatis, id est infidelitate quam introibat a veritatis sinu exeundo; loquebatur vana et falsa, et ita loquebatur in idipsum quod ingressus fuit; scilicet dolum et falsum, quae ingressus fuit. Malus ingressus, malus egressus.

C Susurratio est oris parvissimus sonus, sineque aliqua vocis distinctione confusus sermo, tractus ab apibus, quarum vox prolata susurrus est; quod inter illos evenit qui ore invicem in auribus murmurabant. Omnes inimici, id est supradicti Judaei, qui semper cogitabant contra Dominum mala.


9 [Col. 0175C] Verbum iniquum constituerunt adversum me: Nunquid qui dormit non adjiciet ut resurgat?

Verbum iniquum, quando clamabant Pilato: Si hunc dimittis, non es amicus Caesaris (Joan. XIX). Constituerunt, id est diffinierunt. H Dicentes: Tu accipe eum et crucifige. Nunquid qui dormit, C audiant Judaei, audiant et haeretici illum qui dormit, ipsum sibi adjicere protinus ut resurgat, dicentem: Potestatem habeo ponendi animam meam, et iterum sumendi eam (Joan. X). Putabant enim Judaei quod, si eum occiderent, non resurgeret.


10 Etenim homo pacis meae in quo speravi ani edebat panes meos: Magnificavit super me supplantationem.

[Col. 0175D] C Hominem pacis, dicit Judam, qui illi osculum pacis dedit, quando eum tradidit. In quo sperabam, id est in quo sperare putabar, quem antequam nasceretur cognoscebam. Magnificavit, quando, ignorantibus quis esset eis, eum ipse monstravit.


11 ÷ Tu autem, Domine, miserere mei .. Et resuscita me et retribuam ei.

C Tu autem, Domine, humanitas rogat ibi hoc quod alibi divinitas pollicetur, dicens: Solvite templum hoc, et in triduo suscitabo illud (Joan. II). Resuscita me, H scilicet a morte, Pater, Filium. Retribuam ei, quod factum est cum interitus debitus occupavit Judam. Anticipavit ultio Judam, cum eum interitus debitus sugillavit. Vel retribuam [Col. 0176A] eis, scilicet A Judaeis. Quod factum nunc cernimus; habet enim una littera, ei; alia eis.


12 In hoc cognovi quoniam voluisti me: Quoniam non gaudebit inimicus meus super me.

C In hoc cognovi, dilectionem Patris ostendit se in hoc cognovisse, quia gloriosa est resurrectio secutura. Quoniam voluisti me, subaudis glorificari et exaltari. Quoniam non gaudebit inimicus, hoc erat quod dixit, quoniam voluisti me, scilicet quoniam inimicus super eum gaudere non est permissus.


13 Me autem propter innocentiam suscepisti: Et confirmasti me in conspectu tuo in aeternum.

H Maxima innocentia est, cum justus pro impiis moritur. C Et nulla se contentione defendit. H Propter [Col. 0176B] quam innocentiam devicta morte a Patre in coelestibus susceptus est et confirmatus est in aeternum. C Cujus potestas coelo terraeque imperat, cui omne genu flectitur coelestium, terrestrium, et infernorum (Philip. II).


14 Benedictus Dominus Deus Israel A saeculo et in saeculum: fiat fiat:

C Dominus autem benedictus est, et si omnes tacent, quia ille omne bonum non tanquam extraneum suscipit, sed ab ipso egreditur. A saeculo, praesentem mundum signat; et usque in saeculum futurum vult intelligi, ubi jam omnia aeterna consistunt. H Addit: Fiat fiat, hoc est quod Hebraei dicunt: Amen, amen.



ORATIO EX PSAL. XL.

[Col. 0176C] Nostrorum peccaminum mitis indultor, qui dignanter insinuas effugere diem malum, si misericordia subsequatur egenum, fer opem, quaesumus, doloribus nostris, ut dum carnalia delicta clementer arguis, medicinam animae placabiliter largiaris. Per Dominum nostrum Jesum Christum, etc.



PSALMUS XLI.



ARGUMENTUM PSAL. XLI.

H Vox fidelium Dominum desiderantium, C animaeque suae dicentium, ne Deo adjutore in hoc saeculo turbetur.


TT. In finem intellectus filiis Core.

C Filiis Core. Core Hebraice dicitur calvaria. Calvaria vero locus est ubi Dominus crucifixus est. [Col. 0176D] Quapropter filii Core merito dicuntur qui gloriosum trophaeum coelestis regis, id est signaculum crucis suscipere meruerunt. Et ideo psalmus hic homini convenit Christiano, qui amore Domini et flamma Dominicae charitatis accenditur, de qua re hic primus psalmus est, quem octogesimus tertius et centesimus tricesimus tertius subsequitur.


1 Quemadmodum desiderat cervus ad fontes aquarum: Ita desiderat anima mea ad te, Deus.

C Quemadmodum desiderat cervus, non immerito hoc animal comparatum est fidelibus, est enim primo innoxium, deinde velocissimum, tertio siticulosum. H C Serpentes naribus trahit, quos ut voraverit, [Col. 0177A] aestuante veneno ad fontem festinat. C Hoc nos admonet, ut quando venena haurimus antiqui serpentis, ad fontem divinae misericordiae festinemus. Fons enim semper irriguus est Christus; unde non dixit ad fluenta, quia siccari possunt; fons autem semper fluit. H Homo ergo Ecclesiae, qui diu in actu venenoso degebat, cum hunc gratia Dei videns derelinquere cupit, clamat, quemadmodum, etc., ut poenitentia ablutus, gloriam Dei videat.


2 Sitivit anima mea ÷ ad .. Deum + fortem: vivum: Quando veniam et apparebo ante faciem Dei?

H Sitivit anima mea, non ad mortua simulacra, sed ad illum qui dixit: Vivo ego dicit Dominus (Ezech. XXXIII). C. Quando veniam, quia tunc manifestus apparebit, quando nos in judicio suo misericorditer [Col. 0177B] inspexerit. H Vel quando veniam, quando e it tempus, ut cum sanctis in claritate tua te videam (Joan. III), et ita ante conspectum divinitatis apparebo, te videns sicuti es, quia Ecclesia vult dissolvi a corpore, et esse cum Christo (Philip. I).


3 Fuerunt mihi lacrymae meae panes die ac nocte: Dum dicitur mihi quotidie: Ubi est Deus tuus?

H Quomodo potest de lacrymis panis fieri? potest, quia sicut corpus satiatur pane, ita anima per lacrymas, quia exinde se habere sperat remissionem peccatorum. C Diem, prosperitatem; noctem vero debemus accipere tristitiam. Per haec duo omne tempus hujus vitae indicatur. Dum dicit mihi quotidie, hoc enim dicebatur assidue persecutionis tempore [Col. 0177C] Christianis: Non est qui vos vindicet; sustinete quae volumus, quae jubemus, et videte an Deus vester vos liberet.


4 Haec recordatus sum et effudi in me animam meam: Quoniam transibo in locum tabernaculi admirabilis usque ad domum Dei.

C Dum haec quae improperabant mihi, vel etiam quae mihi imputabantur delicta cogitarem, animam meam in lacrymas subita inundatione profudi. Anima in se funditur, quotiens compuncta instinctu Dei in semetipsam revertitur. Sequitur cur se funderet, quoniam ingrediebatur in locum tabernaculi, hoc est in Ecclesiam praesentem, ubi amplius gemebat; differri adhuc illam coelestem Hierusalem. H In qua [Col. 0177D] sunt multi admirabiles, virtutibus sacris pollentes, qui aedificati supra fundamentum apostolorum tamquam una domus, habentur, in quam iste mente ingrediens, effudit animam.


5 In voce exsultationis et confessionis: Sonus epulantis.

C Quomodo illuc ire sanctissimus ambiebat? In voce, scilicet, exsultationis et confessionis. Exsultatio, ad psalmodiam respicit. Confessio, ad peccata deploranda. Quae duo efficiunt Christianum perfectum. Sonus epulantis, diffinitio brevis; quid sit exsultatio et confessio, quia est sonus epulantis. Nam sonus iste animam pascit, et epulas suavi delectatione concedit.


6 [Col. 0178A] Quare tristis es anima mea? Et quare conturbas me?

C Loquitur filius Core, id est filius crucis, dicens ad animam suam: Quare tristis es, id est, quare me tua afflictione conturbas? necesse est enim, ut te tristis ac moesta, infirmitas corporis mei turbetur, dicam tibi salutare remedium.


7 Spera in Deo quoniam + adhuc .. confitebor illi: Salutare vultus mei et Deus meus.


8 Ad meipsum anima mea conturbata est: Propterea memor ero tui de terra Jordanis et Hermonim a monte modico.

C Spera in Deo, quia spes ejus omnia commutat in melius. Ne forte autem dicat anima: Quomodo [Col. 0178B] possum sperare in eum, dum mihi mea infirmitas obsistit? Dicit Filius crucis, id est, homo carnem crucifigens cum vitiis et concupiscentiis (Gal. V): respondendo animae suae. Confitebor illi, id est, de peccatis meis poenitentiam geram ut tui devotione impediri non possim. Sed cui confiteris: Illi qui est salutare vultus mei, hoc est Christus.

H. Turbatam dicit animam suam ob recordationem delictorum priorum. Propterea memor ero tui. H Memor fuit animae suae iste poenitens in humilitate poenitentiae, et non se elevat magnum gloriando, sed efficit parvulum poenitendo. C Dicit etiam unde memor erit, id est de terra Jordanis, quod interpretatur descensio, quia ibi Dominus descendit in fontem, quem nobis consecravit, et significat [Col. 0178C] baptismum in quo peccata remissa sunt. Memor est igitur Domini, de beneficio baptismi et renuntiatione diaboli; unde addit: et Hermonim. Hermon parvus est mons juxta Jordanem, et interpretatur anathema, quod dicit hoc diabolo, ut sit ab eo anathema, quando ad Deum venerit vera poenitentia. A monte modico, quia Deus non elegit superbum sed humilem. A monte igitur modico, qui est Hermonim, memor est Domini, qui se non extollit


9 Abyssus abyssum ÷ in .. vocat. In voce cataractarum tuarum.

C Abyssus et cataractae Graeca sunt. A C Duabus enim abyssis duo Testamenta significantur, id est [Col. 0178D] Novum et Vetus, quae se mutua attestatione confirmant, quando Vetus Novum praedicit. H Ut ibi prophetam vobis suscitabit Dominus (Deut. XVIII). Novum vero Vetus commemorat, ut Paulus. Bibebant autem de petra, petra erat Christus (I Cor. X). C Cataractae prophetae et apostoli sunt, quia sicut aquarum multitudo per cataractas evomitur, ita de ore ipsorum Domini praecepta manaverunt.


10 Omnia excelsa tua et fluctus tui: Super me transierunt.

C Excelsa vero et fluctus Scripturas sacras intelligamus. Haec ergo dicit justus super se transisse, quia in eorum notitia, avidus perscrutator se immerserat.


11 [Col. 0179A] In die mandavit Dominus misericordiam suam: Et nocte canticum ejus.


12 Apud me oratio Deo vitae meae: Dicam Deo susceptor meus es.

H In die mandavit Dominus, id est in luce sanctarum Scripturarum promisit suam misericordiam. Et nocte canticum, id est in tribulatione positis, ipsam misericordiam ostendit. A Vel in die, id est prosperis praecepit Deus misericordiam suam intelligere et aliis facere, et nocte praecepit canticum, id est in adversis exsultationem. Unde Apostolus: In tribulationibus gaudentes (I Thes. I). C Vel in die prosperitatis docet eam, sed nocte tribulationis eam manifestat clarius.

C Apud me oratio, ac si diceret, intra me sacrificium [Col. 0179B] est quod offeram Deo, quod est utique oratio quam Deus non sprevit. Dicam Deo, etc., id est cum me gratia baptismatis susceperis, de tuis beneficiis te laudans, semper susceptorem voco.


13 Quare oblitus es mei? Et quare contristatus incedo dum affligit me inimicus?

C Quare oblitus es mei, dicit vir sanctissimus more humano, ac si dicat, cur tandiu differs ut me non inducas in illam patriam, quam sanctis tuis pollicitus es. Quare contristatus incedo, utique contristamur, quando flagella in hoc mundo sustinemus. Dum affligit nos inimicus, id est diabolus, cum fraudulentis subreptionibus suis nos tentat, quando carnis vitia invito ac repugnante animo sustinemus.


14 [Col. 0179C] Dum confringuntur ossa mea: exprobraverunt mihi. Qui tribulant me + inimici mei ..

C Franguntur ossa, dum virtus patientiae nostrae affligitur, hoc irrident videntes inimici, et velut aliquem probrosum abominantur. H Vel ossa fortiores in Ecclesia sunt, qui, dum scandalis et diversis suppliciis urgentur, simplices videntes contristantur. A H Unde et inimici Ecclesiae, bonis Christianis exprobrant in martyribus vel confessoribus, dum a Deo vel occidi vel tribulari permittuntur.


15 Dum dicunt mihi per singulos dies. Ubi est Deus tuus? [Col. 0179D] Quare tristis es, anima mea, et quare conturbas me?

H Dum dicitur mihi per singulos dies, ac si dicat sanctus ad Christum. Cum ego te per poenitentiam et afflictionem corporis animaeque, Christe, placare desiderarem, inimici mei quasi incassum hoc facere me dicebant, aientes: Ubi est Deus tuus (Isai. LXIV)? nescientes illa occulta quae praeparavit Deus diligentibus se. C Vel hoc dicunt in passione martyres, quod ipsis a persecutoribus improperetur ubi sit Deus eorum. H Quare tristis es, quia meum desiderium prolongatur. Repetita confortatio est contra tribulationes frequentes.


16 Spera in Deo quoniam + adhuc .. confitebor illi: Salutare vultus mei + et .. Deus meus

[Col. 0180A] H Spera in Deo, quoniam adhuc confitebor illi. In ipso nostra sit spes semper attenta, ipse omnes fluctus mitiget, ipse nos conservet in tentationibus, ipse sitim nostram sua contemplatione saciet, nosque vultus sui salutari vivificet.



ORATIO EX PSAL. XLI.

Vultus nostri mirificum salutare, quem animae fidelium ardenter sitiunt servulorum, tribue, ut dum te (visibili lacrymarum imbre pasti) requirimus, invisibiliter te intra pectoris nostri tabernaculum collocemus. Per Dominum nostrum Jesum Christum Filium tuum, etc.



PSALMUS XLII.



ARGUMENTUM PSAL. XLII.

C Vox Ecclesiae orantis: ut in novissimo examine [Col. 0180B] ab infidelibus dividatur, et de suo introitu ad Deum.


TT ÷ In finem Psalmus David ...

C Psalmus (sicut saepe dictum est) signat melos coelestium verborum. David autem fortissimum, ac desiderabilem nobis indicat Salvatorem, ad quem de persona fidelissimi Christiani psalmus iste dirigitur, dum mens et intentio ejus ad ipsum desideranter aptatur.


1 Judica me, Deus, et discerne causam meam, Deus, de gente non sancta: Ab homine iniquo et doloso erue me.

C Judica me, Deus. Non enim petit Propheta peccata sua discuti, sed ab iniquorum consortio liberari. Esset enim periculosum dicere: judica me, nisi addidisset: discerne causam meam, id est divide [Col. 0180C] permistionem meam ab impiis. De gente non sancta, id est de perversis, vel male viventibus. Iniquus est qui male facit aperte. Dolosus est, qui occulte machinatur malum. Erue me ne vita mea ab eis corrumpatur. Et possunt haec omnia ad futurum exponi judicium. H Nemo vero magis iniquus atque dolosus, quam ille qui iniquitatis inventor atque aemulator est sanctitatis, id est diabolus.


2 Quia tu es Deus, fortitudo mea: Quare me repulisti, quare tristis incedo: dum affligit me inimicus?

H Scio me infirmum et fragilem, nec sentio me habere aliquam fortitudinem qua eruar, nisi tu me salvaveris. Tunc nos repellit Christus, cum peccaverimus. Tristis incedo, propter peccata mea. Et ideo [Col. 0180D] affligor in tentationibus variis ab inimico diabolo, qui superius homo iniquus dictus est. Unde quia me conturbant tenebrae peccatorum, ad te qui lux es mundi confugio supplex.


3 Emitte lucem tuam et veritatem tuam: Ipsa me deduxerunt et adduxerunt in montem sanctum tuum et in tabernacula tua.

C Petit Propheta ut Pater mittat Filium ad judicandum, qui est lux et veritas, ut cum ille venerit, omnis moeror confusionis abscedat a sanctis ejus, et aeternae beatitudinis gloriam consequantur. H Ipsa me deduxerunt, ab errore peccati, et adduxerunt in Ecclesiam per fidem. C. Tabernaculum, etiam ipsam Ecclesiam; et mons, Christum significat. H Vel, [Col. 0181A] aeterna tabernacula in coelis, ad quae, qui fuit in monte, Christo per fidem veniet.


4 Et introibo ad altare Dei: Ad Deum qui laetificat juventutem meam.

C Altare enim dictum est quasi alte are, ac si dicat: H Ibi introibo, ubi jam non vitulos et arietes exhibeam, sed memetipsum hostiam vivam Deo offeram. Ad Deum qui laetificat juventutem meam. C Juventutem hic pro novitate ponit vitae, quia Dominus omnia reparans de vetustate defecta, in novitatem firmae fidei juventutis reddidit validissimam firmitatem credentibus.


5 Confitebor tibi in cithara, Deus, Deus meus: Quare tristis es anima mea, et quare conturbas me?

[Col. 0181B] C In cithara vero confitetur, qui mundi hujus adversitatem sustinens, a laude Dei non recedit. H Vel qui carnem suam mortificat, in cithara laudat. Quare tristis es. C Frequenter admonet tristitiam fugiendam istius saeculi, quoniam bonis rebus semper adversa est. Per hanc enim robor patientiae frangitur, charitatis lumen exstinguitur, spei desiderium virtusque mollescit, et omnis vita confunditur. Tristitia vero de peccatis amplectenda est, quoniam ad perpetuam sospitatem dirigit.


6 Spera in Deo quoniam + adhuc .. confitebor illi: Salutare vultus mei + et .. Deus meus.

H Spera in Deo, ipsum confitetur, ab ipso peccata sua postulat dimitti, ipsumque salutare vultus sui dicit, quem et nos confitentes exposcimus, ut mereamur [Col. 0181C] ejus luce illuminari, via dirigi, veritate corrigi, vita locupletari.



ORATIO EX PSAL. XLII.

Te fontem luminis perpetui, omnipotens Deus, invocamus et quaesumus ut emissam veritatem tuam cordibus nostris novae nos lucis claritate perfundas. Per Dominum nostrum Jesum Christum, etc.



PSALMUS XLIII.



ARGUMENTUM PSAL. XLIII.

C Verba martyrum, sive confessorum, precantium ut in futuro judicio de inimicis vindincentur.


TT. In finem filiis Core ÷ ad .. intellectum.

C Quid significent filii Core, sufficienter jam dictum est; nunc autem ad intellectum, hoc est ut intelligamus illum, qui initium sumpsit secundum [Col. 0181D] carnem ex tempore ante saecula genitus. H A C Ubi enim in titulis ponitur, intellectus, spiritualem intelligentiam quaerendam esse demonstrat.


1 Deus, auribus nostris audivimus: Patres nostri annuntiaverunt nobis.

C Deus auribus nostris audivimus. Verba haec accipienda sunt dicta in persona martyrum sive confessorum, ac si dixisset H per spiritalem sensum se cognovisse, juxta illud: Qui habet aures audiendi audiat. Patres apostolos et prophetas vocavit; quorum annuntiatione renati sumus ad vitam.


2 Opus quod operatus es in diebus eorum: Et in diebus antiquis.

A C Opus quod operatus est Dominus in diebus [Col. 0182A] antiquis, hoc est, quando Israeliticum populum illaesum per maris Rubri fluenta transduxit.


3 Manus tua gentes disperdidit et plantasti eos: Afflixisti populos et expulisti eos.

C Per manus (sicut saepe dictum est) significatur potestas. Dispersit enim potestas Dei gentes, quando euntibus Amorrhaeis et Gethaeis de propriis terris, Hebraei in eorum sedibus sunt plantati (Josue V). Afflixit autem populos, cum, canentibus tubis sacerdotum, muri Jericho corruerunt, quos tunc de civitate constat expulsos.


4 Nec enim in gladio suo possederunt terram Et brachium eorum non salvavit eos

C Ne putarent Hebraei se fuisse triumphatores suis viribus, ideo dixit: non enim in gladio suo. Brachium [Col. 0182B] pro robore dicimus, quoniam ipso dimicante pugnatur, sed eorum brachium non ab inimicis suis eos liberavit, quos specialiter virtus divina salvavit.


5 Sed dextera tua et brachium tuum et illuminatio vultus tui: Quoniam complacuisti in eis.

C Dextera enim signat prosperam partem; brachium fortitudinem; illuminatio, consilium: Quae Dominus communiter confert, quando praeliantibus victoriam dignatur donare. Complacuit in illis, quando illa sola gens de toto mundo electa est, de qua Salvator advenit.


6 Tu es ipse rex meus et Deus meus: Qui mandas salutes Jacob.

[Col. 0182C] C Tu es ipse rex, id est tu ipse: non alius est Dominus et Salvator, cui nomen regis manifestum est convenire. Addit vero; et Deus meus, ne dubitares Dominum Jesum Christum esse illum qui mandavit salutem Jacob, quando audivit per angelum: jam non diceris Jacob, sed Israel (Gen. XXXII), id est vir videns Deum. A Vel, per Jacob populus Israeliticus intelligitur, cui Deus mandavit salutes corporales quasi per alium, scilicet angelum non per se. A C Mandare, enim est per aliquem alium praecipere vel facere. A Sic Deus antiquis patribus non per se et suam essentiam visus est, sed per aliquam creaturam viderunt eum et salvabantur.


7 In te inimicos nostros ventilabimus cornu: Et in nomine tuo spernemus insurgentes in nobis.

[Col. 0182D] C Hoc enim quod ventilandi sunt inimici cornu, H id est in Christo, eo quod C hostis est antiquus spernendus; ad judicium futurum pertinet, ubi talis est victoria, ut probentur subruisse omnia certamina. H A cornibus aliquid ventilatur, sic Sedechias factis duobus ferreis cornibus aiebat: Sic ventilabo totam Syriam (III Reg. XXII). Cornu vero nostrum Christus est, idem et nomen Patris, in quo adversarii nostri vel ventilantur vel spernuntur.


8 Non enim in arcu meo sperabo: Et gladius meus non salvabit me.

C Arcus enim est praesidium bellatoris, in quomens [Col. 0183A] humana confidit; in gladium vero plus praesumit, sagitta enim saepe incassum mittitur; ensis vero certius operatur mortis effectum, sed nec in eo confidit multitudo sanctorum, sed in protectione divina. Cujus rationem subdit.


9 Salvasti enim nos de affligentibus nos: Et odientes nos confudisti.

C Non est dubium apud sanctos, se liberari in secundo adventu Domini a persecutione spirituum pessimorum, qui eos hic multiplicibus insidiis affligebant. Confundentur etiam qui beatos oderunt, quando illi aeterna poena damnantur, justi regna coelorum recipiunt. A C Salvasti enim, pro salvabis dixit, propter certitudinem futuri in cognitione Prophetae. C Vel confidentia fidei futura pro praeteritis [Col. 0183B] dicunt, quoniam apud eos non est dubium quod absolute norunt esse venturum.


10 In Deo laudabimur tota die: Et in nomine tuo confitebimur in saeculum. Diapsalma.

C Qui dicunt laudabimur; in futuro se profitentur esse praedicandos. Tota die, perpetuum tempus ostendit, quod non habet noctem. Confitentur in saeculum, qui praeconia Domini hic jugiter personare contendunt. H In Deo dicit, quia ipse est laus et gloria nostra, et in nomine suo Christiani dicimur, et in tali nomine confitebimur.


11 Nunc autem repulisti et confudisti nos: Et non egredieris ÷ Deus .. in virtutibus nostris.

C Dicendo enim martyres, nunc autem, significant [Col. 0183C] de futuris temporibus se ante dixisse, quia nunc praesens est tempus. Repulisti, id est dilationem nobis fecisti de illa futura beatitudine quam nobis promisisti. Confudisti, illa gloriosa confusione, quam martyres subeunt, cum diversis injuriis affliguntur, fustibus verberantur, et velut criminibus obnoxii, morti mancipantur. Nunc etiam non egredietur Deus in virtutibus martyrum cum eos tribulationibus subdit, et diversis passionibus subjacere concedit.


12 Avertisti nos retrorsum post inimicos nostros: Et qui oderunt nos diripiebant sibi.

C Averti enim, est hostem fugere carnalem. H Debemus enim inimicos nostros ante nos, id est ante oculos nostros habere, ut sciamus quid cavere [Col. 0183D] debeamus. Diripiebant sibi. C Hoc solet effugatis evenire ut in direptionem cadant qui hostibus suis minime praevaleant resistere. H Diripiebant persecutores martyres, cum plagis et reliquis tormentis eos vexabant. A Vel nos, quia sumus retro quasi victi. Illi autem persecutores ante, quasi victores nos irrident et torquent


13 Dedisti nos tanquam oves escarum: Et in gentibus dispersisti nos.

C Esca enim luporum est ovium mansueta simplicitas, quae martyribus merito comparatur, qui occidi a persecutoribus sine concertatione acquiescunt. Et in gentibus, traditi martyres libertatem suam cum patrimoniis perdiderunt.


14 [Col. 0184A] Vendidisti populum tuum sine pretio: Et non fuit multitudo in commutationibus eorum.

H Usque huc locuti sunt martyres, nunc de Judaeorum populo dicunt, quibus dictum est: In peccatis vestris venditi esti (Isai. L). Ideo sine pretio, quia non est effusus sanguis Agni pro eis. H Non fuit multitudo in commutationibus eorum. C Commutatio est data rei aequalia consequi. H Sed hic vilior erat merces quae fuit vendita quod precium, ideo non est commutatio facta. Nam Dominus populum quem non auro, sed comparavit proprio sanguine (I Petr. I), id est humanum genus in peccatis jacens liberavit.


15 Posuisti nos opprobrium vicinis nostris: Subsannationem et derisum his qui sunt in circuitu [Col. 0184B] nostro.

C Cum dicit posuisti, ostendit immobilem passionem, qua sancti a vicinis, id est persecutoribus patiuntur. Opprobrium contra probum positum est. Nam sicut omnia proba decora sunt, sic indecentia opprobria sunt. Derisus vero vox est confusa laetitiae, insultationem suam denuntians immoderata hilaritate. Qui sunt in circuitu nostro, infideles et perfidos exponit illis verbis.


16 Posuisti nos in similitudinem gentibus: Commotionem capitis in populis.

C Martyres enim positi sunt in similitudinem Christi, quando eos gentes paribus poenis affligebant. Commotio capitis et martyribus contigit (quae facta [Col. 0184C] est in passione Domini) cum eos iniqui blasphemabant H cum irrisione, vel capitis commotione. Sed et si quis nunc, o Jesu, in te pie vivere voluerit, protinus iniqui blasphemant cum irrisione vel capitis commotione.


17 Tota die verecundia mea contra me est: Et confusio faciei meae cooperuit me.

H Dominus haec in assumpta carne loquitur, quia tota die verecundiam pro nobis patiebatur Christus, atque confusionem etiam, usque ad ipsum patibulum crucis. C Solet verecundia ad momentum venire, et brevi tempore sedata discedere, ista vero gravissima fuit, quae jugiter permanebat.


18 A voce exprobrantis et obloquentis: A facie inimici et persequentis.

[Col. 0184D] H A voce exprobrantis, cum diceretur ei: Si Filius Dei es, descende de cruce. A facie inimici, id est Judae; et persequentis, populi Judaei. C Exprobrare, est in faciem maledicere; obloqui, absenti detrahere et dolose aliquem sermone mordere.


19 Haec omnia venerunt super nos: nec obliti sumus te, Et inique non egimus in testamento tuo.

H Haec omnia, vox martyrum, omnia quae tu, Domine, pertulisti: et nos eadem pertulimus. Nec obliti sumus, sed te semper confessi sumus. Et inique non egimus, id est fideliter praedicavimus testamentum tuum, et fideliter viximus in testamento. [Col. 0185A] Nec obliti. C Nam qui illum mente retinent, ejus testamentum nesciunt oblivisci.


20 ÷ Et .. non recessit retro cor nostrum: Et declinasti semitas tuas a via tua.

C Retro redit cor eorum qui de Domini bonitate desperant; quod isti minime fecerunt, qui spem in Domino habere probati sunt. Via enim a violentia nuncupatur. Semita hic in malo posita est, eo quod dicit nostras. Recte enim humanae semitae, id est voluptuosi et umbrosi calles quos ambulat humana fragilitas, a via superna divisae dicuntur, quia illae ducunt ad mortem, haec via ducit ad sospitatem desiderabilem. A Vel declinasti, id est repulisse videris nostris persecutoribus semitas nostras bonas, quas ambulamus in tribulationibus, in eo quod sequitur.


21 [Col. 0185B] Quoniam humiliasti nos in loco afflictionis. Et cooperuit nos umbra mortis.

H Humiliati sumus in loco afflictionis, id est in corpore isto, in quo versamur et affligimur propter Christum. C Umbra mortis vitae istius transitum dicit, qui sanctis et peccatoribus probatur esse communis. Illa vero mors vera est, qua impii aeterna damnatione puniuntur. H Etsi enim sancti hic affliguntur et morti destinantur, vivunt tamen Deo; ideo haec mors umbra mortis, non mors est.


22 Si obliti sumus nomen Dei nostri: ÷ Et .. si expandimus manus nostras ad Deum alienum.

[Col. 0185C] H Si obliti sumus nomen Dei, id est Christum. Si expandimus manus ad Deum alienum id est ad idolum.


23 Nonne Deus requiret ista? Ipse enim novit abscondita cordis.

C Nonne, cum pondere pronuntiandum est, quoniam gravissimum est apud Deum, si in ejus religione peccetur. Requirere autem solemus, quando illa desideramus agnoscere, quae nostram novimus conscientiam non tenere. Hoc in Deo non est, quia omnia novit; sed dicitur requirere, dum pro eis nos puniens, facit eorum nos recordari. Et quia agebatur de religionis affectu, qui in corde magis quam corporis devotione geritur, addit, ipse novit cordis abscondita. A Et quae sint illa: sequitur.


24 Quoniam propter te mortificamur tota die: [Col. 0185D] Aestimati sumus sicut oves occisionis.

C Morte vero affici est: per longas passiones praesentis vitae exitum pro Christo reperire. Tota die: non per momentaneam mortem, sed per universum vitae tempus protractum nobis fidelium declarat exitum pro Christo. Ovis enim non habet arma, nec dente contendit, sed manibus latronis patienter acquiescit. Sic famuli Christi sicut ovis aestimati sunt mori, quoniam sine contentione aliqua videbantur occidi.


25 Exsurge, quare obdormis, Domine? Exsurge ÷ et .. ne repellas in finem.

C Non autem Deo convenit exsurgere: qui nunquam noscitur posse dormire, sed humano usu dicitur [Col. 0186A] dormire, quando nostra exspectatio divina dispensatione elongatur. Repetitur exsurge, ut quibus videt pericula crescere, non tardet subvenire. Ne repellas in finem, id est ubi sunt praemia beatorum, ubi martyribus coronae praeparantur. H In finem: mortis aeternae scilicet.


26 Quare faciem tuam avertis? Oblivisceris inopiae nostrae et tribulationis nostrae?

H Avertit Deus faciem ad tempus, ut probet electos suos. C Oblivisceris inopiae, hoc est: cui consueveras subvenire, quam sic in aliis amas: ut te inopem dicas. Addidit tribulationis nostrae. Cujus tribulationis clemens semper Christus inspector est.


27 Quoniam humiliata est in pulvere anima nostra: Conglutinatus est in terra venter noster.

[Col. 0186B] C Humiliaverunt se in pulvere, qui cinere super se sparso: animas suas discruciant ad recordationem peccatorum. H Conglutinatus est in terra: cum caro infirmatur, sed sensus est intentus in coelestibus.


28 Exsurge, adjuva nos: Et redime nos propter nomen tuum.

C Exsurge, non ad dormitionem: sed ad resurrectionem est potius applicandum, in qua destructa agnoscitur humana captivitas. Illo enim resurgente adjuti sumus, non propter meritum nostrum, sed propter nomen suum. Ideo Salvator dicitur, quia per gratiam suae pietatis salvat infirmos.



ORATIO EX PSAL. XLIII.

[Col. 0186C] Exsurge, Domine, in auxilium nostrum, et erue nos ab opprobriis viciorum: et qui coram patribus nostris inimicarum gentium regna vicisti, a persequentibus inimicis vultus tui illuminatione nos eripe. Per Dominum nostrum Jesum Christum, etc.



PSALMUS XLIV



ARGUMENTUM PSAL. XLIV.

C Propheta Spiritu sancto repletus, incarnationem Domini Christi se eructare promittit, et mysticis virtutibus sponsam Christi describit Ecclesiam.


TT. In finem pro his qui commutabuntur filiis Core ad intellectum. + Canticum pro dilecto ..

C In finem: perfectionem significat, hoc est Dominum Christum. Filii Core: id est filii crucis, qui [Col. 0186D] commutabuntur transiendo de tristitia hujus mundi ad gaudia aeterna. Canticum, textum psalmi significat: pro dilecto, id est Domino Christo, de quo Pater dixit: Hic est dilectus Filius meus (Matth. III). Istius nunc spirituales nuptiae referuntur.


1 Eructavit cor meum verbum bonum: Dico ego opera mea regi.

C Eructare dicimus, quando satietas ciborum digestiones saluberrimas evaporat. Unde iste vir sanctus coelesti largitate satiatus eructavit, unde fidelis populus abundantissime pasceretur. Cor meum: sinum mentis intellige. Verbum bonum: Filium Dei vocat. Opera vero: opusculum prophetae fuit, et psalmi hujus decora contextio.


2 [Col. 0187A] Lingua mea calamus scribae: Velociter ÷ scribentis ..

H Calamus scribae, scriba ipse Christus est, qui scripsit fidem, spem, et charitatem, in cordibus sanctorum. Velociter, hoc est, quod non tardantur quae dixerat, sed velociter adimplentur.


3 Speciosus forma prae filiis hominum: diffusa est gratia in labiis tuis: Propterea benedixit te Deus in aeternum.

C Speciosus dictus prae omnibus hominibus Christus est, non ex forma corporali, sed veraciter humano genere pulchrior fuit, quia peccata non habuit. Illud enim recte speciosum dicimus, quod gratia mundissimae puritatis ornatur. H Diffusa est gratia, quia lex per Moysen data est, gratia et veritas [Col. 0187B] per Jesum Christum facta est (Joan. I). C Bene dictum est autem: Benedixit te Deus: a forma servi, quae et passionem pertulit, et ad regna coelorum pervenit. Propterea, quia diffusa est gratia in labiis tuis, gratia, scilicet praedicationis. H Et etiam curationis: cum morbida verbo curas, mare quiescere facis, Lazarum vocas et venit, et omnia quae loqueris, gratia labiorum tuorum perficiuntur.


4 Accingere gladio tuo: Super femur ÷ tuum .., potentissime.


5 Specie tua et pulchritudine tua: Intende prospere procede et regna.

C Gladium, hic sermonem divinae praedicationis debemus accipere: femur incarnationem H accinctus Christus gladio, verbo praedicationis: dividit [Col. 0187C] Filium a Patre, etc. Potentissime, non segniter, neque leviter, sed viriliter.

C Specie tua, hoc pertinet ad humanitatem Christi, pulchritudo ad deitatem. Intende, ut pereuntem hominem de coelo miseratus aspicias. Prospere, quoniam erat humano generi liberationis beneficia praestiturus. C H Procede ut sponsus de utero virginali. Regna, id est, in credulitate hominum: potentiam tuae majestatis ostende.


6 Propter veritatem et mansuetudinem et justitiam: Et deducet te mirabiliter dextera tua.

C Propter veritatem, illud significat, quia veritas de terra orta est (Psal. LXXXIV). Mansuetudo monstrata est, quando in cruce pro persequentibus [Col. 0187D] oravit (Matth. X). Justitia vero, quia praecepta salutaria pius doctor infudit. Deducet, per cursum vitae hujus totius inoffensa conversatione custodit. Mirabiliter, quia die tertia resurrexit. Dextera: potentiam verbi significat.


7 Sagittae tuae acutae: Populi sub te cadent in corde inimicorum regis.

C Sagittae acutae, sunt verba Domini salvatoris salutariter corda hominum infigentia, quae ideo vulnerant ut sanent. Acutae pertinet ad transformationis celeritatem. Populi sub te cadent, non pedibus quibus corpora sustinentur, sed corde cadent in humilitatem: qui prius in elatione erecti erant. Inimicos Christi dicit, qui a superna lege dissentiunt contraria voluntate.


8 [Col. 0188A] Sedes tua Deus in saeculum saeculi: Virga directionis virga regni tui.

C Hic enim sedes Dei ad judicium pertinet futurum, in quo omnia veraciter examinantur. Virga: regulam significat divinae aequitatis, ista enim virga justos regit, impios percutit: quae veraciter recta dicitur, quia nulla pravitate curvatur. Vel fortitudo invicta et inflexibilis disciplina, virga est directionis. Et clarius quae sit virga ista: sequendo ostendit dicens:


9 Dilexisti justitiam et odisti iniquitatem: Propterea unxit te Deus Deus tuus oleo laetitiae prae consortibus tuis.

C Nemo enim perfecte diligit justitiam, nisi qui et actus pessimos exsecratur. Unctus est Christus in [Col. 0188B] regem et sacerdotem. H Oleo laetitiae, id est resurrectionis et ascensionis. C Repetitio ista quod dicit: Deus Deus, praeconium magnae dilectionis ostendit. Prae consortibus dictum est, quoniam hanc benedictionem supra omne humanum genus Christus accepit, ut unctus singulariter caeteros ungere debuisset.


10 Myrrha et gutta et casia a vestimentis tuis: a domibus eburneis: Ex quibus delectaverunt te filiae regum in honore tuo.

C Sanctum Domini corpus: quoddam deitatis cognoscitur fuisse vestimentum quia majestas verbi: oculis infidelium, velamine carnis videbatur abscondi. Ab hoc vestimento, id est, incarnationis arcano [Col. 0188C] congrue venisse dicitur myrtha et gutta et casia. Myrrha mortem Christi significat. Gutta quae dicitur ammoniaca, incarnationi Domini comparatur. Casia quae a nostris fistula dicitur, crescit in aquosis locis, significatque aquas baptismatis. Ebur est os elephantis, qui temperanter suae feminae commiscetur, et secunda conjuge non utitur. Hoc pudicis feminis aptum est: quae in domibus eburneis mansisse noscuntur, dum per castitatem: praecepta Dei secutae sunt. Filiae regum dicuntur: qui semetipsos regant et animas suas. H Vel filiae regum, id est apostolorum praedicatione conversae animae. A Vel filiae: Ecclesiae sunt ab apostolorum praedicatione fundatae


11 [Col. 0188D] Astitit regina a dextris tuis in vestitu deaurato: ÷ Circumdata varietate ..

H Regina dicitur Ecclesia, et regina est quae sua vitia regit vel peccata. C Quae a dextris stetisse dicitur, quia dextera pars est honorabilis. Aurum ad charitatem debemus aptare. Ornatur vero Ecclesia etiam varietate, quia auro apostolorum, argento prophetarum, gemmis virginum, cocco martyrum, purpura poenitentium.


12 Audi filia et vide, et inclina aurem tuam: Et obliviscere populum tuum et domum patris tui.

C Dicit audi, scilicet prophetas qui incarnationem Domini cecinerunt. Filia prophetarum est Ecclesia dicta, quia eorum praedicationibus nata est. H Et vide, oculo cordis. C inclina aurem, id est, honorabiliter [Col. 0189A] verba prophetae percipe. Obliviscere, id est, desere conventicula paganorum. Domum: Babyloniam dicit, id est mundum. Patrem diabolum, qui revera illam domum confusionis possidebat.


13 Et concupiscet rex decorem tuum: Quoniam ipse ÷ est .. Dominus Deus tuus + et adorabunt eum ...

C Rex itaque iste, Salvator est, qui concupivit Ecclesiam: in sorte diaboli constitutam. Ipse est Dominus Deus tuus, non ille quem patrem dicebas: qui te fecerat tenebrosam, sed qui pristinam submovens feditatem: pulchritudinem tibi contulit nuptialem, quem omnes populi adorabunt Christiani.


14 ÷ Et .. filiae Tyri in muneribus: Vultum tuum deprecabuntur ÷ omnes .. divites [Col. 0189B] plebis.

C Tyrus interpretatur angustia. H Et significat animas in angustia positas, ille enim muneribus cordis adorat. Tunc vero in vultum Ecclesiae, id est, in Christiani populi faciem intendimus, quando majestatem Christi in angustiis positi: piis fletibus exoramus. Omnes divites, non enim sola Tyrus, sed etiam totius mundi adunata diversitas, ut sic vultus Ecclesiae sit vel fides vel divinitatis majestas.


15 Omnis gloria ÷ ejus .. filiae regis ab intus: In fimbriis aureis circumamicta varietatibus.


16 Adducenter regi virgines post eam: Proximae ejus afferentur tibi.

C Gloria est siquidem Ecclesiae, quando filiae principum sivejustorum convertuntur ad Dominum, [Col. 0189C] et secreta se cupiunt cordis devotione offerre. Ab intus enim est: in secreto sensuum se Christo offerre. Fimbriae sunt finitima vestium, per quas significatur extrema vita hominum: quae aureae dictae sunt, quia in fine tota perfectio est, ubi charitas plenissima velut aurea reperitur. Circumamicta varietate, propter varias virtutes fidelium dicit, quas superius exposuimus.

C Adducentur regi, virgines, deinde viduae. Et vide in ipsis nominibus non minimam esse distantiam. Virgines enim dixit adduci, quia integritate corporis robustae sunt. Viduas vero dixit afferri, quae plerumque fractae diversis sollicitudinibus: corporis imbecillitate fatigantur. Afferentur igitur proximae Christo, hoc est viduae castae, quae gradu inferiori [Col. 0189D] junguntur. Nam cum virginitas habeat centesimum fructum, ista sexagesima ubertate gloriatur.


17 Afferentur in laetitia et exsultatione: Adducentur in templum regis.

C Merito ergo dictum est adducentur in laetitia, quia ille fragilis sexus vicit gravissimas corporum passiones: quae angelorum sunt ministeriis adductae, non solum in conspectum sed etiam in templum, id est, in penetralia regis, id est, in Jerusalem futuram, ubi venisse: beatum gaudium est et gloriosa securitas.


18 Pro patribus tuis nati sunt tibi filii: Constitues eos principes super omnem terram.

C Pro patribus tuis. Nunc exponit quantum haec [Col. 0190A] sponsa profecerit, ut pro antiquis patribus, id est, idolorum cultoribus: nati sint illi filii apostoli: quos principes praedicationis in toto terrarum orbe transmisit. Sed quantum sunt ista disparia, tantum laudatur Ecclesia. Illi enim erant seductores erroris, isti magistri veritatis. Illi seminabant exitia, isti hortabantur ad vitam.


19 Memor ero nominis tui: In omni generatione et generatione.

H Ideo memores erunt nominis tui, quia semper te praedicabunt apostoli, sive aedificabunt in generationibus sanctorum. Sive populus Christianus apostolorum praedicatione conversus memor erit nominis Christi. Habet enim Romana translatio (quam Hieronimus hic et Cassiodorus sequitur) memores.


20 [Col. 0190B] Propterea populi confitebuntur tibi in aeternum: Et in saeculum ÷ saeculi ...

H Ob eorum praedicationem: confitebuntur Christo semper populi delicta. Vel confitebuntur. A C id est in confessione symboli, id est quando symbolum in Ecclesiae facie publice confitentur. A Vel laudando confitebuntur in saeculum saeculi, hic et post hanc vitam in aeternum. In saeculnm saeculi futura significat quando: omnis adversitas conquiescit, et regnat sola justitia, contrarietate diaboli deleta, tunc enim confitebuntur: gloriam Dei enarrando plene.



ORATIO EX PSAL. XLIV.

Christe Domine, verbum Patris (per quem cuncta creata sunt et creantur), custodi quaesumus Ecclesiam [Col. 0190C] tuam varietate gentium congregatam, ut dum te ex ipsa credulitatis justitia corde puro diligimus: principatum aeterni saeculi cum patribus mereamur. Qui cum Patre, etc.



PSALMUS XLV.



ARGUMENTUM PSAL. XLV.

C Vox fidelium, in perturbatione saeculi Deo protectore nihil timentium.


TT. In finem filiis Core pro arcanis Psalmus.

C In finem: notum est quemadmodum ad Christum possit referri. Filii Core: Filii Christiani, ex quorum persona psalmus iste canitur. Pro arcanis: adventum significat Salvatoris, quem mirabili secreto pro hominum salute disposuit.


1 Deus noster refugium et virtus: [Col. 0190D] Adjutor in tribulationibus quae invenerunt nos nimis.

C Quam pulchra diffinitio, quasi interrogarentur Christiani: filii Core. Quid est Deus noster? respondeant: refugium et virtus et adjutor. Refugium fidelium, quando eos de animae periculo liberat. Virtus, quando eorum mentes stabiliter ab iniquo errore custodit. Adjutor in tribulationibus, cum divina misericordia nos in tribulationibus suscipit et defendit.


2 Propterea non timebimus dum turbabitur terra: Et transferentur montes in cor maris.

C Propterea non timebimus, quia in Christum credimus. H C Dum turbabitur terra, id est, generatio [Col. 0191A] Judaeorum, qui terrena sapiunt, et dum transferentur montes, id est, apostoli relictis incredulis Judaeis. In cor maris, hoc est ad praedicandum gentibus transierint. C Et inspiciendum, quod aridae terrae perfidia Judaeorum, aquis vero falsis credulitatem gentium comparavit: ut illa corda in malum durata, haec vero evangelico sale condita cognosceres


3 Sonuerunt et turbatae sunt aquae eorum: Conturbati sunt montes in fortitudine ejus. Diapsalma.

C De adventu Domini sonasse dicit apostolos praedicationes suas, quo tempore turbatas asserit, aquas, id est, innumeras gentes, quae de tali fuerunt annuntiatione et miraculorum admiratione perterritae. [Col. 0191B] Conturbati sunt montes, id est saeculi potestates, quando contra religionem Dei, leges sacrilegas pagani inferebant. In fortitudine ejus, scilicet soni apostolorum: apostolorum enim grandisona praedicatione totus mundus intremuit, et ad Domini se crudelitatem limpidato postea corde revocavit.


4 Fluminis impetus laetificat civitatem Dei: Sanctificavit tabernaculum suum Altissimus.

C Iste enim fluvius Christus est, et benedixit fluminis impetus, quia nihil palustre, nihil morosum cursus ejus sustinet, cum se potentia divinitatis ejus infuderit. Tabernaculum Altissimi est Ecclesia, sive humani corporis gloriosa susceptio.


5 Deus in medio ejus non commovebitur: Adjuvabit eam Deus mane diluculo.

[Col. 0191C] C Deus in medio ejus, id est Ecclesiae, non commovebitur. Commoveri enim non potest Ecclesia: quae in solidissima petra, hoc est in Christo: noscitur esse fundata. Adjuvabit dixit, scilicet in saeculi adversitate laborantem. H Diluculo, id est, inspectione sancta quam merebitur cor mundum. Vel mane, id est, boni operis principio, et hoc diluculo, id est, illuminatione Spiritus sancti


6 Conturbatae sunt gentes et inclinata sunt regna: Dedit vocem suam, mota est terra

H Conturbatae sunt gentes, scilicet vitiorum ac criminum. C Inclinata sunt regna, id est, humiliata sunt ad adorandum. Dedit vocem: per se praedicando et per apostolos, ad quam necesse fuit tremefieri peccatores: qui terreni nuncupantur. Vel gentes [Col. 0191D] idolatrae: conturbatae sunt: in subito sono praedicationis incognitae religionis.


7 Dominus virtutum nobiscum: Susceptor noster, Deus Jacob. Diapsalma.

C Dominus virtutum, utique cui virtutes coelestes serviunt. Nobiscum, quoniam assumpta carne habitavit in terris. Susceptor: quando carnem pro infidelium salute suscepit. Dicit vero noster, non enim Deus solius Jacob, sed omnium qui simili fide devoti sunt.


8 Venite et videte opera Domini quae posuit prodigia super terram: Auferens bella usque ad finem terrae.

C Venite cum dicit, hortatur eos, ut fide Domino [Col. 0192A] proximentur: quae non poterant videre longinquum. H Opera Domini, id est, virtutes Dei. C Prodigium dictum est, eo quod porro dicat. Quod factum est in Nativitate Domini, quando virgo peperit, et stella magis apparuit. Auferens bella, id est, quia in Nativitate Domini: regnante Augusto: totus orbis legitur esse pacatus. H Omnia bella in adventu Domini quievisse: multorum narrat historia. Vel pugnas vitiorum accipe.


9 Arcum conteret et confringet arma: Et scuta comburet igni.

H Arcum conteret, id est, occultas insidias spirituum malorum. Confringet arma, id est, praesentes pugnas. Et scutum comburet igni, id est, consumet igne spiritali, phantasias diabolicae excusationis, [Col. 0192B] defensionis peccatorum, vel protectionis. C Vel de armis gentium, quibus fidem impugnabant et se defendebant: accipe, haec enim omnia confringentur dum veritate vincuntur.


10 Vacate et videte quoniam ego sum Deus: Exaltabor in gentibus et exaltabor in terra.

C Hunc versiculum loquuntur filii Core ex persona Domini. Merito illis dicitur, vacate: qui mundanis illusionibus armabantur, et diabolo serviebant. Quoniam ego sum Deus, non ille qui vos prius armabat ad malum, sed qui exaltabor in gentibus et in terra, id est, in gente Judaea, quoniam terrae supra: Judaeos comparavit.


11 Dominus virtutum nobiscum: Susceptor noster Deus Jacob. + Diapsalma ..

[Col. 0192C] C Talem siquidem professionem ideo secundo repetunt filii Core, ut per eam nobis declararent liberationem praestitam fuisse. Deus Jacob ideo frequenter apponitur, ut victoria Christiani populi declaretur, qui licet sit tempore posterior: primum tamen populum fideli devotione transcendit.



ORATIO EX PSAL. XLV.

Perspicuum in imminenti tribulatione refugium misericors Deus, sanctifica impetu aeterni fluminis habitaculum cordis nostri: ut te Deo virtutum nobiscum operante, terrena praelia confutemus. Per Dominum nostrum, etc.



PSALMUS XLVI.



ARGUMENTUM PSAL XLVI.

C Vox Ecclesiae Deum laudantis, Ascensionemque [Col. 0192D] ejus praedicantis.


TT. In finem pro filiis Core psalmus.

C Loquuntur et in hoc psalmo filii Core, quos vexillo crucis mater signat Ecclesia. Commonentur itaque primo gentes, ut Domino laudes debeant personare, secundo Domini Ascensio et regnum ejus sub brevitate describitur.


1 Omnes gentes plaudite manibus: Jubilate Deo in voce exsultationis.

C Plaudunt vero manibus: qui elemosynas faciunt, aegrotis serviunt. Jubilare vero gaudere est, qui sermo dictus est a juvando, id est, delectando: quando magnitudinem gaudii non articulatis sermonibus, sed confusa voce proferimus. Vox exsultationis [Col. 0193A] psalmodiam significat, quae Deo pro nominis sui majestate persolvitur


2 Quoniam Dominus excelsus terribilis: Rex magnus super omnem terram.

H Dominus excelsus dictus, quia coelos ex potentia sua ascendit. C Rex magnus, quia rex regum et Dominus dominantium (Apoc. XIX). Terribilis, quia judicaturus est mundum, et ne tantum putaretur esse Judaeorum: rex dicit omnium terrarum.


3 Subjecit populos nobis: Et gentes sub pedibus nostris.

C Pedes hic significat sanctissimos praedicatores, quibus populi merito et gentes esse subjecti dicebantur.


4 Elegit nobis haereditatem suam: Speciem Jacob quam dilexit. Diapsalma

[Col. 0193B] C Elegit nobis, subaudiendum est dare, ut qui venerat ad salvandum Israeliticum populum: hoc magis gentibus pia largitate concederet. Speciem Jacob: Jacob lenticulae et parvo commercio carnalium, spiritualem honorem assecutus est, haec ipsa est enim species Jacob quam Dominus dilexit, adeo ut et eadem facere velit fideles suos: quae ille mystica significatione sequenda praemonuit, id est Deo offerendo terrena, et acquirendo coelestia, sic enim vere Christiani dicimur. II Vel de pulchritudine Jacob dilecti, id est de stirpe sua, apostolos elegit.


5 Ascendit Deus in jubilo: Et Dominus in voce tubae.

C Ideo Ascensio Domini in jubilatione esse dicitur, quia stupentes apostoli tale miraculum: ineffabili [Col. 0193C] cordis laetitia replebantur. Voce quoque tubae, verba significat angelorum dicentium: Viri Galilaei (Act. I). Verba vero ista magno strepitu percussi aeris fragore tonuerunt.


6 Psallite Deo ÷ nostro .. psallite: Psallite regi nostro psallite.

C Psallere, est bonis actibus laudes Deo canere. Regi nostro, id est Deo nostro Jesu Christo, non alieno cuiquam, sed Deo nostro: quem solum decet ista laudatio.


7 Quoniam rex omnis terrae Deus: Psallite sapienter.

C Quoniam rex omnis terrae, hoc propter illos dicitur, qui sibi per singula loca diversa numina faciebant, ut Venerem in Papho, Martem in Thracia, [Col. 0193D] Jovem in Creta, et alios per loca diversa. Psallite sapienter, hoc est quod intelligat quae psallit. Nemo enim sapienter quidquam facit quod non intelligit. H Vel ut quae canitis per litteram: intelligatis spiritualiter dicta.


8 Regnavit Deus super gentes: Deus sedet super sedem sanctam suam.

H Regnavit Dominus super gentes, quas in haereditate accepit a Patre. C Sedet super sedem sanctam suam, Dominum Salvatorem significat, qui sedet ad dextram Patris, regnans in saecula saeculorum. H Vel in angelis sedet, qui propter innocentiam suam sedes Dei dicuntur, inde dixit coelum mihi sedes est.


9 [Col. 0194A] Principes populorum congregati sunt cum Deo Abraham. Quoniam dii fortes terrae vehementer elevati sunt

H Principes populorum, id est apostoli, congregati sunt ad judicandum, cum Deo Abraham, id est, cum Christo qui est Deus Abrahae. Quoniam dii. C Hoc est Judaei, qui fuerunt fortes, quia tumuerunt: per superbiam facti sunt extremi, qui potuerunt per humilitatem esse praecipui. H Vel dii: sancti sunt, qui hic per fidem et praedicationem vehementer elevati: in judicio amplius et gloriosius elevabuntur, id est apostoli sic congregati in judicio, vehementer sunt elevati judicantes.



ORATIO EX PSAL. XLVI

[Col. 0194B] Rex omnium saeculorum Deus (cujus regnum super omnes populos dilatatur), subjice, quaesumus, gentes vitiorum sub pedibus nostris: ut dum tibi sapienter Deo nostro psallimus: tuo eas auxilio superemus. Per Dominum nostrum Jesum Christum, etc.



PSALMUS XLVII.



ARGUMENTUM PSAL. XLVII.

C Vox prophetae laudantis Deum, quae Ecclesiam suam dilataverit


TT. Psalmus cantici filiis Core ÷ Secunda Sabbati ..

C Videamus nunc quid significat secunda sabbati. Sabbatum synagogam, id est, collectionem debemus accipere Judaeorum, quae Sabbatum observare videbatur. Secunda vero, ejus Ecclesia catholica est. Ideo verba psalmi hujus sacerdotibus tribuuntur: ad [Col. 0194C] Christianum populum edocendum, quos et filios crucis haberi posse non dubium est, et secundos esse tempore post synagogam manifestum est.


1 Magnus Dominus et laudabilis nimis: In civitate Dei nostri in monte sancto ejus.

C Magnus dicitur Dominus, quia potenter omnia facit. Laudabilis, quia pulchra et mira facit. Additui nimis, quod non habet terminum, sed sua assiduitate semper augetur. In civitate: hoc est in Ecclesia. Mons autem sanctus est Christus.


2 Fundatur exsultatione universae terrae: Mons Sion latera aquilonis, civitas regis magni.

H Fundata est terra exsultatione, ab ascensione Christi, quae prius maledicto et peccatis subjacebat. Mons Sion, C natio Judaeorum. Latera aquilonis, [Col. 0194D] populi gentium, facta est civitas regis, hoc est Ecclesia catholica, quam de universo mundo constat esse collectam


3 Deus in domibus ejus cognoscetur Cum suscipiet eam

C Cognoscetur Dominus in domibus, id est in membris suis sanctissimis, virtus sua et potentia declarabitur, quando in Ecclesia beatos viros; ipso largiente: illi offerre monstrabitur.


4 Quoniam ecce reges congregati sunt: Convenerunt in unum

C Reges terrae hoc loco significantur principes Judaeorum: quos Herodes congregans in unum, quaerens ubi Christus nasceretur et illi congregati [Col. 0195A] dixerunt, in Bethlehem (Matth. II). Et convenerunt in unum, quia omnes unam protulere sententiam.


5 Ipsi videntes sic admirati sunt, conturbati sunt, commoti sunt: Tremor apprehendit eos.


6 Ibi dolores ut parturientis: In spiritu vehementi conteres naves Tharsis.

H Ipsi Judaei, scilicet videntes gloriam redemptoris, admirati de tanta gloria. Conturbati: quia se noverant peccatores commoti: de infidelitate ad fidem. Tremor apprehendit eos (Isa. XXVI): a conscientia delictorum, unde dictum est. A timore tuo concepimus, et peperimus spiritum salutis.

H Ibi dolores, cum corpora affligere per abstinentiam coeperint. In spiritu vehementi, hoc est fortissimo, [Col. 0195B] scilicet sancto Spiritu, conteres naves, humiliabis superbiam gentium, quia Tharsis a navigatione negotiorum superba facta est: significans eos qui hujus saeculi negotiis circumferuntur. C Isti igitur nunc contriti, credentes dicunt. Sicut audivimus. A Dolores poenitentis sunt, ut dolores parturientis.


7 Sicut audivimus, sic vidimus in civitate Domini virtutum, in civitate Dei nostri: Deus fundavit eam in aeternum. Diapsalma.

H Sicut audivimus per prophetas, ita videmus in Evangelio, quod est civitas virtutum. In civitate Dei, id est, in Ecclesia catholica. C Deus fundavit eam, quia sola illa veraciter civitas Dei nuncupatur.


8 Suscepimus Deus misericordiam tuam: [Col. 0195C] In medio templi tui.

C Illi enim misericordiam Dei suscipiunt, qui non solum per fidem sunt vocati, sed etiam per occultam praedestinationem ad aeternam beatitudinem sunt electi. H In medio templi: in Ecclesia. C Misericordia (quae Christus est) non ab omnibus suscipitur, sed ab his catholicis qui ejus praecepta sunt secuti.


9 Secundum nomen tuum, Deus, sic et laus tua in fines terrae: Justitia plena est dextera tua.

C Nomen enim Dei in toto orbe terrarum: sine dubio creditur adorandum. Plena est ergo dextera justitia ejus, locum significat, ubi justi sunt collocandi, ad dexteram enim veniunt in judicio, quia in [Col. 0195D] illam partem dexteram recipiuntur, qui ejus munere justi esse meruerunt. A Vel. Secundum nomen tuum, etc., id est quomodo nominatus es per universas terras, sic et laudaris per omnes terras. Illi autem laudant qui bene vivunt: nec potest esse laus nisi in sanctis ejus.


10 Laetetur mons Sion + et .. exsultent filiae Judae: Propter judicia tua ÷ Domine ..

C Per montem Sion, Ecclesiam significat catholicam. H Exsultent filiae Judae, id est, animae confessorum, quia Judas confessio interpretatur. C Quae propter judicia Domini exsultent, quibus se ad beatitudinem aeternam sciant esse venturas.


11 [Col. 0196A] Circumdate Sion et complectimini eam. Narrate in turribus ejus.

H Circumdate Sion, id est defendite Ecclesiam in credulitate vestra. Complectimini eam: in charitate. Narrate, hoc est praedicate, in turribus, id est, in principibus Ecclesiae. Quia sicut turris fortis est, et undique speculatur, sic et sancti et fortes et praedicatores debent esse in genere humano.


12 Ponite corda vestra in virtute ejus: et distribuite domus ejus: Ut enarretis in progenie altera.

H Ponite, hoc est intelligite corda vestra: in virtute, hoc est in charitate Christi. C Qua virtute nihil potest esse praestantius. H O vos doctores ecclesiastici, distribuite domus, id est, gradus ecclesiastici [Col. 0196B] ordinis, ut enarretis, non solum his qui credunt: sed etiam his qui credituri sunt. C Per alteram enim progeniem signat populum Christianum, qui ab Hebraeo: quem primum Dominus elegit: secundus esse dignoscitur. H Ideo vos doctores Ecclesiarum distribuite ejus ordinationum gradus: canonice et sancte, non praemiis corrupti, non personarum acceptione per adulationem lapsi, ut enarretis. Et quid enarrabimus? quoniam hic, etc.


13 Quoniam hic est Deus Deus noster in aeternum et in saeculum ÷ saeculi ..: Ipse reget nos in saecula.

H Exponit iste versiculus, quid ecclesiastici sacerdotes narrare debent: Quoniam hic est Deus [Col. 0196C] Deus noster. C In aeternum, contra illos dictum, qui sibi temporales homines deos esse somniabant. Regat utique ille nos, quia ipse est rex noster. H Regat lubricos et tortuosos gressus nostros.



ORATIO EX PSAL. XLVII.

Laudabilis atque terribilis Deus, qui in coelesti Jerusalem princeps magnificus inveniris: dilata mentem nostram spiritali intelligentia, ut misericordia tua in nostri pectoris templo suscepta, digni narratione tui nominis habeamur. Per Dominum nostrum Jesum Christum, etc.



PSALMUS XLVIII.



ARGUMENTUM PSAL. XLVIII.

C Vox Christi de meritis justorum, poenis impiorum, et ne divites in hoc saeculo timeantur.


[Col. 0196D] TT. In finem filiis Core psalmus.

C Tituli hujus verba contrabuntur ad Dominum Salvatorem. Ipse enim et in finem significat, et per filios crucis intelligitur, et per psalmistam sine dubio denuntiatur. Et per totum psalmum verba sunt Omnipotentis filii.


1 Audite haec, omnes gentes: Auribus percipite, omnes qui habitatis orbem.

C Admonetur universalis Ecclesia, ut veniant ad audiendum Christum, quia non vult Christus tantum paucis prodesse, sed omnibus cum puro corde quaerentibus. Auribus percipite, id est, ut in sinibus suae memoriae reponant. Habitatores orbis: Christianos et justos accipimus, qui sic noverunt habitare [Col. 0197A] in orbe, ut in ejus sceleratis non implicentur erroribus.


2 Quique terrigenae et filii hominum: In unum dives et pauper.

C Quique terrigenae, per hoc intelligendum est, quod omnes habitatores terrae, ad audiendum verba Dei vocentur. C Terrigenae peccatores sunt, qui vitia terrena sectantur. Filii hominum: justos dicit, quoniam et ipse Christus Filius hominis dictus. H Per divitem et pauperem liber et servus accipiuntur.


3 Os meum loquetur sapientiam: Et meditatio cordis mei prudentiam.

C Os Christi loquitur sapientiam, id est, ad divina mysteria declaranda, quae occulta sunt ab hujus [Col. 0197B] saeculi sapientibus. Prudentia pertinet ad mores probabiles instituendos, sic omnis divinus sermo his duabus virtutibus plenissime indicatur. H Semper in corde meditabor, ut homines relinquentes stultam vanitatem, Christi prudentiam sequerentur.


4 Inclinabo in parabolam aurem meam: Aperiam in psalterio propositionem meam.

C Aurem inclinaturum se promisit Christus, ut cognosceret si praedicationem ejus populus devotus impleret. In parabolam: similitudo enim rei veri imitatio est, et est sensus ut quod nobis ad exemplum datum est, devota aemulatione prompte Domino praestante faciamus. Aperire se dixit in psalterio propositionem, id est declaraturum praecepta [Col. 0197C] divinitatis in sanctitate proprii corporis, ut probaretur docere verbo et exemplo. Psalterium enim (sicut saepe diximus) corporis Domini decora similitudo est.


5 Cur timebo. In die mala Iniquitas calcanei mei circumdabit me.

C Cur timebo. Sub interrogatione et responsione propria versus iste est pronuntiandus, id est quare formidolosa cogitatione confundar, in die mala? in die scilicet passionis, quae mala Judaeis, bona fidelibus fuit. Ille enim debet timere finem vitae, qui peccatorum recordatione mordetur. Christus autem mortem timere non poterat, quem non circumdabat iniquitas calcanei, quemadmodum solet [Col. 0197D] contingere peccatori in fine vitae, ut tunc iniquitas scelerato fine vitam claudat. A Vel quilibet homo sua peccata agnoscens dicit, cur timebo in die mala? id est, judicii. Et respondet, ideo, quia iniquitas calcanei mei circumdabit me. H Id est peccatum actuale vel originale.


6 Qui confidunt in virtute sua: Et in multitudine divitiarum suarum gloriantur.

H Qui confidunt in virtute sua, illi labuntur in calcaneo. C Et in multitudine divitiarum suarum: necesse est enim ut tales timeant finem, qui deserere mundana nolunt, et peccatorum suorum poenas formidant. Virtutem vero dixit corporis vires, animi robur, linguae disertitudinem


7 [Col. 0198A] Frater non redemit, redimet homo? Non dabit Deo placationem suam:

H Frater non redemit, id est, Adam, quia mortuus ipse non surrexit, vel frater non redemit, id est Moyses. Redimet homo, id est Christus redimet, quos Moyses non redemit. Ille non dabit Deo placationem, qui non agit poenitentiam: per quam placatur Christus. C Vel sub admiratione legendum est sic: Non redimet vel frater, redemit, scilicet Christus, redimet, scilicetne homo? scilicet Adam: quasi diceret, si Christus non redemit vel redimet, nemo redimet, unde negative legendum. Non dabit Deo, etc., ullus homo.


8 Et pretium redemptionis animae suae. Et laborabit in aeternum et vivet + adhuc: in [Col. 0198B] finem.


9 Non videbit interitum cum viderit sapientes morientes: Simul insipiens et stultus peribunt.

H Et pretium redemptionis: subauditur non dabit, quia non fecit elemosynam per quam peccata delentur. Laborabit in aeternum, in tormentis per petuis positus, et vivet in finem, quia non interficitur, sed semper reparatur ad poenam.

H Non videbit interitum, hoc est, non intelligit sibi imminere tormenta. Cum viderit hominem in Deo sapientem, ab hoc mundo migrare, dicit, quid huic jejunia, quid castitas, quid elemosynae profuerunt, nonne et ipse mortuus est? Tale quiddam Redemptori nostro Judaei insultantes dicebant: Nunquid [Col. 0198C] tu major es patre nostro Abraham (Joan. VIII)? C Insipiens est qui praedicationibus prophetarum acquiescere non vult. Stultus vero dictus: qui nec ipsum Dominum venientem vult recipere. Hi ergo simul peribunt, quoniam in futuro judicio damnandi sunt.


10 Et relinquent alienis divitias suas: + Et .. sepulcra eorum domus illorum in aeternum.

H Qui in divitiis et non in Domino sperant, perdunt utrumque, et divitias et Dei adjutorium. Divitias ideo perdunt, quia ibi posuerunt ubi fures effodiunt: Dei adjutorium, quia illum spreverunt. Et divitias quas magnopere diligebant, non suis, sed (quod gravius uret) extraneis derelinquent propter [Col. 0198D] quas omnia peccata commiserant. Et fabricant sibi sepulcra de marmore: firma, magna et pulchra quasi domus in aeternum mansuras. Ecce etiam morientium pompa.


11 Tabernacula eorum in progenie et progenie: Vocaverunt nomina sua in terris suis.

H Haec erit illis perpetua habitatio, quia non resurgunt ut habeant vitam aeternam, sed ut damnentur in poenam. Vocaverunt, saepe enim pagani supra defunctorum epulantur sepulcra, et in nomine mortuorum bibentes, inania quaedam cum modulatione canunt. C Atque invocant nomina mortuorum, et credunt hoc illis prodesse. H Sed nihil prodest in inferno damnatis, et ita per terras, sepulcra accipiuntur. [Col. 0199A] Et invocaverunt habet alia littera, quod hic exponitur.


12 Et homo cum in honore esset non intellexit: Comparatus est jumentis ÷ insipientibus .., et similis factus est illis.

H Homo cum in honore esset, non intellexit, esse se ad imaginem Dei formatum. C Comparatus est jumentis, digna similitudo datur vecordibus, ut qui se imaginem Dei gestare non intelligunt, congrue jumentis insipientibus comparentur. Nam tolle homini Dei scientiam, et omnino pecus insipiens est, praesumptio vana et caduca superbia.


13 Haec via illorum scandalum ipsis. Et postea in ore suo complacebunt. Diapsalma.

C Haec via, id est vita, in qua in hoc saeculo ambulamus. [Col. 0199B] Sed haec via quid malis faciat: non tacetur. Scandalum utique actoribus suis, id est stimulum atque dolorem. Non enim ad securitatem suam quidquam peccator facit, cui de sua provenit actione, torqueri. Consuetudo est peccantium, ut postquam impleverint votum in peccato, mox divinitati gratias agunt, in ore non in corde, unde dicit: postea in ore suo complacebunt, Deo gratias agentes quod prospere peccaverint.


14 Sicut oves in inferno positi sunt: Mors depascet eos.

C Sicut oves lanae suae amissione jugiter perseverant, sic semper in illis sine imminutione substantiae, invenit poena quod cruciet. H Merito a morte depascuntur, qui Christum noluerunt habere pastorem.


15 [Col. 0199C] Et dominabuntur eorum justi in matutino: Et auxilium eorum veterascet in inferno a gloria eorum.

C Et dominabuntur eorum, quod utique in illa resurrectione felicium est, ut malis praemineant boni, hic enim justos obtinent peccatores. In matutino, cum gloria resurrectionis illuxerit. Quorum auxilia tanquam panni putrefacti veterascunt, quia eorum divitiae nihil illis prosunt. A gloria sua, quam in isto saeculo habuerunt. H Id est in comparatione ad gloriam eorum quam hic habuerunt, quanto enim amplius hic sunt gloriati, tanto plus in inferno corruptionem patientur (Apoc. XVIII).


16 Verumtamen Deus redimet animam meam: de [Col. 0199D] manu inferi. Cum acceperit me. Diapsalma.

C Liberavit Deus animas eorum, qui adventum ejus constanti animo crediderunt. De manu inferi, de potestate diaboli: qui ante adventum Christi animas tenebat obnoxias. C Dives enim dictus est a divo, qui quasi Deus creditur nihil indigere: per quem hic impium debemus accipere. Cum ejus gloria multiplicata fuerit, junge, ne timueris.


17 Ne timueris cum dives factus fuerit homo: Et cum multiplicata fuerit gloria domus ejus.

H Dives effectus est Judas proditor vendendo magistrum, sed nihil pretii quod acceperat: secum cum moriebatur deportavit. Si ergo nunc unusquisque [Col. 0200A] oppresso paupere dives efficitur, noli timere, cito praeterit, et nihil secum de his quae rapuerat tollit, Domino dicente: Stulte, hac nocte animam tuam repetunt (Luc. XII), quae autem parasti cujus erunt.


18 Quoniam cum interierit non sumet omnia: Neque descendet cum eo gloria ejus.

C Ecce redditur ratio quare timeri non debeat mundi gloriosus. Cur enim timemus divitem, qui moritur pauper, nec aliud secum valet portare, nisi unde possit ardere? Et bene dicitur descendere in profundissimam foveam, sed sine gloria saeculi, sine turba satellitum. Et domus illa quam mirabaris, remanet tota, sed onera quae non videbas: transmittit ingentia secum in gehennam.


19 [Col. 0200B] Quia anima ejus in vita ipsius benedicetur: Confitebitur tibi cum benefeceris ei.

C Ista benedictio non ad sanctificationem pertinet, sed ad favorem. Benedicitur enim dictum est: propter linguam satellitum, inter epulas suos dominos collaudantes. Cum ei benefeceris, confitebitur, id est, tunc agit gratias Deo, quando aliquid lucri conquirit


20 Introibit usque in progenies patrum suorum: Usque in aeternum non videbit lumen.

C Qui in isto saeculo patres pessimos imitantur, eorum societate damnandi sunt. Usque in aeternum non videbit lumen, id est, lumen sapientiae hic et in aeternum. Lumen quod illuminat omnem hominem, quod soli sancti in deitate videbunt. Sicut enim peccata [Col. 0200C] sunt tenebrosa, ita peccatoribus sapientiae lumen auferunt. H De quibus dicitur: Projicite eum in tenebras exteriores (Matth. XXII).


21 Homo cum in honore esset non intellexit: Comparatus est jumentis ÷ insipientibus et .., similis factus est illis.

C Conclusit propheta pulcherrimum psalmum parilitate versus, ut se peccator a malo proposito removeret, cum stultitiam suam iterata increpatione cognosceret.



ORATIO EX PSAL. XLVIII.

Reple, Domine, os nostrum sapientia tua: ut memores te hominem factum, nosque redemisse de tartaro, mereamur vultus tui lumine decorari. Qui cum Patre et Spiritu sancto, etc.



PSALMUS XLIX.
[Col. 0200D]


ARGUMENTUM PSAL. XLIX.

C Vox synagogae de primo et secundo adventu Christi, ipsiusque admonitio, ut ei sacrificium laudis fideles offerant.


TT. Psalmus Asaph.

H Asaph erat egregius musicus, cujus nomen interpretatur congregatio. Psalmus iste discernit justos ab impiis, coelestes a terrenis, sanctos a peccatoribus: protestatur etiam non se locutum propheta, sed ipsum Dominum, dicens Deus, etc.


1 Deus deorum Dominus locutus est: Et vocavit terram.

C Deus enim timor Graeca lingua dicitur. H Igitur [Col. 0201A] Deus in Trinitate Pater et Filius et Spiritus sanctus. Unus tamen Deus deorum: dii enim dicuntur boni homines. Locutus est, C per prophetas et apostolos. Et vocavit terram, id est genus humanum. H Credentes deos nuncupari voluit, quia dedit eis potestatem filios Dei fieri (Joan. I). C Dicuntur itaque filii sicut et dii: quia utrumque gratia praestat, non natura.


2 A solis ortu usque ad occasum: Ex Sion species decoris ejus.

C A solis ortu, per solis cursum: universum significat mundum, quia omni terrae oritur et occidit claritas ejus. Ex Sion species, Hierusalem, in qua mons iste puris mentibus velut aurea massa resplendet. De hac enim urbe exeuntes apostoli, speciem decoris ejus annuntiaverunt in toto orbe terrarum, [Col. 0201B] sicut Isaias dicit: Ex Sion exibit lex, et verbum Domini de Hierusalem (Isai. II).


3 Deus manifeste veniet: Deus noster et non silebit.

C Nunc de secundo Christi adventu propheta dicit, manifeste veniet. Manifeste vero tunc veniet Christus, quando jam non cruci affigendus, sed judicaturus est mundum. Silet enim modo per patientiam cum peccamus, tunc autem non silebit, cum sceleratis dicturus erit: Ite in ignem aeternum (Matth. XXV). Manifeste vero dicitur, quasi a mane dies festus dictum sic a sacrificiis, quia tota die festivitati vacaretur.


4 Ignis in conspectu ejus exardescet: + Et .. in circuitu ejus tempestas valida.

[Col. 0201C] H Ignis hic duplicem habet virtutem, illuminat enim et exurit. Gaudeant enim justi: quia illuminantur ex eo, timeant peccatores, quia exurendi sunt ab eo. C Haec tempestas non ventis agitur, nec procellis saevientibus excitatur, sed ex divina potentia vehemens spiritus consurgit, ut area Domini: aequitatis ejus sententia ventiletur. Tunc frumenta sequestrat a paleis. Quod judicium merito tempestas dicitur, quia improvisum veniet, et nimia celeritate bonos discernet.


5 Advocavit coelum desursum: Et terram discernere populum suum.

H Advocavit coelum, id est, apostolos vel reliquos sanctos, qui despectis terrenis, quae sursum sunt sapiunt. Discernit autem terrenos, ut cum coelestes [Col. 0201D] ponuntur ad dexteram, hi ad sinistram collocentur.


6 Congregate illi sanctos ejus: Qui ordinant testamentum ejus super sacrificia.

C Nunc synagoga Christi, verba facit ad angelos, qui ministerio suo in fine saeculi congregabunt omnes sanctos de universo mundo. H Qui ordinant, id est, qui sancti praedicant vel implent Testamentum Novum super Vetus, ut per Testamentum novam legem, per sacrificia veterem intelligas. H C Vel qui ordinant Testamentum, id est, ordinabiliter dant et faciunt sicut testatus est Christus eis, qui opera misericordiae exercent: regnum accepturi aeternum, in quorum miserationibus Deus super omnia sacrificia delectatur.


7 [Col. 0202A] Et annuntiabunt coeli justitiam ejus: Quoniam Deus judex est. Diapsalma.

C Coelos, viros justos dicit, quibus verbi coelestis dispensatio condonatur. Quoniam Deus judex est, ac si diceret: Qui nescit falli, et sicut omnia manifeste novit, ita sine reprehensione discernit. H Vel sancti praedicabunt justitiam, id est mandata ejus, et praedicabunt quod est judex vivorum et mortuorum, ideo justitia est timenda.


8 Audi populus meus et loquar: Israel et testificabor tibi: Deus Deus tuus ego sum.

C Audi populus meus, hic ipsa Veritas ex propria persona loquitur. Populus hic significat plebem devotam. Cum dicit audi, id est, devota mente suscipe. [Col. 0202B] Loquar, subaudi profutura. Testificari, id est, testimonium dicere. Tunc fidelibus testimonium dabit, cum dicturus est: Esurivi enim et dedistis mihi manducare (Matth. XXV). Est hic autem magnum sacramentum dum dicit: Sum; sum enim proprium est divinitatis verbum, eo quod semper adest et tempore non mutatur divinitas. Est vero ibi et aliud sacramentum, quia scilicet una syllaba tribus litteris continetur, ut sancta Trinitas unus Deus esse doceatur.


9 Non in sacrificiis tuis arguam te: Holocausta autem tua in conspectu meo sunt semper.

C Non in sacrificiis tuis, ad populum Judaicum loquitur, non jam exquirenda esse sacrificia pecudum, [Col. 0202C] sed cor contritum. Holocausta autem esse accepta in conspectu suo, scilicet quando mens nostra divino amore succensa, peccata sua lamentatione decoquit et tribulatione, ut cruciatu corporeo omnia vitia exusta, consumantur.


10 Non accipiam de domo tua vitulos: Neque de gregibus tuos hircos.

C Cum duo respuit universa primi temporis sacrificia designat modis omnibus excludenda, significatur enim a parte totum.


11 Quoniam meae sunt omnes ferae silvarum: Jumenta in montibus et boves.

C Ferae silvarum, gentes significat. Jumenta in montibus, simplices in catholica Ecclesia, qui in cacumine fidei habitare noscuntur. Boves, apostolos, [Col. 0202D] prophetas et praedicatores: qui in agro Domini assiduo labore versati sunt.


12 Cognovi omnia volatilia coeli: Et pulchritudo agri mecum est.

C Quis enim omnia volatilia coeli potest cognoscere nisi sola majestas, quo versiculo cuncta complexus est. H Pulchritudo agri cum illo est, quia ubi voluerit, copia omnium rerum vel administratur vel negatur.


13 Si esuriero non dicam tibi: Meus est enim orbis ÷ terrae .. et plenitudo ejus

H Esurire Dei, est non in escis carnalibus, sed ut faciat quis voluntatem ejus (Joan. IV), ergo tacet Israeli suam esuriem, quia exspectat peccatoris conversionem. [Col. 0203A] Orbis terrae illius est, id est, sancta Ecclesia, ac si diceret, eam redimendam esse suo sancto sanguine.


14 Nunquid manducabo carnes taurorum: Aut sanguinem hircorum potabo?

C Quomodo grata erunt Deo, quae non sunt necessaria? H Vetera hic sacrificia evacuanda esse declarat. Ideo in moribus bonis sacrificium requirit dicens: Immola, etc. Sed possunt haec repudiata nobis proficere, cum acceperint a nobis ista indigentes, cum esuriens pascatur, sitiens potetur. Et in pauperibus accipit Deus, quae sibi in sacrificiis offerri non permittit.


15 Immola Deo ÷ sacrificium .. et laudis: Et redde Altissimo vota tua.

[Col. 0203B] C Ille Deo immolat sacrificium laudis, qui a terrenis vitiis fuerit segregatus, et moritur mundo, ut hostia fiat Christo. Vota quoque reddit Altissimo, qui ei talia immolanda praeparavit, qualia ipse propitius praecepit. H Hoc est autem sacrificium acceptabile, hoc est holocaustum pingue ut laudetur Deus ab homine quem creavit.


16 + At .. invoca me in die tribulationis: Et eruam te et honorificabis me. Diapsalma.

C Praecepit enim invoca me, ne quis spem haberet in terreno solatio, ubi sunt caduca universa. In die quando te affligit adversarius. Eruam te, quasi dicat: Circumdatum a satellitibus diaboli, summa celeritate liberabo. Magnificabis sive honorabis me, id est, magnum me esse in aeternum pronunties. Romana [Col. 0203C] siquidem translatio magnificabis habet, Callicana vero, honorificabis, quod idem est.


17 Peccatori autem dixit Deus quare tu enarras justitias meas: Et assumis testamentum meum per os tuum

C Interdicitur hic sceleratis qui converti nolunt, ne se praesumant sermonibus miscere divinis, quia os debet esse justum, quod justitias Domini enarrare praesumit. Testamentum vero: Vetus et Novum significat, quia dum unum suspense dicitur, utraque memorantur. H Audiant haec doctores vel episcopi Ecclesiarum, qui peccata populorum resecant praedicando, qui quod praedicant opere non implent.


18 Tu vero odisti disciplinam: Et projecisti sermones meos retrorsum.

[Col. 0203D] C Odit disciplinam, quia ad correctiones justas iniqua praesumptione remurmurat, et non vult, Deum in se vindicare quod peccat. Projicit etiam post se sermonem Dei, qui sequi divina jussa contemnit.


19 Si videbas furem currebas cum eo: Et cum adulteris portionem tuam ponebas.

C Ita istum versiculum debemus accipere, ut in his duobus prohibitis, omnia crimina vetuisse videatur. Ille currit cum fure, qui ei ad faciendum scelus socia voluntate jungitur. Ponit portionem cum adultero, qui ei adjutorium praebet, quo sua vota perficiat. Ibique sine dubio habere dignoscitur portionem.


20 [Col. 0204A] Os tuum abundavit malitia: Et lingua tua concinnabat dolos.

C Hic enim os, cogitationem cordis debemus accipere: tunc enim abundant malitia cogitationes, quando per diversa genera peccatorum iniqua voluntate grassantur. Et lingua tua. Qui enim falso laudat alium, dolum in lingua facit.


21 Sedens adversus fratrem tuum loquebaris: Et adversus filium matris tuae ponebas scandalum: Haec fecisti et tacui.

C Sedere enim morantis est, et ideo gravius peccat, qui moratur in detractione fraterna. Fratrem hic omnem proximum carnis debemus accipere, quia et de spirituali dicturus est. Filium matris: sobolem dicit Ecclesiae. Ponit ergo scandalum fratri suo, [Col. 0204B] qui haereticas pravitates vel alias interceptiones excogitat: quibus frater innocens capiatur. Haec fecisti et tacui. H Quia ea examinanda in futurum reservavi judicium: tacui enim jam, quia non statim vindicavi sed sustinui.


22 Existimasti inique quod ero tui similis: Arguam te et statuam contra faciem tuam

C Existimasti inique, hoc est, quia Deus tacet et differt vindicare peccata, ideo creditur a stultis illi placuisse scelera humana. H Arguam vero te, cum in sinistra parte sedis fueris collocatus. C Statuam, quod superius dixit: peccatorem verba sua (quae semper ante oculos habere debuit, ut secundum ea viveret) post tergum et retro projecisse In judicio igitur peccator ante faciem suam videbit, [Col. 0204C] quod se putabat oblivionis beneficio praeterisse. Formido inaestimabilis, illa homines videre, per quae se norunt ad aeterna supplicia pervenire.


23 Intelligite haec qui obliviscimini Deum: Nequando rapiat et non sit qui eripiat.

C Intelligite, id est, obedite qui obliviscimini Deum. Ille obliviscitur Dei, qui praecepta ipsius iniqua praesumptione contemnit. Nequando rapiat, scilicet diabolus. Quando enim ille rapit non est qui eripiat ad salutem, nisi Dominus per suam magnam misericordiam. H Vel aliter, quando rapit Christus obliviscentes se, hoc est praecipitat in mortem, ei nemo eripere potest. Quando enim diabolus rapit hic, est qui eripiat ad salutem, Christus [Col. 0204D] scilicet. Cum vero Dominus rapit ad vindictam, non est qui liberare possit addictum.


24 Sacrificium laudis honorificabit me: Et illic iter quo ostendam illi salutare Dei.

H Sacrificium laudis, quia de omni bono quod sancti faciunt Deus honoratur. Iter Christus est per opera sanctorum. Salutaris Dei Patris est Filius. C Vel iter beatissimam psalmodiam appellat, quod non pedibus sed puris mentibus ambulatur, et ducit ad Christum. H O gloriosa semita, quae ducit ad coeli terraeque creatorem!



ORATIO EX PSAL. XLIX.

Deorum Domine, te rogamus, uti nos suscipias in sacrificio laudis, quo sine onere peccati tuas justitias [Col. 0205A] enarrantes, iter illud quod salutare tuum ostendit gradiamur. Per Dominum nostrum Jesum, etc.



PSALMUS L.



ARGUMENTUM PSAL. L.

C Vox poenitentiam agentis.


TT. In finem psalmus David, cum venit ad eum Nathan propheta cum intravit ad Bersabee.

H Iste quinquagesimus psalmus vocem continet poenitentis, ostendens, ut qui ceciderit in crimen aliquod, mala sua confitendo redeat ad salutem.


1 Miserere mei, Deus: Secundum ÷ magnam .. misericordiam tuam.

C Cum se audisset rex potentissimus a Nathan propheta redargui, peccatum suum non erubuit publice [Col. 0205B] confiteri (II Reg. XII), dicendo judici: Miserere mei. Vox ista non discutitur sed sub tranquillitate semper auditur, solaque res est per quam possumus rei apud Dominum sine aliqua difficultate defendi. H Qui enim se miserum putat esse de suis peccatis, cum illo facit Deus misericordiam magnam.


2 ÷ Et .. secundum multitudinem miserationum tuarum: Dele iniquitatem meam.

H Secundum multitudinem confugio ad miserationes tuas, ut gravibus vulneribus thiriacam vel medicinam tuae miserationis infundas. Miserationum dicit, quia multa sunt peccata mea, et miserationes tuae multae. C Ille enim solus in libro vitae conscribitur, [Col. 0205C] cujus omnia peccata delentur.


3 Amplius lava me ab iniquitate mea: Et a peccato meo munda me.

H Amplius lava me ac si dicat: Tu potes plus mihi remittere quam ego te intelligam rogare. C Addit munda me, quatenus in eo nihil remanere possit immundum, post enim aliquis sic lavari, ut non sit omnino purissimus, recte igitur addidit munda me.


4 Quoniam iniquitatem meam ego cognosco: Et peccatum meum contra me est semper.

C Peccata enim illa fortiora sunt, quae agnoscentes committimus, non autem illa quae per ignorantiam perpetramus. Contra se dicit stare delicta, quia jam hic constitutus, quasi in venturo judicio, delictorum suorum aspectus teterrimos pertimescit, [Col. 0205D] et contra se stare dicit delicta, quasi quamdam imaginem figuratam, et hoc non semel aut bis sed semper.


5 Tibi soli peccavi et malum coram te feci: Ut justificeris in sermonibus tuis et vincas cum judicaris.

C Si quis enim de populo erraverit, et Deo peccat et regi. Nam quando rex delinquit, soli Deo reus est. Iste igitur rex soli Deo peccare se dicit, quia hominem non habet qui ejus facta dijudicet. Et quia illum ubique esse noverat, jure coram eo malum se fecisse deplorabat. Sermones autem Domini merito justificati dicuntur, quoniam sine dubio semper ejus dicta complentur. Ista autem verba, et vincas cum judicaris, quidam aptant ad Domini [Col. 0206A] passionem, cum judicatus vicit, et mundum damnatus absolvit, sed intelligi recte potest vincere Deus cum judicatur ab hominibus, quia in omni judicio Deus justus probatur.


6 Ecce ÷ enim .. iniquitatibus conceptus sum: Et in peccatis concepit me mater mea.

H Hic versiculus totius humani generis casum exponit. Concipitur enim homo et nascitur in originali peccato, quod ex Adam trahitur, sed baptismo per gratiam Dei purificatur.


7 Ecce enim veritatem dilexisti: Incerta et occulta sapientiae tuae manifestasti mihi.

C Non enim delectatur Deus poenis nostris, sed confessionem veram quaerit erroris. David igitur [Col. 0206B] peccatum non negans, veritatem confessus est, quam Deus supra sacrificia quaerit et diligit. Incerta ergo et occulta sunt, quae Deus prophetae David in filii sui manifestatione revelavit, id est, ut passionem ejus futuram praediceret et resurrectionis gloriam nuntiaret, et inde dicit se non debuisse peccasse, cum talia meruisset agnoscere. Incerta proprie sunt quae omnino discerni non possunt, sed aliquibus ambiguitatibus colliguntur. Occulta vero sunt: quae nec oculus conspicit nec mens humana dijudicat.


8 Asperges me, Domine, hyssopo et mundabor: Lavabis me et super nivem dealbabor.

H Sicut enim hyssopum, id est humilis herba curandis pulmonibus aptum est, ita coelesti quis respersus [Col. 0206C] hyssopo, id est humilitate cordis, ab omni superbiae malignitate purgatur. Lavabis me, hoc est per poenitentiam. C Per hyssopum igitur Christi sanguinem intelligit, qui non solum inquinamenta detergit, sed etiam super nivem puritatem relucentis animae ostendit, quia spiritalis anima longe supra corpora mundana (quorum nullum nive albius est) resplendet.


9 Auditui meo dabis gaudium et laetitiam: Et exsultabunt ossa humiliata.

H Auditui meo, id est, cum jacens in infirmitate peccati audire meruero: Homo, dimissa sunt tibi peccata tua: dabis gaudium auditui meo et laetitiam. C Gaudium pertinet ad absolutionem peccatorum. Laetitia vero ad perpetua praemia possidenda. Ossa [Col. 0206D] vero significant animi firmamenta, quae necesse fuerat humiliari, usque dum poenitens potuisset absolvi. H Ossa, id est, virtutes quae peccatis fuerant humiliatae, vel spei aeternitas, est ossa humiliata.


10 Averte faciem tuam a peccatis meis: Et omnes iniquitates meas dele.

H Averte faciem tuam, id est, ne videas peccata mea, ne recorderis illa: et omnes iniquitates praeteritas et praesentes atque futuras dele.


11 Cor mundum crea in me, Deus: Et spiritum rectum innova in visceribus meis.

C Cor mundum petit Propheta sibi creari, id est restaurari, quod jam impellentibus peccatis commoveri nullo modo possit ad culpam. Et spiritum [Col. 0207A] rectum. Nam ut per Adam veteres sumus, ita Christi Domini beneficiis innovamur. H Vel spiritum rectum quod recte confitear, vel rectum ad videndum et discernendum sicut antea rectus fuit in me.


12 Ne projicias me a facie tua: Et Spiritum sanctum tuum ne auferas a me.

H Ne projicias me, ut sicut Cain exsul (Gen. IV) efficiar a potentia tua. Et ne auferas Spiritum sanctum tuum a me, sed ab eo consumptis delictis, tuo me statuas conspectui. Vel Spiritum sanctum, hoc est spiritum prophetiae.


13 Redde mihi laetitiam salutaris tui: Et spiritu principali confirma me.

H Redde mihi laetitiam, hoc est illam exsultationem Christi tui, quam in eo habui priusquam peccarem. [Col. 0207B] Spiritu principali dixit, id est ut ipse in me, et non vitia principentur. Vel spiritu principali: Patrem, per Spiritum rectum: Filium, per Spiritum sanctum: ipsum Spiritum sanctum accipe.


14 Docebo iniquos vias tuas: Et impii ad te convertentur,

H Docebo iniquos, hoc est puniam me ipsum, ut meum exemplum imitentur. C Quoniam si prophetae parcatur, maxima spes remissionis delinquentibus conceditur. Docebo igitur exemplo remissionis meae, sperare peccatores, et verbo praedicabo mirabilia miserationis tuae.


15 Libera me de sanguinibus, Deus Deus salutis meae: ÷ Et .. exsultabit lingua mea justitiam tuam.

C Liberari se Propheta petit de sanguinibus, quod [Col. 0207C] contra Latinam regulam positum est, sed laudandus omnino translator est, qui elegit aliquid contra artem saecularium ponere quam a veritate posita discrepare. Nam si diceret a sanguine, forsitan unum peccatum videretur ostendere, sed cum pluralem numerum ponit, multa esse sine dubio delicta confitetur. Deus salutis, significat Dominum Christum, per quem salus pie credentibus datur. Exsultavit, id est, si me liberaveris de peccatis, laudem tuam lingua mea juste loquetur, propter hoc quod in praeterito psalmo dictum est: Peccatori autem dixit, Deus, etc. Absolutus enim recte loqui potuit illud, a quo peccatorem divina lex suspendit.


16 Domine, labia mea aperies: Et os meum annuntiabit laudem tuam.

[Col. 0207D] H Aperiri sibi petit labia, quae clausa erant per peccatum. Quia non est pulchra laus ex ore peccatoris (Eccle. XV). C Os autem dicitur cordis arcanum, unde veraciter laus divina cantatur.


17 Quoniam si voluisses sacrificium dedissem Utique: holocaustis non delectaberis.

H Audiant Judaei, et sacrificia sua cessasse intelligant. C Etiam immolationes pecudum et ritus sacrorum in adventu Domini respuendos.


18 Sacrificium Deo spiritus contribulatus: Cor contritum et humiliatum, Deus, non despicies.

C Postquam dixit: Quae sacrificia Deus respuit nunc dicit illa quae poscit. Istud vero placitum sacrificium [Col. 0208A] Deo damus, cum spiritum superbiae humilitate confessionis mactamus: unde non sanguis egreditur, sed lacrymarum fluenta decurrunt. Cor contritum dicit: laboribus poenitentiae vehementer afflictum. Humiliatum Deo scilicet, non enim potuerat cor humiliari, nisi fuisset frequenti tribulatione contritum. Tales oblationes Deus non spernit.


19 Benigne fac Domine, in bona voluntate tua Sion: Ut aedificentur muri Jerusalem.

C Supplicat itaque propheta, ut quoniam synagoga peccavit sub lege posita, succedens Sion per gratiam Christi, hoc est catholica firmetur Ecclesia. Et aedificentur muri, si secundum historiam velis advertere, significat forte tempora Theodosii, quando Eudoxia [Col. 0208B] ejus conjunx feminarum religiosissima, ampliori murorum circulo Jerusalem coronavit.


20 Tunc acceptabis sacrificium justitiae. Oblationes et holocausta: tunc imponent super altare tuum vitulos.

C Tunc acceptabis, o Pater, sacrificium, id est, gloriosissimam passionem Filii tui, qui sacrificium se pro omnibus obtulit, et est ejus passio sacrificium veracissimum justitiae. Oblationes et holocausta, pertinent ad Christianos, qui erant post adventum Domini credituri, significans immolanda corda hominum viventium, non pecudum membra mortuorum. Vitulos quippe posuit, aut pro innocentibus, aut pro praedicatoribus, quorum imaginem in vituli figura evangelista Lucas suscepit. Vel illos qui animas suas in [Col. 0208C] hostiam suavitatis sacris altaribus obtulerunt.



ORATIO EX PSAL. L.

Profluae miserationis ineffabile nomen Trinitatis, Deus, qui humani pectoris antrum emundans vitiis, super candorem efficis nivis, innova, quaesumus, in visceribus nostris Spiritum sanctum, quo laudem tuam annuntiare possimus: ut recto principalique spiritu confirmati, mereamur aeternis sedibus in Jerusalem coelesti componi. Per ejusdem.



PSALMUS LI.



ARGUMENTUM PSAL. LI.

C B Vox prophetae de Juda vel Antichristo.


TT. In finem intellectus David. Cum venit Doech Idumaeus. Et annuntiavit Saul et dixit illi: [Col. 0208D] Ecce venit David in domum Abimelech.

C Totus hic titulus ad adventum Domini secundum, per tempus Antichristi jure referendus est, quoniam omnia ad Christi manifestationem competenter aptantur. Ut a psalmo suo non discrepare videatur.

H Psalmus iste continet vocem prophetae exprobrantis peccata Judaici populi. Ad ipsum enim loquitur dicens:

1 Quid gloriaris in malitia: ÷ Qui .. potens ÷ es .. iniquitate.

C Quid gloriaris in malitia. Cum Scriptura divina nec in bonis actibus dicat esse gloriandum, sed praecipiat, qui gloriatur in Domino glorietur [Col. 0209A] (II Cor. X), nunc Propheta sceleratum virum redarguit, de sola se malignitate jactantem, cur velit de malis gloriari, unde debuit confundi.


2 Tota die injustitiam cogitavit lingua tua: Sicut novacula acuta fecisti dolum.

C Tota die, totum tempus vitae significat, quia sine aliqua intermissione semper malus malum et operatur et cogitat. Injustitiam cogitavit, hic enim linguam dicit cogitasse, quia pessimorum est consuetudo, ut ante loquantur lingua quam cogitent corde, id est inconsulta proferre. Bene autem comparavit mali hominis dolum acutae novaculae, quia sicut illa pilos radit, et hominem non laedit: ita nec dolus, animae justi nocere valebit, quando [Col. 0209B] ei nititur auferre mundana. Terrena enim bona pilis comparantur, quia pili superfluitates quaedam sunt corporis: et temporalia bona animae.


3 Dilexisti malitiam super benignitatem: Iniquitatem magis quam loqui aequitatem. Diapsalma

C Ille enim diligit, qui cognoscitur diligere semper peccare. Super benignitatem, id est, si animum malevoli benignitas tangit, mox eam ut vitium detestabile projicit, et magis diligit loqui iniquitatem, quam verba aequitatis proferre.


4 Dilexisti omnia verba praecipitationis: Lingua dolosa.

C De Antichristo vero dicitur, qui confusis moribus [Col. 0209C] diligit iniquitatem, currit ad omnia verba praecipitationis, jubet quod nullum juvat, et totum cum dolo loquitur, a quo nulli profutura censentur.


5 Propterea Deus destruet te in finem: evellet te et emigrabit te de tabernaculo tuo: Et radicem tuam de terra viventium. Diapsalma.

H Omnia haec in Judaico populo impleta sunt, qui a legis littera destructus, et evulsus de civitate, emigratus est de tabernaculo Dei temporibus Titi et Vespasiani. C In finem autem qui destruetur: aeternis suppliciis deputatur. Et radicem tuam, quia sicut sancti sanctorum, ita imitatores peccantium, radices eorum appellantur. Radices erant Antichristi, [Col. 0209D] consentanei, et ideo radicem ipsius cum ipso dicit esse evellendam: quia cum sanctis Domini, nec antichristus, nec ministris ejus habebunt aliquam portionem in regno beatum.


6 Videbunt justi et timebunt: et super eum ridebunt: ÷ Et dicent .. Ecce homo qui non posuit Deum adjutorem suum.

Videbunt justi, hoc est intelligent jam malorum futuram poenam, et timebunt, ne talia appetant in isto saeculo. Hic justi flent, ridebunt in futuro. C Super eum qui longam patientiam Dei, stulta voluntate contempsit. Ecce cum dicitur, extensa manu, peccatoris nefanda sors monstratur.


7 [Col. 0210A] Sed speravit in multitudine divitiarum suarum: Et praevaluit in vanitate sua.

C Divitias vero hic universas pompas saeculi debemus accipere. Qui in illas spem suam ponit et non in Deum: semetipsum fefellit. Ipse enim praevalet in vanitate sua, quia sibi profutura nullatenus acquirit. Vanum enim dicitur quod est inane, fragile vel caducum, et ab ipsa firmissima veritate discretum.


8 Ego ÷ autem .. sicut oliva fructifera in domo Dei: Speravi in misericordia Dei in aeternum et in saeculum ÷ saeculi ..

H Comparat se propheta olivae fructiferae: propter pinguedinem sapientiae. Speravi in misericordia, quia non est humanae fragilitatis facultas, ut per se quis salvus fiat, sed per misericordiam Domini.


9 [Col. 0210B] Confitebor tibi in saeculum qui fecisti: Et exspectabo nomen tuum quoniam bonum est in conspectu sanctorum tuorum.

C Hic enim datum est confiteri nobis, ubi meremur absolvi. Quia fecisti: ibi intelligendum est, misericordiam. Quoniam bonum. Quod jure dicitur bonum, ubi et spes salutis, et totius vitae palma suscipitur. Additum est quoque ante conspectum sanctorum tuorum, id est, quando jam gaudium generale justorum est. H Vel quia fecisti, scilicet quod sum oliva fructifera, quod speravi in misericordia Dei in aeternum, et ideo exspectabo nomen tuum, etc.



ORATIO EX PSAL. LI.

Totius mundanae vanitatis destructor, Omnipotens, [Col. 0210C] fac nos in domo tua sicut olivam fructiferam florere, ut in tuam misericordiam sperantes, ab iniquitatis maledicto salvemur. Per Dominum nostrum, etc.



PSALMUS LII.



ARGUMENTUM PSAL. LII.

C Ecclesia increpat eos qui corde vel opere corrumpuntur, et fideles monet ut aequanimiter saeculi molestias sufferant.


TT. In finem pro Amalech. Intellectus ipsi David.

C In finem quid significat jam notum est. Amalech autem gens fuit, quae contra Dei populum pugnavit. Ejus nominis interpretatio talis est: pro parturiente sive dolente, et significat Ecclesiam, quae tanquam dolens atque parturiens, populum admonet perfidorum, [Col. 0210D] ut a suis iniquitatibus conquiescat


1 Dixit insipiens in corde suo: Non est Deus.

C Proprium est linguae, verbum dicere, non cordis. Sed quia cogitationes nostras potentia divinitatis intelligit, recte dictum est insipientes corde dicere, quod ad aures Domini potuit pervenire, non ad ignoscendum, sed vindicandum. H Dicit autem in corde, diabolus vel Judaeus, non est Deus, ac si dicat: Non est Christus Filius Dei. A Vel insipiens est quilibet qui male vivit, et is si putat Deo placere mala, dicit in corde: Non est Deus, vel qui dicit, Deum omnibus et semper parcere: Deus enim sua justitia et bonitas est.


2 [Col. 0211A] Corrupti sunt et abominabiles facti sunt in iniquitatibus: Non est qui faciat bonum.

C Corrupti. Sunt omnes haeretici uno verbo notati, nam Deo recte non credidisse corruptio est. Hos subsequitur poena justissima, ut abominabiles in voluptatibus suis fiant. Non est qui faciat bonum: hoc est quod parturiebat Ecclesia plena doloribus, ut in tanta multitudine perditorum non sit qui bonum possit operari vel imitari.


3 Deus de coelo prospexit super filios hominum: Ut videat si est intelligens ÷ aut .. requirens Deum.

C Prospexit Dominus de coelo, id est, de unoquoque praedicatore suo, et prospexit super filios hominum: [Col. 0211B] sub magna pietate, ut non errantes perderet, sed poenitentes salvaret. Ut videat, id est, ut videre faciat sanctos, quis praedicationem eorum intelligat, id est, intus in seipso legat aut requirat opere Deum.


4 Omnes declinaverunt. Simul inutiles facti sunt: Non est qui faciat bonum. Non est usque ad unum.

C Illos omnes enim declinasse dicit, qui durato corde in scelerato proposito permanserunt. Prius enim fuit ut declinarent; secutum est ut inutiles fierent sibi. Usque ad unum vero dum dicitur, omnes negantur. Nam si aliquem bonum voluisset intelligi, non diceret: usque ad unum, sed praeter [Col. 0211C] unum. H Omnes hi insipientes qui non requirebant Deum, inutiles facti sunt, quia mandata Dei implere nolunt, et ideo sibimetipsis inutiles et aliis, quia inutilis est qui non operatur aliquid boni, ideoque projicitur in tenebras exteriores (Matth. XXII), Evangelio teste.


5 Nonne scient ÷ omnes .. qui operantur iniquitatem: Qui devorant plebem meam ut cibum panis.

H Cognoscunt impii se agere perverse, et non solum se non emendant, sed etiam Dei populum devorant dentibus suae malitiae. Sicut escam panis, qui semper desideranter in usu est. Nam quamvis singulis quibusque temporibus diversitate escarum satiemur, jugiter tamen nobis panis edulium est, ita [Col. 0211D] semper desiderant mali devorare bonos. A Vel, nonne scient omnes mali in futuro judicio Deum esse, qui jam scire nolunt? scient utique, poenarum experimento.


6 Deum non invocaverunt: Illic trepidaverunt timore ubi non fuit timor.

C Deum non invocaverunt. Illa enim quae a peccatoribus contra voluntatem fiunt Dei, velut fumus fine celerrimo evanescunt, et trepidant, ne honoribus vel divitiis acquisitis in isto saeculo priventur. Ubi non fuit timor, subaudiendum est, videlicet, justus. A Vel, quia Deum non invocaverunt, cito perituri sunt. Vel ideo illic trepidaverunt, etc., sed ideo trepidarunt quoniam, Deus, etc.


7 [Col. 0212A] Quoniam Deus dissipavit ossa eorum: qui hominibus placent Confusi sunt. Quoniam Deus sprevit eos.

C Deus enim dissipat ossa malorum, id est obstinationes durissimas. H Vel spem aeternitatis eorum, qui in ejus contumeliam insurgere ausi sunt. Qui hominibus placent et non Deo, recte confusi dicuntur, quoniam eos Deus sprevit. Merito vero spernitur a Deo, qui reliquerit Deum; et quia eum reliquit, digne tanquam ignotus ab eo confunditur, dicente Apostolo: ignorans ignorabitur (I Cor. XIV).


8 Quis dabit ex Sion salutare Israel? Cum converterit Deus captivitatem plebis suae, exsultabit Jacob et laetabitur Israel

C Quis dabit, addendum est, nisi tu, Domine; [Col. 0212B] credentis enim verba sunt, non dubitantis. Ex Sion, illam dicit speculationem felicem in qua Deus aspicitur. Ipse etiam in hoc saeculo dat salutare Israel ex Sion, cum labores sanctorum suis beneficiis consolatur. H Ipse quoque nos aversa captivitate vitiorum erexit in libertatem virtutum. Exsultabit Jacob, id est Christianus populus, dum supplantat Judaicum populum benedictionemque ejus accipit. Et laetabitur Israel, dum Deum oculis fidei intuetur.



ORATIO EX PSAL. LII.

Respiciens de coelo sancto tuo, piissime Deus, pone terminum insipientiae nostrae, ut a terroribus vanis eruti, tibi soli de puritate cordis integra placeamus. Per Dominum nostrum Jesum, etc.



PSALMUS LIII.



ARGUMENTUM PSAL. LIII.
[Col. 0212C]

C Vox Ecclesiae de haereticis ad Christum.


TT. In finem in carminibus intellectus David. Cum venissent Ziphaei et dixissent ad Saul. Nonne ecce David absconditus est apud nos.

C In finem Christum significat. Istud enim carmen laudes Christi denuntiat. Intellectus David, Dominum Salvatorem indicat, quem ille proficue intellexit evenire. Nam Ziphaei a vicu Syriae, in quo habitabat Ziph, dicti sunt, qui prodiderunt David apud se esse celatum. H C Ziphaei autem interpretatum significat florentes, quod in isto mundo peccatoribus datum est. C David figuram Christi gerebat; H qui fuit absconditus in inferiore parte terrae, et Dominus in utero sanctae Mariae, et in una gente Judaeorum, [Col. 0212D] et divinitas in carne Christi.


1 Deus in nomine tuo salvum me fac: ÷ Et .. in virtute tua libera me.

C Orat enim Propheta, ut in nomine Domini a persequentium malignitate liberetur, sperans non aliunde sospitatem, sed quae a Deo venit; et iterum rogat, ut in judicio futuro ejus virtute liberetur. H In nomine tuo, id est in nomine illo humilitatis, quod est salvatio, id est in nomine Salvatoris, in nomine Jesu.


2 Deus exaudi orationem meam: Auribus percipe verba oris mei.

C Repetit iterum Propheta nomen Omnipotentis ut cum frequenter Deus imploratur, non tardet ei [Col. 0213A] auxilium ferre. H Auribus percipe, aures Domini dicuntur, quando exaudire dignatur. C Vel auribus, id est mente.


3 Quoniam alieni insurrexerunt adversum me: et fortes quaesierunt animam meam: Et non proposuerunt Deum ante conspectum suum. Diapsalma.

C Verum hic alienos non vult peregrini generis viros intelligi, sed operibus a Domino factos extraneos. Merito dum Ziphaei de tribu Juda fuerunt, ab illis auxilium quaesivit. Apud ipsos tamen magis insidias proditionis invenit. Fortes enim, Saulem intellige cum ministris suis. Perditi ideo non proponunt Deum ante oculos suos, quia illum ignorare credunt quae scelerata mente concipiunt.


4 [Col. 0213B] Ecce enim Deus adjuvat me: Et Dominus susceptor est animae meae.

C Adjuvat, dixit utique laborantem, ut potuisset ferre quae super eum nitebantur impii congregare. Sequitur etiam quod sit istud adjutorium, id est et Dominus est susceptor animae meae.


5 Averte mala inimicis meis: In veritate tua disperde illos.

C Orat ergo Propheta, ut mala voluntas removeatur ab inimicis ejus, unde eos cognoverat ingravandos. Mali enim cum ad veritatem veniunt, a pristina voluntate dispereunt, et nisi a mala intentione discedant, locum in bonis actibus non habebunt. Dispereat Saul, ne persequatur innoxium; dispereant Ziphaei ne prodant celatum.


6 [Col. 0213C] Voluntarie sacrificabo tibi: Et confitebor nomini tuo, Domine, quoniam bonum est.

C Voluntarie Deo sacrificat, qui pro inimicis suis exorat. Sacrificare voluntarie, est Deo puritatem bonae voluntatis offerre. Confiteri quoque, hic laudare significat. Illum enim velle laudare, inaestimabile bonum est. Unde et mens sancta reficitur et omnis adversitas istius mundi effugatur.


7 Quoniam ex omni tribulatione eripuisti me: ÷ Et .. super inimicos meos despexit oculus meus.

C Ex omnibus tribulationibus se testatur Propheta ereptum, quod in isto saeculo non potest evenire, nisi eis qui in Domini dilectione persistunt. Respexit [Col. 0213D] oculus Domini super inimicos David, id est Ziphaeos, quando eos nefarias voluntates minime complere permisit; frequenter enim propitius Deus iniqua non permittit efficere ut compuncti debeamus de nostris erroribus supplicare.



ORATIO EX PSAL. LIII.

Salvifica, Domine, Ecclesiam tuam, tui nominis protectionem confitentem, ut despectis inimicis, voluntaria te confessione magnificet. Per Dominum nostrum Jesum Christum Filium tuum, etc.



PSALMUS LIV.



ARGUMENTUM PSAL. LIV.

C Christus Patrem petit, ne ejus despiciatur oratio, quam ex infirmitate carnis probatur expetere et [Col. 0214A] quid obstinatis Judaeis in suis sceleribus persistentibus debeat evenire ostendit.


TT. In finem in carminibus intellectus David.

C. Bene finis dicitur Christus, quia quidquid recte ac fideliter agimus, ad ipsum constat sine dubitatione referendum. In carminibus, in laudibus dicit. Intellectus iste certus est, ut cum David patrem dicamus Domini Christi (ut caecus in Evangelio: Miserere mei, fili David [Luc. XVIII]), secundum carnem intelligamus; secundum divinitatem vero, servum fateamur esse ipsum David Christi, sicut ipse ait: Dixit Dominus Domino meo (Psal. CIX).


1 Exaudi, Deus, orationem meam: et ne despexeris deprecationem meam: Intende mihi et exaudi me.

[Col. 0214B] C Prima parte petit Propheta exaudiri orationem suam, deinde postulat ne ejus deprecatio despiciatur. H Qua ratione intellige homo, quia nisi pura conscientia depreceris Deum, prorsus a Deo non exaudieris.


2 Contristatus sum in exercitatione mea: Et conturbatus sum a voce inimici et a tribulatione peccatoris.

C Pulcherrime Domini cursus vitae, uno sermone exponitur. Exercitationem dicimus quae nullo otio conquiescit. Exercitabatur miraculis et sanctitate doctrinae, et contristabatur, quod praedicationibus saluberrimis vaesania obstinati populi non credebat. A voce inimici H dicentis; Samaritanus est et daemonium habes (Joan. VIII), conturbatus sum. C Tribulatio [Col. 0214C] erat peccatoris, quando eum ore conspuebant, caedebant alapis, et alia multa ingerebant.


3 Quoniam declinaverunt in me iniquitates: Et in ira molesti erant mihi.

C Declinaverunt enim in Dominum iniquitatem, quia nullam volentes recipere rationem, effusionem sanguinis innocentis expetebant. Audiant insipientes Judaei, tantam se Domino fecisse molestiam accensa ira ut sibi perpetuam praepararent ruinam. H In ira, ira festuca; trabs, odium. Ira conturbat, trabs excaecat, ut illud: Turbatus est prae ira oculus meus. Molestus, id est saevus. C Vel molestia est, quando procacitate superflua reddimur inquieti.


4 Cor meum conturbatum est in me: [Col. 0214D] Et formido mortis cecidit super me.

H Cor meum conturbatum est in me, secundum hominem: sed virtute divina confortatum est. Et formido, etc. C Sua suis apte redduntur, consequens enim erat, ut cujus cor conturbatum fuerat, eum formido mortis invaderet. Revera cecidit, quando super eum venit, ulterius non valitura, quae prius potuit, quia perpetua mors morte Christi victa est.


5 Timor et tremor venerunt super me: Et contexerunt me tenebrae.

H Humano more loquitur, quibus est timor animae, et tremor corporis. Tenebrae dicuntur mali homines, quia qui odit fratrem suum in tenebris est [Col. 0215A] (I Joan. II). Contexerunt quidem, sed quia lux eram, non comprehenderunt.


6 Et dixi: Quis dabit mihi pennas ÷ sicut .. columbae: Et volabo et requiescam?

C Quis dabit mihi, scilicet nisi tu Pater qui humanam naturam ad coelorum regna perducis. Pennae a pendendo dictae. Inspice vero quod pennas non aquilae, non accipitris petiit, sed columbae, quae dicta est quasi cellae alumna, avis innocens, mansueta, quae in nullum animal fellita voluntate consurgit, merito illius pennas Christus petiit, in cujus specie super eum Spiritus sanctus apparuit (Matth. III). Volabo, id est celerrima me voluntate transponam, ut ab eorum iniquitate quiescam qui me persequuntur, [Col. 0215B] scilicet Judaeorum.


7 Ecce elongavi fugiens: Et mansi in solitudine. Diapsalma.

H Ecce elongavi a Judaeis, scilicet quia longe est a peccatoribus salus. Et cum gentibus incredulis mansi, quas in adventu meo florere feci. De quibus alius ait propheta: Laetetur et floreat desertum (Isai. XXXV).


8 Exspectabam eum qui salvum me fecit: A pusillanimitate spiritus et tempestate.

C Pronuntiat enim se praesidium exspectare Patris, qui eum poterat a corporea infirmitate salvare, et quia superius dixit esse turbatum, ideo nunc modici animi esse se testatur. Tempestates dicit procellas seditionum quas Judaei commovebant.


9 [Col. 0215C] Praecipita, Domine, divide linguas eorum: Quoniam vidi iniquitatem et contradictionem in civitate.

C Hic Judaico populo salutariter imprecatur, ut divisione linguarum, non implerent voluntatem malitiae suae, sicut in illa turri factum est, quam metu recentis diluvii in altum homines extendere conati sunt (Gen. X). Digne igitur illos dividi postulabat, quos iniquos esse in sacrilegis congregationibus praesciebat; ideo subjunxit, quoniam vidi iniquitatem in civitate, id est H congregatione; iniquitatem, cum non crediderunt; contradictionem, cum exprobrant: Nonne hic est filius fabri (Matth. XIII), et alia multa.


10 Die ac nocte circumdabit eam super muros ejus [Col. 0215D] iniquitas: Et labor in medio ejus et injustitia.

H Dicit enim die ac nocte, id est, omni tempore circumdare eam, hoc est Hierusalem. Super muros ejus iniquitas, ut quantum murorum machina in altum potuit crescere, multo magis Judaeorum malitia se extenderit. Labor in medio ejus, etc.; labor in oppressione pauperum, et injustitia in judiciis. Per medium (quia in urbis medio tanquam honorabili sede morari volunt primates), designans nobilissimos et primates eorum, quos non lex, non ratio, sed labor et injustitia possidebat.


11 Et non deficit de plateis ejus: Usura et dolus.

C Intende quod non dixit, occulte, sed in plateis [Col. 0216A] talia fuisse commissa, quae lex divina damnavit. H Usura est plus accipere quam dare: Omnia enim quae in lege prohibita sunt, ad augendum peccati cumulum excreverunt. In lege enim usurae accipi prohibentur. Unde propheta: Non foeneravi, neque foeneravit mihi quisquam (Jer. XV).


12 Quoniam si inimicus maledixisset mihi: Sustinuissem utique.

C Hic monstratur magnae patientiae exemplum, ut, inimicis contraria nobis loquentibus, non in contentionem erumpere, vel verbis resistere, sed locum insanis loquelis dare studeamus.


13 Et si is qui oderat me super me magna locutus fuisset: Abscondissem me forsitan ab eo.

[Col. 0216B] C In isto versiculo et praecedenti ac sequenti Judas perfidus increpatur, qui caveri potuisset, si publicus fuisset inimicus, humano modo loquendo; quem tamen Christus si voluisset, occultum non sibi sed aliis, cavere potuisset. H Non hic tantum de passione Dominus queritur, sed et de discipulo proditore, a quo se non abscondit, licet a Judaeis (ut in Evangelio legimus) (Joan. VIII) se absconderit sed etiam convivio sancto ascivit.


14 Tu vero homo unanimis: Dux meus et notus meus.

C Unanimis dictus est Judas, quia inter apostolos fuit numeratus. Dux, quia ad vicos et castella praemissus est, ut praedicatione verbi imbueret rudes [Col. 0216C] animos. Notus, quia ejus proditio nota erat Christo. H Vel, quia cum aliis ad praedicandum missus fuit, notus ejus dicitur.


15 Quoniam simul mecum dulces capiebas cibos: In domo Dei ambulavimus cum consensu.

H Qui simul mecum dulces capiebas cibos, id est, corpus et sanguinem Christi, quod ipse accepit ab eo indignus. Saepe etiam cum ipso Domino in templo Salomonis cum consensu praedicationis abiit. C Isti (ut superiori) versui jungendum est: cur me tradis? ut, tu homo unanimis dux meus et qui mecum dulces cibos sumpsisti, etc., cur me tradis?


16 Veniat mors super illos: ÷ Et .. descendant in infernum viventes.

C Veniat mors et devorabit eos terra vivos: Hoc [Col. 0216D] factum fuit Dathan et Abiron; venit subito ignis et mortui sunt. C More enim suo emendationem magis quam consumptionem postulat Propheta venire inimicis. Mors enim vitae dicitur finis, et qui in meliorem partem convertitur, finem prioris conversationis reperisse judicatur. In infernum descendunt viventes, quando cogitationes suas pessimas expavescunt, et ad meliora vota feruntur. Tunc enim quasi viventes ad inferna descendimus, quando malorum nostrorum recordatione terremur.


17 Quoniam nequitiae in habitaculis eorum. In medio eorum.

H Quoniam nequitiae in habitaculis Judaeorum. Etenim tam opere quam cogitatione illi nequitia pleni sunt.


18 [Col. 0217A] Ego ÷ autem .. ad Deum clamavi: Et Dominus exaudivit me.

H Clamavit igitur ex forma servi Christus jugiter ad Deum pro populo Christiano, et consequens erat illum exaudiri, quia non poterat a sua majestate segregari.


19 Vespere et mane et meridie narrabo et annuntiabo: Et exaudiet vocem meam.

C Vespere, significat tempus traditionis, quando eum Judas cohorti tradidit. Mane, cum ad Pontium Pilatum ductus est. Meridie, quando hora sexta suspensus est. Meridies dictus quasi medius dies. His sequentia verba redduntur, nam narrabo pertinet ad vesperum, quando omnia praedixit, quae Judas pessimus [Col. 0217B] facere disposuit. Annuntiabo ad mane, quia mane annuntiavit respondendo Pilato: In hoc natus sum (Joan. XVIII), etc. Exaudiet vocem ad meridiem pertinet, cum dixit: Consummatum est, et emisit spiritum (Joan. XIX).


20 Redimet in pace animam meam ab his qui appropinquant mihi. Quoniam inter multos erant mecum.

H Redimet in pace, narrat videlicet quod eum velociter exaudivit, cum eum de tribulationibus mortis eripuit in resurrectione. In pace, hoc est in semetipso. Ab his qui appropinquant, corpore non vita et merito. Inter multos, credentes erant mecum, et tamen non credebant. Vel inter istos qui sunt multi, id est, inter malos et non inter paucos, id [Col. 0217C] est, inter bonos qui sunt pauci. Vel in multis, id est, in baptismo et fide ficta. In paucis non sunt, id est, in fide firma, spe vera et charitate.


21 Exaudiet Deus et humiliabit illos: Qui est ante saecula. Diapsalma.

H. Exaudiet Deus me benedicentem, non illos maledicentes. Et humiliabit eos, hoc est superbos. Qui est ante saecula, Pater utique: quem in me manentem non cognoverunt.


22 Non enim est illis commutatio et non timuerunt Deum: Extendit manum suam in retribuendo.

H Non est illis commutatio, de malo in bonum. Et non timuerunt Deum, et ea causa, ad ultionem descendit Deus, sicut sequitur, extendit manum in [Col. 0217D] retribuendo. Quia cum eis ad auxilium porrecta fuisset, non eam receperunt. In retribuendo ergo dicit, id est, in vindicta in die judicii, hoc est, quia noluerunt converti et recipere a manu misericordiae gratiam, extendit manum in eos vindictae, ut qui noluerunt recipere in tribuendo, accipiant in retribuendo.


23 Contaminaverunt testamentum ejus divisi sunt ab ira vultus ejus: Et appropinquavit cor illius.

C Ille enim testamentum Dei contaminat quantum ad se pertinet, qui minime ipsius imperiis obedit. Dividuntur etiam perfidi a populo fideli in judicio, et segregantur tanquam arsurae paleae a granis. [Col. 0218A] Ira enim hic pro vindicta ponitur, quam impii sustinebunt. Et appropinquavit cor illius in judicio, quando cor Domini (hoc est voluntas ejus in prophetis et apostolis praedicata) omnibus innotescit. H Vel contaminaverunt Judaei testamentum, quia non intellexerunt Dominum Jesum in lege promissum, et quod intelligunt de Scripturis; in malum vertunt, quia Trinitatem non credunt et ideo divisi sunt a spirituali intelligentia. A Et ex eorum divisione et contaminatione, appropiavit voluntas Dei credentibus, ita ut et in Scripturis Dei voluntatem, quae latebat, intelligant.


24 Molliti sunt sermones ejus super oleum; Et ipsi sunt jacula.

C Molliti sunt sermones perfidorum Judaeorum [Col. 0218B] dicentium: Magister, scimus quia a Deo venisti (Matth. XXII). Super oleum, ne tanto sceleri par potuisset aliquod inveniri, quia nil levius est oleo. Ipsi etiam fuerunt jacula, quando dixerunt: Reus est mortis (Matth. XVI). H Vel revertitur sermo ad Judam, cujus sermo: Ave rabbi, super oleum erat, et osculo tradidit. Tale oleum refugientes boni in tribulatione Deum invocant, ideo sequitur: jacta, etc.


25 Jacta super Dominum curam tuam et ipse te enutriet; Non dabit in aeternum fluctuationem justo.

C Quando cogitatio jactatur in Dominum, non solum nos non consumit, quemadmodum cogitatio istius saeculi, sed etiam nutrit: in aeternum enim [Col. 0218C] (sicut hic dicit) neminem justissimum permittit Deus fluctuare, quando cum ipso in aeternitate cognoscitur regnare.


26 Tu vero Deus: Deduces eos in puteum interitus.

C Prius itaque dixit de justis, nunc de impiis qui in gehennae profunditatem mergendi sunt. Puteus dicitur hiatus terrae patens, sed ne hunc vitalem puteum intelligeres, addidit interitus, id est fovea mortalis. O pietas inaudita judicantis! totum hominibus praedicitur, ut culpa plectibilis vitetur. Ex putei enim similitudine gehennae tormenta nos admonet formidare.


27 Viri sanguinum et dolosi non dimidiabunt dies suos: [Col. 0218D] Ego autem sperabo in te, Domine

C Viri sanguinum proprie non dicuntur qui innocenter humanum fundunt cruorem, quoniam et justi judices juste fundunt, propterea addidit, et dolosi, ut solum illi notentur, qui per iniquissimum dolum quaerunt alienum exitium. Hos tales non dicit dimidiare dies suos, quando cum sibi longam vitam promittunt, exitum celerrimae mortis inveniunt. Ideo autem additum est, suos, ut voluntarios intelligeres dies sibi computatos, id est illos quos se victuros putabant, aut volebant non a Domino constitutos.



ORATIO EX PSAL. LIV.

Jesu Domine, qui ante saecula manens, conditionemque humanam suscipiens, ab unanimo discipulo [Col. 0219A] proditus, mortem subisti pro perditis, exaudi orationem supplicum et praesta, ut, te vespere et mane meridieque laudantes, mereamur ab hujus saeculi tempestatibus defensari. Qui cum Patre, etc.



PSALMUS LV.



ARGUMENTUM PSAL. LV.

C Vox Ecclesiae in persecutione positae.


TT. In finem pro populo qui a sanctis longe factus est. David in tituli inscriptione cum tenuerunt eum Allophyli in Geth.

C In finem, jam notum est; pro populo dicit, qui a sanctis longe factus est, quia Judaicus populus postulabat a Pilato, ne inscriptionem tituli sicut prophetarum fuit scriberet, nolens Christum suum regem [Col. 0219B] dici (Joan. XIX). Illa voluntas eos longe fecit a sanctis, quia sancti Christum suum regem dici gloriantur. Geth significat torcular, id est pressuram, quam omnis patitur Christianus ab allophylis, id est ab alienis. Philistini enim (qui nunc Palaestini dicuntur) alio nomine allophyli dicebantur.


1 Miserere mei, Deus, quoniam conculcavit me homo: Tota die impugnans tribulavit me.

C Virgo mater Ecclesia coelestem sponsum piis lacrymis rogat, ne se patiatur ab inimicis opprimi. H In homine conculcante atque impugnante, diabolum vel reliquarum nequitiarum spiritualium ostendit persecutionem.


2 Conculcaverunt me inimici mei tota die: [Col. 0219C] Quoniam multi bellantes adversum me.


3 Ab altitudine diei timebo: Ego vero in te sperabo.

C Vinum enim non profluit, nisi pedibus uva conculcetur. Sic Ecclesiam in membris suis conculcat inimicus, ut sanctorum merita gloriosa inde nascantur. Tota die, omni tempore contra eam rebellant inimici, sed de his, quia aliqui convertantur, non dicit omnes, sed multi.

C Ab altitudine diei, istum mundum significat, ubi tumet altitudo superbiae. Nam sicut Christus humilitatem praecipit, ita diabolus altitudinis culmina persuadet. Sed unde timere non debeat Ecclesia nec cadat, subdit. Ego in te sperabo, qui nunquam in te decipis confidentes.


4 [Col. 0219D] In Deo laudabo sermones meos: In Deo speravi non timebo quid faciat mihi caro.

C In Deo laudat sermones suos, qui omne quod loquitur bene: Deo applicare, non sibi, contendit. Non timebo, licet saeviat carnificum manus, omnia tamen tormenta despicit Ecclesia in membris suis, quae exspectat munera Domini Salvatoris.


5 Tota die verba mea exsecrabantur: adversum me Omnes cogitationes eorum in malum.

H Tota die exsecrabantur verba Christi Judaei dicentes: Non est propheta, sed seducit turbas (Joan. VII). Cogitationes Judaeorum versae sunt in malum, contra Christum; et peccatorum, contra sanctos.


6 [Col. 0220A] Inhabitabunt et abscondent: Ipsi calcaneum meum observabunt.


7 Sicut sustinuerunt animam meam Pro nihilo salvos facies illos, in ira populos confringes.

C Inhabitare videntur subdoli Christiani Ecclesiam, sed malum suae perversitatis abscondunt, nec palam ausi sunt prodere, quod sciunt apostolicam doctrinam non habere. Ipsi calcaneum observabunt, more diabolico, vel eorum qui ministri ipsius sunt, qui ultima nostra insidiosa calliditate respiciunt, cupientes nos a fide evertere, et ad reatus discrimina pervenire, saltem in extremis.

H Sustinuerunt animam Christi Judaei, ut captum in verbis accusarent principibus. Salvantur enim [Col. 0220B] pro nihilo; dum non commutantur ad gloriam, ad supplicia transferuntur. In ira populos confringes, quia impacti sunt in petram offensionis, et lapidem scandali (I Petr. II). A C Vel quamvis illi sustineant in malum, et ab hoc indignos se faciant salvatione, tu tamen misericordia omnia peccata superans, pro nihilo, id est gratis, nullis eorum meritis praecedentibus: salvos facis ita ut, quasi iratus, multis tribulationibus populos fatigatos recurrere ad te cogas. Irasceris et deducis, saevis et salvas, terres et vocas; ira videtur, sed paterna.


8 Deus, vitam meam annuntiavi tibi. Posuisti lacrymas meas in conspectu tuo.

C Vitam suam annuntiat Deo, qui peccata propria confiteri non erubescit. Lacrymae, quae in conspectu [Col. 0220C] Domini ponuntur, jocundae sunt, quia non cruciant, sed a cruciatibus liberant.


9 Sicut et in promissione tua: Tunc convertentur inimici mei retrorsum.

C Promissio quippe Dei est, ut pias lacrymas non refutet. H Optando dicit Ecclesia, converti inimicos retrorsum, id est, ut qui currunt ad infernum convertantur ad Deum.


10 In quacunque die invocavero te: Ecce cognovi quoniam Deus meus es.

C Hic clementiam Domini pronuntiat mirabilemque pietatem Propheta, ut in quacunque die invocatus fuerit Christus, semper se miseratus indulgeat. Quacunque die, significat diversi temporis satisfactionem. Alius enim toto tempore vitae Domino [Col. 0220D] supplicat, alter, media aetate convertitur. Alius in fine vitae salvatur, ecce cognovi. H Alii cognoscunt Deum per creaturam coeli et terrae, sicut Paulus dicit: Per ea quae facta sunt intellecta conspiciuntur (Rom. I); alii, per inspirationem divinam; alii, per signa, ut Thomae dixit: Infer digitum tuum huc (Joan. XX); alii, per indulgentiam. clementiam, et auxilium, ut poenitentes.


11 In Deo laudabo verbum, in Domino laudabo sermonem: In Deo speravi, non timebo quid faciet mihi homo.

H Laudat iterum Propheta verbum istud, sive sermonem: qui erat in principio apud Patrem; et [Col. 0221A] sperans in eum, non metuit minas adversarii dicens: in me sunt, Deus, vota tua. C Vel, sermonem, id est Evangelium ab ore Christi prolatum.


12 In me sunt, Deus, vota + tua .. ÷ Quae .. reddam laudationes tibi.

H Haec sunt vota Prophetae, ut laudem Dominicam sedule celebret, et cur haec faciat adjecit, quoniam eripuisti.


13 Quoniam eripuisti animam meam de morte, et pedes meos de lapsu: Ut placeam coram Deo in lumine viventium.

C Quoniam eripuisti animam meam, id est, populos fideles de morte perpetua, et bene suam animam sancta mater dicit ereptam, quae in liberatione filiorum gaudebat. Dicit vero pedes ereptos a lapsu, [Col. 0221B] quod non fit hic, sed in futuro saeculo praestabitur. Dum enim ambulabunt justi in hoc mundo, in lapsu sunt, sed misericordia divina continentur. Sic legitur: Septies cadet justus et resurget (Prov. XXIV). H Lumen viventium Christus est, qui sibi placentes illuminat. C Vel manifestatio sanctorum est lumen viventium.



ORATIO EX PSAL. LV.

Bellorum invisibilium optime propugnator, qui in te fidentes ab inimicis obrui non permittis, exterge precamur ab oculis nostris peccati lacrymam, ut dum carnalia bella comprimimus, placere tibi in lumine viventium mereamur. Per Dominum nostrum Jesum, etc.



PSALMUS LVI.
[Col. 0221C]


ARGUMENTUM PSAL. LVI.

C Ut Christus secundum humanitatem qua passus est orat, et resurrectionis suae gloriam commemorat, Patrique laudes decantat.


TT. In finem ne disperdas David in tituli inscriptione cum fugeret a facie Saul in speluncam.

C Ne disperdas David prohibetur. David a Saulo disperdi. In tituli inscriptione, hoc non David: sed in passione Christo evenit, ne a Pilato scriptus titulus mutaretur (Joan. XIX). Cum fugeret, etc., actus iste et David et Domino convenit. Nam sicut fugit David a facie Saul in speluncam, sic Deitas abscondita fuit perfidis Judaeis in corpore Christi.


1 [Col. 0221D] Miserere mei, Deus, miserere mei: Quoniam in te confidit anima mea.

C Clamat Christus ad Patrem, ex eo quod futuram scivit passionem. Repetitio ista: periculum futurae mortis ostendit. Oravit autem, ut regulam nobis sanctae orationis ostenderet: passus propter nos, ut nullus pro ipso pati velle refugiat.


2 ÷ Et .. in umbra alarum tuarum sperabo: Donec transeat iniquitas.

H Umbra enim significat protectionem Divinitatis. A calore enim solis, umbra quaeritur; sed per calorem, persecutio vel tribulatio intelligitur. Duae alae duo Testamenta vel duo praecepta charitatis: [Col. 0222A] quibus protegi se petit Propheta, donec transeat iniquitas, id est diabolus cum suis satellitibus.


3 Clamabo ad Deum altissimum: Deum qui bene fecit mihi.

C Clamat ille ab humanitate suscepta, a quo supernae creaturae non desinunt opem postulare. Qui bene fecit mihi, hoc significat arcanum Incarnationis Domini, quod humano generi divina gratia collatum est.


4 Misit de coelo et liberavit me. Dedit in opprobrium conculcantes me. Diapsalma.

C Misit de coelo, non angelum, non aliquam creaturam, sed intellige auxilium supernae potentiae suae. Opprobrium persequentibus fuit, quando illum [Col. 0222B] quem se credebant exstinguere viderunt resurgere, et fideles populos de ipsius resurrectione gaudere.


5 Misit Deus misericordiam suam et veritatem suam: ÷ Et .. eripuit animam meam de medio catulorum leonum: dormivi conturbatus.

H Misericordia et veritas Christus est, quem Pater de coelo misit in mundum, nec una sine altera esse potuit. Si sola misericordia fuisset, licentia esset peccandi: et si sola veritas poenam non potuisset homo sustinere. C Catuli leonum: significat plebem Judaeorum, quam principes et sacerdotes (qui sunt leones) ferali voluntate genuerunt. Dormivit altissima quiete in cruce, conturbatus afrem itu [Col. 0222C] Judaeorum.


6 Filii hominum dentes eorum arma et sagittae: Et lingua eorum gladius acutus.

C Filii hominum sunt, qui in nece Domini impia voluntate saeviebant. Quorum dentes fuerunt arma et sagittae, id est consilia pessima, et verba volantia ad operationem mortis. Acuto gladio comparantur voces illae quae dicebant: Crucifige, crucifige, quoniam sicut acutus ensis celerrimum mortis operatur effectum, ita et illa verba: citatam exitii complevere sententiam.


7 Exaltare super coelos Deus. ÷ Et .. in omnem terram gloria tua.

[Col. 0222D] C Exaltare: ut pendens in cruce; semper in tua majestate cognoscaris regnare. Super coelos dixit, quia Dominus supernas virtutes noscitur habere subjectas, et quoniam ascendens super coelos sedensque ad Patris dexteram glorificatus est. Glorificatus est quoque super terram, quando totum mundum replet Ecclesia, in qua laudes Deo jugiter concinuntur.


8 Laqueum paraverunt pedibus meis: Et incurvaverunt animam meam.

H Laqueum paraverunt: cum interrogationes Christo inferebant dolosas. Sic quoque voluerunt Christum incurvare, ut non nominaretur nomen ejus.


9 [Col. 0223A] Foderunt ante faciem meam foveam: Et inciderunt in eam. Diapsalma.

C Bene fovea dicitur sententia mortis, quae mittit ad foveam. Dixerunt enim: Reus est mortis, et ideo dicti sunt foveam fodere, quia visi sunt eum neci tradidisse. Et ipsi inciderunt. Omnis enim injusta vox: suos damnat auctores, et antequam alteri noceat: se prius ipsa condemnat. H Inciderunt, cum post resurrectionem Domini inimicis traditi, capti, interfecti et dispersi sunt.


10 Paratum cor meum Deus paratum cor meum: Cantabo et psalmum dicam.

C Agit Filius gratias Patri, per id per quod et resurrexit a mortuis. Paratum se dicit ad agendas gratias, quia sibi sciebat venturam gloriam resurrectionis. [Col. 0223B] Cantare diximus, gratias vocibus referre. Psalmum dicere, praedicabili actione illum laudare.


11 Exsurge gloria mea, exsurge psalterium et cithara: Exsurgam diluculo.

C Exsurge dicitur quasi surge, ad miraculum faciendum: exsurge psalterium et cithara. Psalterum fuit: quando operabatur divina mandata. Cithara vero: gloriosam passionem significat, quae tensis nervis et ossibus dinumeratis virtutem patientiae personabat. Surrexit diluculo, quod est inter tenebras noctis et claritatem Dei.


12 Confitebor tibi in populis, Domine: Et psalmum dicam tibi in gentibus.

[Col. 0223C] H Confitebor tibi, hoc est, postquam resurrexero: te in populis Christianis laudabo. C Psalmum dicam, quia per omnes gentes: linguis variis psalmodia Domino devota mente persolvitur.


13 Quoniam magnificata est usque ad coelos misericordia tua: Et usque ad nubes veritas tua.

H Magnificata est misericordia, quia Domini resurrectione pacificata sunt omnia Patri, quae in coelo et quae in terra sunt. C Nubes significant prophetas, quos irrigua veritas Spiritus sancti, velut copiosus imber implevit: et coelesti fonte satiati, super steriles peccatores spiritualis copiae dona fuderunt.


14 Exaltare super coelos, Deus. Et super omnem terram gloria tua.

[Col. 0223D] H Exaltare, Propheta haec dicit, de gloriosa Christi ascensione. Erit gloria super terram, cum effuderit donum Spiritus sancti super omnem carnem (Act. II).



ORATIO EX PSAL. LVI.

Transfer, Domine, iniquitatem familiae humilis, sub tuarum alarum umbra sperantis, ut missa de coelo misericordia tua, a nequissimis insidiarum foveis eruamur. Per Dominum nostrum Jesum, etc.



PSALMUS LVII.



ARGUMENTUM PSAL. LVII.

C Christus exprobrat nequitiam Judaeorum, et eorum retributiones declarat, ac de laetitia justorum, cum ultionem viderint peccatorum.


[Col. 0224A] TT. In finem ne disperdas David in tituli inscriptione.

C Commonetur itaque Pontius Pilatus, ne disperdat scriptum titulum, qui regem Dominum declarabat. Regem enim illum quis poterit abolere: quem constat esse coeli terraeque Creatorem.


1 Si vere utique justitiam loquimini: Recte judicate filii hominum.

C Loquuntur enim Judaei falso justitiam legis, qui non sunt recta judicaturi; vere enim justa loquuntur, qui justa facturi sunt. Sermo enim rectus: vitae debet esse consimilis. Hic arguit propheta voces illorum, quando dolose dicebant: Magister, scimus quia a Deo venisti. Non recte judicabant, quando Pilato dicebant: Crucifige, crucifige.


2 [Col. 0224B] Etenim in corde iniquitates operamini in terra: Injustitias manus vestrae concinnant.

C Etenim in corde, ac si diceret: Quomodo potuistis de me judicare qui in corde vestro iniquitates operamini? ubi perfectum est crimen antequam fiat perpetratum. In terra dicit, in arcano pectoris; per manus significat res actuales malas, quae concinnantur mente: quando ex multis partibus sibi convenit perversitas adunata.


3 Alienati sunt peccatores a vulva: erraverunt ab utero: Locuti sunt falsa.

C Merito ergo projectos dicit peccatores tanquam abortivos a vulva Ecclesiae, qui nulla doctrinae confirmatione perfecte imbuti sunt, sed tanquam tenerae [Col. 0224C] pecudis fatuata mollities, non ad lucem vitalem, sed in perfidiae tenebras probantur adjecti. Et recte Ecclesia uterum habere dicitur, quae nos sacro baptismate genuit in perpetuam lucem. Erraverunt ab utero qui contraria matri dogmata secuti sunt. Ipsi et falsa locuti sunt: qui ab eius sanctis doctrinis erraverunt.


4 Furor illis secundum similitudinem serpentis: Sicut aspidis surdae et obturantis aures suas.

C Obstinatorum Judaeorum furor irrevocabilis est sicut serpentis. Quibus etiam mala consuetudo aspidis comparatur, quae ne exaudiat verba incantantis et suas latebras derelinquat: unam aurem dicitur suae caudae obturare inflexione, alteram in terram deprimere. Sic obturatis auribus cordis Judaei noluerunt [Col. 0224D] audire saluberrimam jussionem Christi, sive sanctae Scripturae intelligibilem veritatem.


5 Quae non exaudiet vocem incantantium: Et venefici incantantis sapienter.

C Dicit enim de aspide quae non exaudiet vocem incantantium, nec passa est audire vocem: quae illam trahere potuisset ad lucem. Sic etiam Judaeus, vel quivis obstinatus malevolus: non contrahitur a docente ad lumen veritatis.


6 Deus conteret dentes eorum in ore ipsorum: Molas leonum confringet Dominus.

C Contrivit Deus dentes Judaeorum, quando dolosa verba eorum deducebantur ad nihilum. Leones fuerunt, quando cruento ore clamabant: Crucifige, [Col. 0225A] crucifige. Confringebantur molae in ore ipsorum, quando non poterant dictis verissimis respondere.


7 Ad nihilum devenient tanquam aqua decurrens: Intendit arcum suum donec infirmentur.

C O inaudita saevitia Judaeorum! comparantur illis tot mala ingentia: a quibus novimus immania venire pericula. Aqua vero decurrens: est torrens cito deficiens. Deus etiam contra malos arcum suum intendit, id est, comminationem suae potestatis, et tandiu terret: donec infirmati cedant, et ad confessionis salutem se convertant.


8 Sicut cera quae fluit auferentur: Supercecidit ignis et non viderunt solem.

H Sicut cera igne dissolvltur, ita et isti qui in sua [Col. 0225B] obstinatione perdurant, futuri judicii igne perduntur. C Auferentur, dicit a conspectu Dei. H Supercecidit ignis, id est, judicium mortis. Et non viderunt solem, C id est, Dominum Salvatorem. Illum enim conspicere nequeunt, nisi qui eum mundis mentibus intuentur. A C Vel ignis concupiscentiae malae cecidit hic super mentes malorum, et ideo justum et bonum et sanctum videre non possunt, id est, bene agere et bene discernere agenda.


9 Priusquam intelligerent spinae vestrae rhamnum: Sicut viventes sicut in ira absorbet eos.

H Hic loquitur ad populum peccantem. Rhamnus spinarum genus est aculeis asperrimum et flore gratissimum, et significat per flores retributionem bonorum, per aculeos poenam malorum; justis floret [Col. 0225C] ad ornatum, peccatoribus praebet spinas ad configendum. C Dicit vero: Sicut viventes, quia vivere creduntur et mortui sunt. Omnis enim peccator in peccatis degens, veritati moritur. Sicut in ira: illud significat, quia Dominus non iratus: tanquam iratus, videtur peccatores percellere. Quando autem additur: Absorbet eos, hoc significat subitum interitum eorum cum justa vindicta.


10 Laetabitur justus cum viderit vindictam. Manus suas lavabit in sanguine peccatoris.

H Laetabitur justus, quia quando impii damnantur in poenis, justi laetificantur in praemiis. C Cum enim sanguis peccatoris effunditur, tunc manus, id est, actus justi hominis corriguntur. Impio enim pereunte, commonetur justus se cautius diligentiusque custodire.


11 [Col. 0225D] Et dicet homo si utique est fructus justo: Utique est Deus judicans eos in terra.

C Vult hic enim hoc intelligi, quia nec mali in hoc saeculo omnino a poena sunt liberi, quamvis florere videantur, quia qui non crediderit, jam judicatus est. Nec etiam boni a beneficio sequestrati, licet mundanis oneribus opprimantur. II Tunc erit fructus justo: cum ei Dominus regna donaverit. Illi ante judicium in hac terra judicantur: de quibus dictum est: Qui non crediderit jam judicatus est (Joan. III).



ORATIO EX PSALM. LVII.

Justissime Domine, concede populo tuo sequi justitiam, [Col. 0226A] diligere recta, ne a veritate tua auditum avertens, a venefici serpentis morsibus saucietur. Per Dominum nostrum Jesum Christum, etc.



PSALMUS LVIII



ARGUMENTUM PSAL. LVIII.

C Christus orat, ne ei inimici nocere praevaleant, dicitque quemadmodum in fine saeculi convertendi sint Judaei, pro quibus et oratio mirabili pietate depromitur.


TT. In finem ne disperdas. David, in tituli inscriptione: quando misit Saul et custodivit domum ejus: ut interficeret eum.

In finem: jam dictum est sine fine. Ne disperdas David in tituli inscriptione. Et hoc quoque frequenter ponitur, ut passio Domini per haec indicia declaretur. [Col. 0226B] Domus David indicat monumentum, ubi triduana morte requievit, quod ad custodiendum miserunt Judaei mala mente: quod tamen invitis eis factum est ad gloriam nominis ejus ne per fraudem diceretur resurgere.


1 Eripe me de inimicis meis, Deus meus: Et ab insurgentibus in me libera me.

C Petit humanitas verbi ex humanitate sine macula peccatorum: diabolum vel ministros ejus Judaeos averti a se. Nos autem sic petimus obnoxii: ab immundis spiritibus divina misericordia liberari. H Inimici Christi fuerunt Judaei: cum ei invidebant occulte. Insurrexerunt: cum praeceptis ejus obviaverunt.


2 Eripe me de operantibus iniquitatem: [Col. 0226C] Et de viris sanguinum salva me.

C Duo genera inimicorum posuit, scilicet inimicos qui animum tantum habuerunt nocendi, et qui jam insurgebant nocere, nunc vero tertium genus eorum qui jam operantur malum. H Quia operarii iniquitatis effecti sunt (Matth. XXVII), cum manus armaverunt ad ejus interfectionem. Viri sanguinum fuerunt, cum sanguinem justi super se suos que filios venturum esse optaverunt.


3 Quia ecce ceperunt animam meam: Irruerunt in me fortes.

C Anima hic dicitur vita corporalis: caeterum animam Christi nulla potuit adversitas occupare, sed per animam captam tempus ostenditur passionis. Fortes: diabolum significat hic cum ministris Judaeis.


4 [Col. 0226D] Neque iniquitas mea neque peccatum meum, Domine: Sine iniquitate cucurri et direxi.

C Iniquitas hic pro malitia vel malevolentia accipienda est; peccatum vero pro operatione sceleris; quae omnino a Domino fuisse probantur extranea. Christus enim mundanam vitam recto tramite cucurrit, nec illi ullo modo potuit obviare iniquitas: quae actus semper humanitatis intorquet. Hoc enim ei erat dirigi, unde venerat ut rediret.


5 Exsurge in occursum meum et vide: Et tu, Domine, Deus virtutum, Deus Israel.

H Ad Patrem hic loquitur: a quo se in Evangelio [Col. 0227A] clarificari postulabat. Et vide, hoc est fac videri, ut credant me aequalem tibi. Deus virtutum, id est, angelorum et hominum. Deus Israel, hoc est, animarum Deum videntium.


6 Intende ad visitandas omnes gentes: Non miserearis omnibus qui operantur iniquitatem. Diapsalma.

C Intende nunc ad visitandas omnes gentes, ut tibi ex gentibus copia crescat, quia sterilitatem fidei in Judaico populo comperisti. Omnes gentes dicit, quoniam de universis gentibus Domino adjuvante erant credituri. Non miserearis, ostendit illis esse miserendum: qui puro studio supplicabunt. Licet omnes operantur iniquitatem, illis tamen parcendum est qui ad Christum devota mente confugiunt.


7 [Col. 0227B] Convertentur ad vesperam et famem patientur ut canes: Et circuibunt civitatem.

C Declaratur hic futura conversio Judaici populi, et ex eis in fine mundi innumeros esse credituros: ut quamvis sera, tamen aliquando salutifera conversione salventur. H Et usque ad exitum vitae suae famem verbi Dei patiuntur. C Canis dictus a canendo, nam illius consuetudo est, illa loca defendere, ubi se novit alimoniam reperire: ita Judaei jam conversi defendent civitatem, id est Ecclesiam quam correctis praedicatoribus circuibunt.


8 Ecce loquentur in ore suo: et gladius in labiis eorum: [Col. 0227C] Quoniam quis audivit?

C Loquentur certe tunc in ore suo: quod nunc habere non merentur in corde. A C Erit utique in labiis eorum gladius coelestis verbi Dei, qui legitur bis acutus, ex utroque testimonio feriens. C Quis enim cum pondere proferendum est, quasi nullus gentilis pene, quasi omnino rarissimus, qui eorum praedicationem audiet, scilicet Judaeorum, quoniam quando convertentur Judaei: pene Christiani ex gentibus Antichristo adhaerebunt, ut rarissimus sit tunc Christianus, ex gentibus natus.


9 Et tu, Domine, deridebis eos. Ad nihilum deducis omnes gentes.

C De gentibus qui in Antichristi scelerata religione permanserint, irridendos eos pronuntiat, qui [Col. 0227D] praedicationes rectas audire noluerint. Gentes, et in bono et in malo poni notissimum est. Ipsas enim pro nihilo habet Dominus: qui eum creaturarum omnium non venerantur auctorem. Mos est Scripturae (sicut hic) dicere pro parte totum, ut omnes gentes non omnes, sed omnes incredulas accipias.


10 Fortitudinem meam ad te custodiam: quia Deus susceptor meus: Deus meus, misericordia ejus praeveniet me.

C Fortitudinem humanitatis suae dicit Christus patris beneficiis applicandam. Ad te custodiam: mutata syllaba significat per te. Custodiam fortitudinem meam: merito illi fortitudinem suam pronuntiat deputandam, quem etiam susceptorem suum [Col. 0228A] esse noscebat. H Praevenit illum misericordia Patris, cum prius centurio eum confessus est, quam ab inferis resurrexisse Deum videret. Sed et multi percutientes pectora sua revertebantur dicentes: Vere Filius Dei erat iste (Matth. XXVII).


11 Deus ostendit mihi super inimicos meos: Ne occidas eos nequando obliviscantur populi mei.

C Deus ostendit mihi. Secundum jam dicit munus beneficii, ut etiam inter inimicos virtus ipsius majestatis possit ostendi, ut de blasphemis fiant religiosi. Ne occidas eos, precatur ergo ne gens Judaeorum funditus pereat, sed magis errasse se satisfactione digna cognoscat.


12 Disperge illos in virtute tua: [Col. 0228B] Et depone eos protector meus, Domine.

H Disperge illos, hoc dictum est de Judaeis, ut in toto orbe dispersi, sic emendati non superbiant, vel in hac dispersione scelus suum poenitendo deplorent.


13 Delictum oris eorum sermonem labiorum ipsorum: Et comprehendantur in superbia sua.

C Delictum oris eorum, id est, cogitationum insaniae fuerunt, quando consilium fecerunt, ut neci traderent Dominum. Sermo quoque labiorum detestabilis fuit, quando dicebant: Reus est mortis. Captos eos constat in superbia sua, quando viderunt resurgentem quem respuerant miracula facientem.


14 Et de exsecratione et mendacio annuntiabuntur [Col. 0228C] in consummatione: In ira consummationis et non erunt.

H Exsecrabantur Dominum, cum eum filium Joseph fabri dixerant. Innectebant etiam mendacium: cum eum daemonium dicebant habere. Et non erunt, id est, ut non possint perseverare in malitia sua, sed in ea consummentur (Matth. XIII). C Consummationem enim illam dicit, quam unusquisque patitur. (Joan. VIII): quando memor peccatorum se cruciat. Non erunt igitur utique superbi sed poenitendo humiliati.


15 Et scient quia Deus dominabitur Jacob: ÷ Et .. finium terrae. Diapsalma.

C Et scient, Judaei cum fuerint perfecta religione instituti: Christum esse Dominum Jacob patriarchae, [Col. 0228D] quod primitus non credebant, et Dominum esse finium terrae, id est, catholicae Ecclesiae toto orbe diffusae, quod modo durato corde non sapiunt.


16 Convertentur ad vesperam et famem patientur ut canes: Et circuibunt civitatem.

C Post interjectionem secundi Diapsalmatis: venit ad tertium ingressum, ubi conversio Judaeorum et resurrectio Domini ostenditur. Canes hic significat praedicatores ex Judaeis conversos, ut Paulum et alios. Civitas vero hic Hierusalem significat terrestrem: quam Paulus circuivit praedicando gloriose, et alii Judaei multi credentes. In superiore enim divisione vesperam diximus finem saeculi significare, sed [Col. 0229A] hic initium sextae aetatis ostendit, quando Dominus venit, et post ejus resurrectionem multitudo credidit Judaeorum.


17 Ipsi dispergentur ad manducandum: Si vero non fuerint saturati et murmurabunt.

C Ipsi vero qui veram meruerunt habere doctrinam, dispergentur ad manducandum, cibum videlicet spiritalem, ut convertantur gentes ad fidem, sicut Petro dictum est in visione: Macta et manduca (Act. X). Saturantur doctores: quando praedicationes suas viderint populos desideranter assumere. Contra jejuni murmurant, si verba sua fructificare non cognoverint in mentibus perfidorum.


18 Ego autem cantabo fortitudinem tuam: Et exsultabo mane misericordiam tuam.

[Col. 0229B] H Cantabat Christus, id est, praedicabat fortitudinem Patris, quomodo cum ipso vicerit diabolum. C Mane exsultabit, cum nox obscura istius saeculi transierit, quando jam misericordia Domini in remuneratione sanctorum elucescit. Ibi enim ipse exsultaturus est tanquam rex et Dominus, ubi suum populum in se gaudere conspexerit, potest etiam cantatio et exsultatio ista ad membra magis proprie referri. Cantavit enim Christus fortitudinem in Petro, aliisque apostolis et martyribus.


19 Quia factus es susceptor meu Et refugium meum in die tribulationis meae.

C Ipse Christus suscipitur, quando Ecclesia cuncta salvatur. Tunc etiam aeternum refugium efficitur Christus, quando ista desiderantissima vox auditur. [Col. 0229C] Venite, benedicti, Patris mei, sed et jam gratum est refugium Christus, quando tempore tribulationis condonatur.


20 Adjutor meus, tibi psallam: quia, Deus, susceptor meus es: Deus ÷ meus .. misericordia mea.

C Repetit frequenter beneficia, ut nobis quemadmodum gratias agere debeamus ostendat. Susceptor: humanitatis nostrae verbum est, quod eam in Mariae virginis utero sibi sociare dignatus est. Deus meus, id est, misericordia mea, ibi enim omnia sunt beneficia, ibi universa munera designata.



ORATIO EX PSAL. LVIII.

Omnipotens Domine, cujus virtutem atque misericordiam [Col. 0229D] matutino laudamus in tempore: quo fortitudinem te nostram oramus et quaesumus, ut ab omni obscuritate tenebrarum eruti: matutino lumine decoremur. Per Dominum nostrum Jesum Christum, etc.



PSALMUS LIX.



ARGUMENTUM PSAL. LIX.

C Populus conversus ad Christum orat, ut post tribulationes quas pertulit: deducatur ad ipsum.


TT. In finem pro his qui immutabuntur in tituli inscriptione David in doctrinam cum succendit Mesopotamiam Syriae et Syriam Sobal. Et convertit Joab et percussit Edom in valle Salinarum duodecim millia.

C Commutabuntur autem in finem, qui veteris [Col. 0230A] hominis errore deposito: Domino Salvatori pura mente famulantur. Tituli inscriptio Christum significat regem. In doctrinam, id est Christianam. Bella ista quae sequuntur, historia regum comprehendit, et significant victorias Domini Salvatoris: quas in toto mundo de paganis agit et perfidis, quorum verba iste psalmus dicturus est. Christus manu fortis et desiderabilis, non ferro, sed conversionis studio, non per ignem visibilem, sed per charitatis ardorem (quo modo divinitas debellare ac vincere invisibiliter consuevit) mundum rebellem subegit.


1 Deus repulisti ÷ nos .. et: destruxisti nos Iratus es et misertus es nobis.

C Populus iste qui erat priscis erroribus illigatus, repulsum se et destructum sub gratiarum actione [Col. 0230B] commemorat. Cum dicit repulisti, ostendit se fuisse gratia Dei revocatum ne in pravis dogmatibus vita finiretur. Ista destructio sic evertit: ut construat, sic deponit: ut erigat, ideo merito ad gratiarum actionem venit ista destructio. Iratus est: quando superstitiones eorum subvertit. Misertus: cum eos ad cultum verae religionis adduxit.


2 Commovisti terram et conturbasti eam: Sana contritiones ejus quia commota est.

C Terra: universum coetum peccantium significat, qui in adventu Domini commoti sunt, quando culturas suas cognoverunt Deo esse abominabiles. Conturbati sunt, quando inter doctrinas suas alias audierunt: Apprehendite disciplinam, nequando [Col. 0230C] irascatur Dominus (Psal. II); et pereatis de via justa. Sana contritiones, etc. Coelesti medico produntur vulnera, ut contritis medicina succurrat. Ista est contritio quae nos efficit fortiores, quia commota est, id est, a priore errore translata est, ut tibi Domino obediat qui ante idolis serviebat.


3 Ostendisti populo tuo dura: Potasti nos vino compunctionis.

C Ostendit enim dura fidelibus justis in isto mundo, ut reddat in aeternitate pretiosa. Vino comparata est virtus, in qua non est vitiorum copia, sed compunctionis ubertas, quae in bono proposito studium nostrae voluntatis immutatae efficit recta sapere: dum ea implentur.


4 Dedisti metuentibus te significationem: [Col. 0230D] Ut fugiant a facie arcus. Diapsalma.

C Dedit timentibus significationem, quando per Scripturas edocuit in hoc amenti mundo fideles multiplices passiones sustinere: facies arcus, diem judicii designat, ubi Novi et Veteris Testamenti quasi duobus inflexis jugis omnis populus judicatur, sed ille ab isto arcu sagittam, id est, sententiam non suscipit, qui se in humilitatem confessionis devote prostraverit.


5 Ut liberentur dilecti tui. Salvum fac dextera tua et exaudi me.

C Depreeatur iste populus fidelis, ut jam a tribulationibus libertatus Dei virtus tribulationes ejus in alacritatem gaudii convertat. Et item precatur ut [Col. 0231A] salvus fiat dextera, quia in ipsa parte statuendi sunt, qui perpetua felicitate gaudebunt.


6 Deus locutus est in sancto suo: laetabor et partibor Sichimam: Et convallem tabernaculorum metibor.

C Locutus est Pater in Filio, scilicet evangelicam veritatem, per quam venit redemptio fidelium. Laetabor. Juste laetabatur populus, cui prospera locutus est Dominus. H Sichimam, Samariam significat, dividit Christus Sichimam, cum aliam partem ad beatitudinem, aliam cum infidelibus ponit. C Convallem tabernaculorum metiebatur, id est, de Judaica collectione habet non minimam portionem in fide catholica. Convallis dicta, quasi cavata vallis.


7 Meus est Galaad et meus est Manasses' [Col. 0231B] Et Ephraim fortitudo capitis mei.

C Galaad interpretatur acervus testimonii. Testes enim Graece martyres dicuntur. Acervus iste testimonii magnam esse significat martyrum congregationem. Manasses interpretatur oblitus, merito ergo fidelis populus dicit illam oblivionem suam esse, quae erat de abolitione scelerum ventura. Ephraim fructificatio dicitur, quae est fortitudo capitis mei, id est Dominus Salvator, qui nobis contulit copiosissimum fructum in passione et resurrectione, quia nisi granum frumenti, etc., usque multum fructum affert (Joan. XII). H Universa haec de gentium vocatione dicuntur, quarum diversae virtutes sub singulorum nominum interpretatione intelligendae sunt.


8 Juda, rex meus: [Col. 0231C] Moab, olla spei meae.

C Juda Christum significat, et cum exsultatione dicendum est: Juda, rex meus, quoniam haec est fidelium gloriosa confessio. Moab pro gentibus ponitur, unde congregandam praedicebat Ecclesiam. Per ollam spei, tribulatio significatur, quam in hoc saeculo sancti sustinent, quae ad spem vitae aeternae Domino praestante, porrigitur, ut Paulus ait: Spes autem non confundit (Rom. V). Olla vero hic in malam partem ponitur, eo quod in sensu pravo velut unda decoctionis exaestuat, sed decoctis peccatis et exustis convertetur nigredo ollae.


9 In Idumaeam extendam calceamentum meum: Mihi alienigenae subditi sunt.

H Idumaea interpretatur sanguinea vel terrena, [Col. 0231D] ac si dicat: In istos tales extendam calceamentum, id est praedicationem Evangelii. Mihi alienigenae subditi sunt, scilicet Christo et Ecclesiae.


10 Quis deducet me in civitatem munitam: Quis deducet me usque in Idumaeam?

C Exclamat populus fidelis ad Dominum: Quis deducet me in civitatem munitam, id est futuram Hierusalem, nisi tu solus Deus; quae sic munita est, ut nulla ulterius persecutione quatiatur; qui eam te duce ingreditur. Quis deducet, ipse, scilicet Deus. Desiderat enim Ecclesia illos populos sibi applicari, qui adhuc non meruerunt esse perfecti, ut completo numero praedestinatorum, simul ad aeterna gaudia terreni cum sanctis pervenirent.


11 [Col. 0232A] Nonne tu, Deus, qui repulisti nos: Et non egredieris Deus in virtutibus nostris?

C Dicendo, nonne tu, Deus, ostendit, de quo superius dicebat, solum esse eum qui deduceret, et illum solum Creatorem debere nobis esse propitium. Dicit autem, qui repulisti nos, id est a malo prohibuisti, ne in nostra voluntate versaremur erronei. Non egredietur Deus in virtutibus nostris, id est, cum ita nos intus in praesenti saeculo defendas ab adversariis nostris, ut tamen foris nos diversis afflictionibus ad probationem nostram affligamur, aestimant inimici, quod non egrediaris in virtutibus nostris, quamvis in mente nos virtuose protegas.


12 Da nobis auxilium de tribulatione: Et vana salus hominis.

[Col. 0232B] C Orat Ecclesia, ut de tribulatione istius mundi, quam jugiter sustinebat, Domini sibi praeveniret auxilium, sciens tanto illic amplius unumquemque consolandum quanto hic pro ejus nomine fuerit vehementer afflictus. Et vana salus hominis, salutem praestare non potest homini nisi solus Deus, ideoque sperare non debet homo in hominem


13 In Deo faciemus virtutem: Et ipse ad nihilum deducet tributantes nos.

C Ipse in Deo faciet virtutem, qui in mandatis ejus jugiter perseverans, diabolicas tentationes Christo miserante calcaverit. Ad nihilum quippe perducit inimicos fidelium, quoniam delet eos de libro viventium, ubi sibi videbantur scripti elati.



ORATIO EX PSAL. LIX.
[Col. 0232C]

Clementissime Domine, salva supplicem populum auxilio dexterae tuae, et dum ad fructum boni operis in tribulationibus exercitatur, tua semper gratia consoletur. Per Dominum nostrum Jesum Christum Filium tuum, etc.



PSALMUS LX.



ARGUMENTUM PSAL. LX.

C Vox Ecclesiae petentis, ut sub alarum Christi velamine protegatur.


TT. In finem in hymnis David.

C In finem, Christum significari jam notum est. In hymnis Graecum vocabulum est, interpretaturque in laudibus, quia totus Psalmus Christi praeconia personat. David autem ipsum Christum significat, [Col. 0232D] cujus laudem decantat populus Christianus.


1 Exaudi Deus deprecationem meam: Intende orationi meae

C Deprecatio assidua est communisque Deo et homini supplicatio. Oratio vero est quam sanctae Trinitati jure persolvimus, illam postulavit intendi, id est, prospici a Domino atque misereri.


2 A finibus terrae ad te clamavi dum anxiaretur cor meum: In petra exaltasti me.


3 Deduxisti me, quia factus es spes mea: Turris fortitudinis a facie inimici.

C Clamat congregatio sancta a finibus terrae, H id est, quatuor partibus mundi, C in quibus omnipotentis [Col. 0233A] Dei Ecclesia constituta est. In anxietate cordis, quando enixius oratur et clamatur ad Dominum, scilicet cum, periclitante anima, animae necessaria remedia postulantur. Petra significat Christum; in hac petra se exaltatum esse pronuntiat, in qua omnis aedificatus est Christianus. C Deduxisti me in illam, scilicet futuram requiem, quam beatis suis Dominus pollicetur. Causa etiam redditur, quare sit ductus ad praemium, quia posuit sibi spem Dominum. Turris etiam dominum significat; turris enim civitatis muros defendit, et irruentes hostes ex alto vulnerat. Sic virtus Domini populum suum defendit; pugnat vero verbo, non praelio, et turris illa virtutibus plena est, non gladiis.


4 ÷ In .. habitabo in tabernaculo tuo in saecula: [Col. 0233B] Protegar in velamento alarum tuarum. Diapsalma.

H Inhabitabo utique in illo tabernaculo, in quo sine fine mansuri Deum jugiter contemplemus. C Merito ergo protectio Domini alis comparata est, quae nec subjectos onerant, et laesionem omnis contrarietatis emendant.


5 Quoniam tu, Deus meus, exaudisti orationem meam: Dedisti haereditatem timentibus nomen tuum.

C Cur in velamento alarum Domini laetetur, ostendit, scilicet quoniam ejus exaudita est oratio. Haereditatem dedisti, significat futuri saeculi regnum, haec non habet finem; sed cum semel suscepta fuerit, nunquam a nobis mutatione aliqua discedit.


6 [Col. 0233C] Dies super dies regis adjicies: Annos ejus usque in diem generationis et generationis.

C Dies, aeternitatem significat Salvatoris, qui vere rex noster dicitur, quoniam ab ipso regimur. H Adjicientur etiam anni regis hujus et dies inter istas generationes usque dum, congregatis electis et supplantatis inimicis, tradiderit regnum Deo Patri, simul cum ipso regnans et cum sanctis. C Usque ergo in diem generationis et generationis, id est usque ad aeternum unum diem in gloria Dei, qui est dies, ad quem omnis generatio hominum ordinate facta est.


7 Permanet in aeternum in conspectu Dei: [Col. 0233D] Misericordiam et veritatem ejus quis requiret ÷ ei ..?

C Permanebit in aeternum, scilicet populus sanctus in beatitudine, nullo jam in eo mortis dominio dominante. C Misericordiam quis requiret? ibi misericordia non requiretur, ubi nullus est miser. Ibi nec veritas: ubi cuncti Deum videbunt. Nullus siquidem eorum indignus erit bonorum talium, cum in aeternum possideant regna coelorum. Negative igitur legendum est: quis requiret? quasi diceret: nullus.


8 Sic psalmum dicam nomini tuo in saeculum ÷ saeculi ..: Ut reddam vota mea de die in diem.

C Sic, significat ita, quemadmodum in subsequentibus [Col. 0234A] declarat. Psallere enim semper dicit populos beatorum superno nomini, non brevi tempore, sed in saeculum saeculi. Vota etiam sua se Domino reddere promittit, ut ei aeternas gratias semper exsolvat. De die in diem, significat semper, ut et hic vota nostra reddamus, et ibi laudes cantemus Domino perpetua hilaritate.



ORATIO EX PSAL. LX.

Anxietatum nostrarum, misericordissime consolator, Deus, protege familiam tuam a facie inimici, ut a te turre fortitudinis praemunita, inhabitare tabernacula mereatur aeterna. Per Dominum nostrum, etc.



PSALMUS LXI



ARGUMENTUM PSAL. LXI.

[Col. 0234B] C Vox conversi dicentis animam suam Deo esse subjectam, monentisque errantes, ut magis in Domino quam in caduca hujus mundi felicitate confidant.


TT. In finem pro Idithun psalmus David.

C Idithum interpretatur transiliens eos, id est amatores saeculi hujus, quos miles Christi contempta mundi voluntate transcendit, et in Domino spe firmissima permanebit. Talis enim praemittit finem, id est Dominum Christum sequitur quoque psalmus, hoc est probabilis vita, quae regulis Domini obsecundat, id est obedit.


1 Nonne Deo subjecta erit anima mea? Ab ipso enim salutare meum

C Nonne vertendum est, ut planius fiat, dicamus enim: nonne Deo subdita erit? Subditus est Deo, [Col. 0234C] qui semper humiliter illud agit quod ad ejus mandata cognoverit pertinere, ac praeter eum nihil aliud mens beata concupiscit. Ab ipso enim salutare meum, id est unigenitus Filius, qui recte credentibus salutaris dicitur et existit.


2 Nam et ipse Deus meus et salutaris meus: Susceptor meus non movebor amplius.

C Nam et ipse Deus meus, nunc Deum invocat quem superius nominavit salutare. Ne crederes autem minorem esse Filium Patre, dicit: Ipse est Deus meus. Repetit salutaris meus; salus enim Christus est humani generis, quae in Adam perierat. H Addidit susceptor meus, in aeternitate, scilicet ideo non movebor amplius, quia postquam felici visione fruar, cadere non timebo. Nec habet quo [Col. 0234D] currat amplius, nisi usque ad Deum.


3 Quousque irruitis in hominem? interficitis universi vos: Tanquam parieti inclinato et maceriae depulsae.

C Loquitur enim populus Dei ad persecutores Christianorum: Quandiu agmine facto supra homines innocentes irruitis? H Addidit, interficitis universi vos, quia qui voluntatem habet occidendi hominem, etiam si non percusserit, occidit. C Aptissima comparatio, Paries inclinatus quamvis non moveatur, tamen occumbit, quia in casum vergit quidquid a soliditate sua fuerit inclinatum; et maceriae depulsae, quae facile in ruinam cadit, si fuerit aliqua impulsione quassata. H Ita, homicidae, cum [Col. 0235A] recte sitis creati, ad ruinam proni ferimini, naturalisque in vobis sensus perversus est. C Est autem maceria sicca saxorum constructio, quae sine aliquo ligamine impenso in altum ducta componitur.


4 Verumtamen pretium meum cogitaverunt repellere: cucurri in siti: Ore suo benedicebant et corde suo maledicebant. Diapsalma.

C Iste versus respicit ad Judaeos et ad fictos Christianos. Cogitabant infideles repellere Christum, qui est caput et pretium Ecclesiae, quando ne puro corde coleretur, sacrilegis dogmatibus obviabant. Tunc sanctus vir cursum vitae suae in siti sterilitatis peragebat, quia invenire non poterat, quem sacra doctrina potasset. Sequitur sitis causa: benedicebant [Col. 0235B] ore, qui legem fallaci emendatione pertranseunt, et non hoc operibus demonstrant quod ore pronuntiant. Corde enim maledicebant qui Scripturas sanctas vitiose intelligebant.


5 Verumtamen Deo subjecta esto anima mea: Quoniam ab ipso patientia mea.

C Nunc repetit Propheta quod superius dixit, animam suam Deo esse subjectam, ut ipsa repetitio menti nostrae credulitatem infigeret. Patientia quippe nostra Christus est, propter quem et adversa libenter patimur, et susceptae regulae observatione gaudemus.


6 ÷ Quia, ipse ÷ Deus meus .. et Salvator meus: Adjutor meus, non emigrabo.

C Superius Christum patientiam nominavit, nunc [Col. 0235C] iterum dicit, Deus meus, et salutaris meus, quia revera animae suae salutem jam tunc per incarnandum Verbum provenire noscebat. Non emigrabo, scilicet de hac credulitate quam teneo vel suasu malo vestro, vel persecutione.


7 In Deo salutare meum et gloria mea: Deus auxilii mei et spes mea in Deo ÷ est ...

C Congeminat in Deo salutem esse, non ut in gentium diis perpetuam mortem. Et gloria mea, ut non solum salus, sed etiam illi credidisse sit gloria. Deus auxilii mei, ne sibi aliquid deputaret humana infirmitas. Dixit postremo: spes mea in Deo est, ut et illa praeterita, quae perceperat, Domino deputaret et futuram suam beatitudinem ipsi applicaret.


8 [Col. 0235D] Sperate in eo omnis congregatio populi: effundite coram illo corda vestra: Quia Deus adjutor noster ÷ in aeternum ..: Diapsalma.

C Sperate in eo, id est in illum, scilicet quem sibi et Deum professus fuerat et salutem omnis conventus plebis. Effundit ante Dominum cor suum, qui peccata sua uberrimis lacrymis confitetur. Cor aliter effundi non potest, nisi creberrimo imbre lacrymarum.


9 Verumtamen vani filii hominum: mendaces filii hominum in stateris: Ut decipiant ipsi de vanitate in idipsum.

C Verumtamen dicit vani filii hominum, ut vitium suum cognoscens humanitas, ad auctorem salutis [Col. 0236A] celeri supplicatione festinet. Vani etenim homines dicuntur ad comparationem supernae veritatis. Mendaces illos tangit, qui stateris iniquis ementium decipiunt simplicitatem; vel illos notat qui sanctitatis simulatione decipiunt. Ut decipiant, poterant enim non decipere, si eorum nequitia possit deprehendi. In idipsum, scilicet in aequitate, quam falso habere aestimantur, cum justi esse creduntur.


10 Nolite sperare in iniquitate: et rapinas nolite concupiscere: Divitiae si affluant nolite cor apponere.

C Docet enim vitiatos, ne sperare debeant ubi fructus boni desiderii non potest inveniri. Dicit etiam ad pauperes, qui necessitate victus furtivum aliquod concupiscunt. Et rapinas nolite concupiscere; non [Col. 0236B] enim potest crimen rapinae indigentia tollere, nec qui vindictae subjacet culpam excusare. Nunc redit ad divites, dicens: Divitiae si affluant. Merito ergo praecepit divitibus cor non apponere et quae possident non amare, cum Paulus dicat: Non sperare in incerto divitiarum, sed in Deo vivo (I Tim. VI).


11 Semel locutus est Deus: duo haec audivi. Quia potestas Dei est et tibi, Domine, misericordia: Quia tu reddes unicuique juxta opera sua.

C Locutus est frequenter patribus nostris Deus, sed semel locutus est Filio suo, dicens: Filius meus es tu, ego hodie genui te (Hebr. I), hoc enim nulli alteri Patrem fuisse locutum manifestum est. Duo haec audivi in Evangelio: Potestatem habeo ponendi [Col. 0236C] animam meam, et iterum sumendi eam (Job X). Sequitur illud secundum, et tibi, Domine, misericordia, subaudiendum, placet, utrumque deitatis est, ut, scilicet misericorditer possit et potenter misereatur. Et ut hoc de Christo dictum planius intelligas, sequitur tempus judicii: quia tu reddis; Pater non judicat quemquam, sed omne judicium dedit Filio (Job V). Ostenditur ergo ex istis tribus Christo attributis, scilicet locutione singulari et potestate et misericordia, similiter judicio eum unum esse verum cum Patre Deum.



ORATIO EX PSAL. LXI

Subde tibi, Domine, animas nostras, quoniam tu es patientia vera, ut renuentes incerta divitiarum, te solum, contempta omni mundana vanitate, sequamur. [Col. 0236D] Per Dominum nostrum Jesum, etc.



PSALMUS LXII.



ARGUMENTUM PSAL. LXII.

C Ecclesia desiderans Domini videre virtutem, agit gratias, quia sub protectione Domini precellas mundi evasit.


TT. Psalmus David cum esset in deserto Idumaeae.

C Idumaea enim locus est ubi David fugiens persecutionem Saulis, ibi latuisse cognoscitur. Idumaea interpretatur terrena, et significat terrenos actus, qui bonis spiritualibus omnino nudati sunt.


1 Deus, Deus meus: Ad te de luce vigilo.

C Deus, Deus meus. In ista repetitione venerandi. [Col. 0237A] nominis affectum piae deprecationis ostendit. Ad ipsum vigilatur, quoties in mundi ambitione dormitur. Addit diluculo, quando Dominicae resurrectionis tempus eluxit, ut tunc laudes caneret, quando genus humanum exemplo suae resurrectionis animavit.


2 Sitivit in te anima mea: Quam multipliciter tibi caro mea.

C Sitit ergo anima fidelium Deum, quando mandata ejus et virtutes eximias concupiscit, et ipsum desiderat videre, a quo bonorum omnium fluenta constat emanare. H. Ideo multipliciter caro Deum quaerit, quia multis afficitur injuriis.


3 In + terra ÷ deserta .. invia et inaquosa sic in sancto apparui tibi: [Col. 0237B] Ut + viderem virtutem tuam et gloriam tuam.

C In terra deserta sicut titulus dixit, id est indigentia hujus mundi et sterilitate jejuna. In invia, quia mundus in se non habet viam nisi Dominum Salvatorem, qui iter est caecorum. Et inaquosa, id est arida atque infertili, ut merito ejus anima nimia siccitate durescat. Unde per haec tria nomina, mundi istius necessitas indicatur. Tunc se apparuisse dicit sancta Ecclesia in sancto fidelique proposito, quando Christum verum Deum esse cognovit. Dicit vero: Apparui tibi, ut viderem virtutem et gloriam tuam, quia nemo veritatem videt, nisi Deo prius apparere potuerit. Nam si sol iste videre nos facit, quando nobis fulserit, quanto magis virtus divina (sine qua nec accipere nec tenere aliquid boni possumus) videre [Col. 0237C] se facit, si ante nos illuminans, sibi apparere faciat?


4 Quoniam melior est misericordia tua supervitas: Labia mea laudabunt te.

C Misericordiam dicit, praemia Domini, quae sanctis suis promittit larga pietate; quae longe melior est vita praesenti. Labia mea laudabunt te, post beneficia quae promisit, devotae laudis obsequium pollicetur, quod Deo noverat esse gratissimum. H Misericordia tua vitam praestat aeternam, vita praesens saepe mortem operatur. G Vel, melior est misericordia tua quam vita, id est modi vivendi quantumcunque sancti, quia nullus sua sanctitate salvari posset, si misericordia deesset Dei.


5 Sic benedicam te in vita mea: [Col. 0237D] ÷ Et .. in nomine tuo levabo manus meas.

C Benedicit enim in vita sua perfecte Deum, qui bonis operibus in hac luce versatur. Levat manus suas in nomine Domini, qui operibus sanctis insistendo, tensis manibus orat Dominum, ut ipsa oratio designet effigiem sanctae crucis.


6 Sicut adipe et pinguedine repleatur anima mea: Et labiis exsultationis laudabit os meum.

C Adipes sunt viscerum crassa velamina, quae interna jecoris operiunt. Pinguedo vero est saginatae pecudis nutrita cibis obesitas; ista fuerunt apta sacrificiis olim. Sed pinguedo animae divinarum rerum scientia est, et recta fides ac inconcussa patientia, etc. Unde saeculi istius macies superatur. Et labia [Col. 0238A] exsultationis; sicca labia ariditate peccati Deum laudare non possunt, sed cum pinguedinem divinae misericordiae anima perceperit, labiis exsultationis laudabit. H Hic, orationes; in patria exsultationes et laetitia sempiterna sunt.


7 Sic memor fui tui super stratum meum, in matutinis meditabor in te: Quia fuisti adjutor meus.

C Nam cum dicit Ecclesia, sic memor fui tui, ostendit se recordationem Domini semper habuisse, nec oblitam fuisse in rebus prosperis, quando solent humana corda collata beneficia in memoria non habere. Per stratum significat quietem, ubi solemus corpora nostra in somnos remittere. In matutinis etiam fidelis vigilat, quoniam nec in prosperis suis [Col. 0238B] poterit oblivisci lucis auctorem. In periculis fuit adjutor, quando fuit in invio deserto.


8 Et in velamento alarum tuarum exsultabo: adhaesit anima mea post te: Me suscepit dextera tua.

H Et in velamento, id est in protectione coelestis auxilii se dicit Ecclesia exsultare. C Et se adhaesisse Domino dicit, ut nunquam recedat a bono proposito. Dextera Patris Christus est Dominus, qui suscepit Ecclesiam alarum suarum velamento protegendam.


9 Ipsi vero in vanum quaesierunt animam meam: Introibunt in inferiora terrae: Tradentur in manus gladii partes vulpium erunt.

H C Ipsi vero, hoc est inimici. in vano quaesierunt animam Christi: quando falsis criminibus sanguinem [Col. 0238C] se effundere decreverunt. C Sequitur: Quia non ad coelos evecti sunt, sed deorsum eos viscera terrae absorbuerunt. Tradita est in manus gladii gens Judaea, quando eam principes Romanorum Vespasianus et Titus caede incendioque vastabant. Judaei quoque coelestia credere nolentes, partes vulpium facti sunt: dum se dolosis et fraudulentis prava voluntate conjunxerunt, aut in talium potestatem redacti sunt. Sive cum in Hierosolymitana vastatione cadavera eorum escae fuerunt vulpium ferarumque reliquarum.


10 Rex vero laetabitur in Deo: laudabuntur omnes qui jurant in eo: ÷ Quia obstructum est os loquentium iniqua ...

C Regem, dicit Salvatorem, ipse enim rex in [Col. 0238D] aeternum, qui laetabitur in Domino Deo Patre. Adjecit laudabuntur omnes, cuni laudant Christum sancti Dei: ipsi fiunt sine dubitatione laudabiles, quia non possunt laudes ejus digne narrare, nisi qui ad palmam indulgentiae meruerunt pervenire. Illi jurant in eo: qui ei mentis obsequium inviolabile promittunt. H Obstructum est os Judaeorum et principum sacerdotum, resurgente Domino, et crescente testimonio veritatis. C Et os omnium iniquorum obstruetur in judicio, non in isto saeculo.



ORATIO EX PSAL. LXII.

Ad te diluculo vigilantibus lumen largire perpetuum ductor lucis aeternae, ut te labia nostra laudent, te vita benedicat, te meditatio matutina glorificet. [Col. 0239A] Per Dominum nostrum Jesum Christum, etc.



PSALMUS LXIII.



ARGUMENTUM PSAL. LXIII.

C Christus per totum hunc psalmum de sua passione loquitur.


TT. In finem psalmus David.

C Tituli hujus verba (sicut saepe dictum est) referuntur ad Dominum Christum, qui per totum psalmum locutus est, qui sextus esse cognoscitur horum qui passionem resurrectionemque Dominicam brevi revelatione contingunt.


1 Exaudi, Deus, orationem meam cum deprecor: A timore inimici eripe animam meam.

C A parte humanitatis assumptae postulabat Dominus Christus, ut ejus exaudiatur oratio, quando [Col. 0239B] totis viribus petitur, quod prodesse sentitur. A timore inimici, id est Judaei, H vel diaboli: suos fideles eripi postulabat.


2 Protexisti me a conventu malignantium: A multitudine operantium iniquitatem.

C Protectus est plane a conventu Judaeorum, quia dum illi eum crederent communiter mori, ejus resurrectionis gloria probantur esse confusi. Protectus est itaque, quia malignorum insidias potentiae suae virtute superavit. A multitudine dixit, ut actum exprimeret passionis, superius enim dixit a conventu malignantium, quod ad consilia potest referri, hoc autem ad actum eorum, ideo dixit: Operantium iniquitatem.


3 Quia exacuerunt ut gladium linguas suas: [Col. 0239C] Intenderunt arcum rem amaram ut sagittent in occultis immaculatum:

C Jam redditur causa, cur protectus sit ab operantibus iniquitatem, nam quantum illi linguas suas velut mortiferum gladium exacuerant, tantum eorum iniquitas frangebatur, et eis magis nocebant quam Christo. Etenim mos est peccantium, ut primum sibi noceant, qui alterum gravare festinant. Linguas exacuerunt, quando voce una dixerunt: Crucifige. Intenderunt arcum, id est insidias occultas. O res amara et omni felle deterior. Convivam ad proditionem, discipulum ad necem, conservatorem pecuniae praemio pecuniae fuisse corruptum. In occultis: sic accipiendum est, ut Judaei putarunt: caeterum, actus eorum occultus esse Christo non [Col. 0239D] potuit, qui frequenter ante praedictus est quam fiere. Immaculati dicuntur etiam qui abluti a peccatis Dei sunt misericordia, sed vere immaculatus solus Christus est, qui nullam maculam contraxit.


4 Subito sagittabunt eum et non timebunt: Firmaverunt sibi sermonem nequam.

Subito quasi invisi vel ex improviso. H Ut Judaei dementissimi putaverunt. Quod vero dixit, sagittabunt et non timebunt: ostendit malignae voluntatis velocem effectum. Firmaverunt sibi, quando dixerunt: Reus est mortis; sive: Sanguis ejus super nos et super filios nostros (Matth. XXVII).


5 Narraverunt ut absconderent laqueos: Dixerunt: Quis videbit eos?

[Col. 0240A] C Consuetudo peccantium est, ut qui dolum parat: hominem se putet fallere posse, sic Judaei confusi, Christum tantummodo hominem putantes, maligni tatem suam non credebant agnosci ab illo, cui cuncta patent.


6 Scrutati sunt iniquitates: Defecerunt scrutantes scrutinio.

C Scrutati sunt Judaei iniquitates: quas utique praetermittere debuissent, dum nullum ibi fructum suae salutis poterant invenire. Dixerunt enim: Si dimittimus eum sic (Joan. XI), venient Romani, etc. Defecerunt: quia semper in cogitatione deficiunt, qui ad res pessimas pervenire contendunt.


7 Accedet homo ad cor altum: Et exaltabitur Deus.


8 [Col. 0240B] Sagitae parvulorum factae sunt plagae eorum: Et infirmatae sunt contra eos linguae eorum.


9 Conturbati sunt omnes qui videbant eos: Et timuit omnis homo.


10 Et annuntiaverunt opera Dei: Et facta ejus intellexerunt.

C Cor enim altum est tunc, quando homo coelestia cogitat et terrena devitat. Iste non deficit sicut ille qui scrutabatur scrutinio, sed magis magisque crescit, quia in ejus corde exaltabitur Deus, non in se. Deus enim in eo grandescit, qui sanctitate crescit.

C Parvulorum sagittae: inania tela sunt, qui studio ludendi fragiles cannas jacere consueverunt in modum sagittarum. Sic Judaeorum vota inefficaci [Col. 0240C] malignitate saevissima: non intulerunt flendam mortem, sed gloriosissimam passionem. H Infirmatae sunt linguae, quia nullam cepit stabilitatem elocutio eorum, sed dolus eorum reddidit eos infirmos.

C Conturbati sunt ex illis quidam credentes, quando venerunt et dixerunt ad apostolos: Quid faciemus, viri fratres? (Act. II.) Et timuit omnis homo. Dicit totum pro parte, ut omnis intelligatur qui judicium Domini futurum formidabat: timuit, quia judicium futurum sibi imminere formidabat.

C Annuntiaverunt, scilicet gloriam resurrectionis, et priora miracula quae fecit. Et facta ejus intellexerunt, scilicet esse divina, quia talia implere non poterat humana fragilitas. H Compuncti enim corde intellexerunt, et intellecta aliis nuntiarunt, qui Deum [Col. 0240D] religiose timuerunt.


11 Laetabitur justus in Domino et sperabit in eo: Et laudabuntur omnes recti corde.

H Laetabitur justus. Sicut enim impius propter infidelitatem suam formidat, ita justus propter spem aeternitatis suae exsultat in Domino. C Recti corde sunt qui per semitas Domini gradiuntur, qui et Dominum laudant, et ab ipsa veritate laudantur? Quid laudabilius quam ab ipso audire: Venite, benedicti, etc.?



ORATIO EX PSAL. LXIII.

Tutela omnium credentium, Deus, custodi Ecclesiam tuam a conventu malignantium, qui eam occultis jaculis impugnare nituntur, ut te salubri [Col. 0241A] rectoque retinens intellectu, justorum meritis perpetualiter collaetetur. Per Dominum nostrum Jesum Christum, etc.



PSALMUS LXIV.



ARGUMENTUM PSAL. LXIV.

C Populus a peccato liberatus, orationem suam postulat exaudiri, diversas laudes Domini potentiamque enuntians.


TT. In finem psalmus David + canticum .. ÷ Jeremiae et Ezechielis de populi transmigratione, cum inciperent proficisci ...

C In finem psalmus David, verba jam nota sunt. Canticum significat prophetiam Jeremiae et Ezechielis, qui prophetabant de populo transmigrationis Babyloniae, eos post 70 annos in patriam esse redituros. Significat populus rediens a Babylonia: eos qui [Col. 0241B] mundi hujus confusione damnata, ad coelestem Hierusalem venire contendunt.


1 Te decet hymnus, Deus, in Sion: Et tibi reddetur votum ÷ in Hierusalem: ..

C Reversa plebs ad Dominum de captivitate peccati, in magnam exsultationem prorupit dicens: Dicere hymnum solum Deum, non daemonum turbas, nec alibi, nisi in Sion, H id est, in Ecclesia. C Et reddere oportere votum in Hierusalem, non sicut ab infidelibus vota redduntur Marti et Veneri, caeterisque daemonibus, sed Deo soli in Hierusalem, id est, in visione pacis, in qua manet semper fixa felicitas.


2 Exaudi orationem meam: Ad te omnis caro veniet.

[Col. 0241C] C Ipse populus qui prius dixerat, te decet hymnus: nunc ad Dominum hymnica supplicatione proclamat dicens: Exaudi orationem meam, rogatque hoc ut ei parceret, ne in futuro se damnaret. H Omnis caro, ac si diceret: Ad te convertetur omnis homo. C Vel omnis homo ad te in judicium veniet, recipiens prout gessit (II Cor. V), ideo rogo, ut hic parcas: exaudiens orationem meam.


3 Verba iniquorum praevaluerunt super nos: Et impietatibus nostris tu propitiaberis.

C Praevaluerunt verba iniquorum: quando pagani parentes persuaserunt filiis suis, ut antiquos ritus et sacrilegia colerent. Sed his erroribus pietas divina subvenit, quando salutem mundo adventu Domini [Col. 0241D] indulsit, et eum in cruce hostiam fecit: per quam mundum sibi reconciliavit (Ephes. V).


4 Beatus quem elegisti et assumpsisti: Inhabitabit in atriis tuis.

C Beatus est quem Dominus elegit, nec eam electionem suis meritis tribuit. Assumi vero est: in aeterna requie collocari. H Ergo qui se dignum Christi electione praebuerit, inhabitat cum apostolis sanctis in tabernaculis sempiternis.


5 Replebimur in bonis domus tuae: Sanctum est templum tuum mirabile in aequitate.

C Replebimur, quasi ad mensuram nostram: quantum possumus capere: potabimur, ut Paulus, unicuique data est gratia secundum mensuram donationis Christi (Rom. XII). H Sanctum templum: [Col. 0242A] est homo ille quem inhabitat plenitudo divinitatis (Ephes. IV). C. Quod dixit: mirabile, ad praedictum virum respicit, qui in aequitate judicaturus est mundum. H Vel quia mirabiliter veritatem incredulis Judaeis aperuit. C Potest etiam Ecclesia intelligi per Domini templum, quae est mirabilis in sanctis, qui aequitatis virtutibus inscrutabiliter sunt praediti.


6 Exaudi nos, Deus, salutaris noster: Spes omnium finium terrae. Et in mari longe.

C Salutaris noster dicitur Deus, qui humano generi sua pietate salutem contulit: spes enim Domini non est localis, nec unius gentis, sed omnium finium terrae. Et in mari longe, sive ad insulas respicit, quas finibus praedictis videbatur non inclusisse, sive ad totius saeculi habitationem, quae mare longum [Col. 0242B] vel magnum recte dicitur, quia mundus iste falsitatibus diabolicis et fluctibus perturbationum amarus est.


7 Praeparans montes in virtute tua accinctus potentia: Qui conturbas profundum maris, sonum fluctuum ejus

C Praeparans montes, id est apostolos, qui ad verbum praedicationis electi sunt: hos praeparavit in virtute sua Dominus, quia per eos fecit magna miracula. Accinctus, id est, indutus, potentia id est majestate sua. Turbavit per praedicationem apostolorum profundum maris, id est gentilium corda, qui saeculi hujus (quod mare dicitur) profunditas fuerunt, quia profundius in errores dimersi [Col. 0242C] fuerunt. Merito corde turbati sunt, quando deos suos conticuisse cernerent. Sonus eorum, id est, dicta crudelia persecutorum, quae fuerunt sonus fluctuum, id est persecutionum maris, id est mundi. H Vel profundum maris est profunda saeculi jactantia.


8 Turbabuntur gentes et timebunt qui habitant terminos a signis tuis: Exitus matutini et vespere delectabis.

C Turbatae sunt gentes, quando fidelissimos videbant et vivos virtutes facere, et mortuos supplicantium vota complere. Timebunt omnes a signis tuis. H Id est a virtute crucis quae incredulis stultitia erat. C Sive a signis, id est miraculis apostolorum: quae prius nunquam vel viderunt vel audierunt. Exitus [Col. 0242D] matutini est, quando quis ex felicitate mundi ad Deum convertitur: vespere significat moerentium tristitiam, quam vertit in gaudium Deus. H Permane: laetitia, per vesperam tristitia intelligitur. A Delectat igitur, id est, delectabiles facit mane et vesperam, dum et ex prosperitate et adversitate sanctos acquirit.


9 Visitasti terram et inebriasti eam: Multiplicasti locupletare eam.

H Visitavit terram: assumendo corporis materiam, et inebriavit eam non vino luxuriae, sed infusione sancti Spiritus. Locupletatavit eam: opibus diversarum gratiarum C Locuples dicitur loca plura tenens.


10 [Col. 0243A] Flumen Dei repletum est aquis: Parasti cibum illorum quoniam ita est praeparatio ejus.

H Nos qui credimus: jam Dei flumen sumus, replebimur aquis, id est misericordia Dei, quae aquis comparatur, vel Spiritu sancto, vel cum baptismo abluimur, et locupletamur ab eodem spiritalis infusionis imbre: cum donis spiritalibus irrigamur. Cibus iste est panis vitae (Joan. VI). C Talem cibum nobis Dominus praeparavit: quem sumimus cum de Christi sanguine bibimus, et de ejus corpore saginamur.


11 Rivos ejus inebria: multiplica genimina ejus: In stillicidiis ejus laetabitur germinans.


12 Benedicens coronae anni benignitatis tuae: [Col. 0243B] Et campi tui replebuntur ubertate.

C Rivos hic dicit apostolos vel alios fideles, qui inebriati sunt Spiritu sancto. Multiplica genimina, id est generationes ejus, id est, illius rivi qui de flumine sancto profluxit, ut per generationes succedentes beata praedicatio non deficiat: sed multiplicetur in sequacibus apostolorum. Stillicidia sunt guttae, quae de tectis cadunt: non pondere, sed assiduitate penetrantes, et significant inchoantes: et in quos non potest introire larga doctrina, de quibus Paulus ait: Lac vobis potum dedi non escam (I Cor. III). H Tunc laetabitur germinans terra, id est Ecclesia: cum ex ea hic spiritalis fructus exoritur.

C. Corona anni, totus hic mundus per quem catholica hic dilatatur Ecclesia, accipitur, cui benedicit [Col. 0243C] Dominus. Campos dicit fideles homines atque justos, qui pro sua aequitate campi vocantur, quia campi aequales sunt. Et replentur ubertate, quia fructum tricenarium, sexagenarium et centenarium Domino largiente praestabunt.


13 Pinguescent speciosa deserti: Et exsultatione colles accingentur.

C Pinguescent speciosa, id est ecclesia, praedicatione apostolorum, quae prius in incredulitatis macie deserta torrebat. Colles vero copiosos martyres debemus accipere, quia ipsi sunt post apostolos celsiores. H Qui immensis a Deo praemiis elevati: perpetuis gaudiis accingentur.


14 Induti sunt arietes ovium et valles abundabunt frumento: [Col. 0243D] Clamabunt etenim hymnum dicent.

C. Arietes sunt apostoli dicti, qui duces fuerunt bono populo Christiano in doctrina, et induti illa veste nuptiali, H id est immortalitate perpetua. C Valles: significant populos humiles. Isti ergo abundant frumento, H id est, fructu aeternae vitae aluntur. Dicent hymnum: omnes utique electi pro diversorum munerum donis Deo perpetuam concinunt laudem. C. Quia vero dixit clamabunt, ne clamore ipsum crederes confusum esse, addidit et hymnum dicent, id est laudem quae rationabilibus creaturis noscitur convenire.



ORATIO EX PSAL. LXIV.

Spes omnium finium terrae: exaudi orationem supplicem [Col. 0244A] familiae tuae, ut dum te plausu consono hymno modulante persultat, infusione paraclyti decorata: multiplici fructu pinguescat. Per Dominum nostrum Jesum, etc.



PSALMUS LXV.



ARGUMENTUM PSAL. LXV.

C Vox Ecclesiae, universitatem hortantis, ut de Domini resurrectione congaudeat.


TT. In finem psalmus David. Canticum ÷ resurrectionis ...

C Canticum istud sancta cantavit Ecclesia, promittens in illo spem resurrectionis, non solum fidelibus ex Judaeis habitaturam; sed universis gentibus.


1 Jubilate Deo omnis terra: [Col. 0244B] Psalmum dicite nomini ejus: date gloriam laudi ejus.

C Sancta dicit Ecclesia esse omni terrae gaudendum, quae erat in Christo creditura. Jubilatio dicitur exsultatio cordis, quae immensitate sua non potest verbis explicari. Omnis terra, omnes fideles significat. H Psalmum dicat, id est opere impleat. C Dat gloriam laudi, qui frequentata exsultatione praeconia Christi concelebrat.


2 Dicite Deo: Quam terribilia sunt opera tua ÷ Domine ..? In multitudine virtutis tuae mentientur tibi inimici tui.

H Dicite Deo, id est praedicate de eo, ut non creaturam colant, sed Creatoris virtutem intelligant, in [Col. 0244C] his quae contemplantur, quia terribilia sunt, hoc est timenda. In multitudine virtutis mentiti sunt ei, quia videntes signa in Aegypto dixerunt: Omnia quaecunque praeceperis faciemus (Exod. XXIV), et non faciebant. Unde dixit: Mentita est iniquitas sibi, et inimici Domini mentiti sunt ei. C Vel quando in virtute multa curabat infirmos, mentientes dixerunt: In Beelzebub facit (Matth. XII): et cum resurrexit in multitudine virtutis, dicebant custodibus data pecunia: dicite, discipuli eum furati sunt nocte (Matth. XXVIII).


3 Omnis terra adoret te et psallat tibi: Psalmum dicat nomini tuo. Diapsalma.

H Te adoret, tibi concinat: non creaturae, quam usibus ejus subjecisti. Hinc interponit Diapsalma, ut [Col. 0244D] ad nos verba convertat dicens, venite, etc. C Psallat id est psalmodiam dicat, et psalmum dicat, id est opera sancta psalmodiae consona ostendat.


4 Venite et videte opera Dei: Terribilis in consiliis super filios hominum.

C Ecclesia invitat gentes, ut miraculis Veteris Testamenti perspectis: veniant ad fidem. Proprie vero dictum est: Venite quasi adhuc longe positis. Videte, hoc est lumime cordis agnoscite opera Dei, non ista quae omnes pariter vident, coelum, terra, mare, etc., sed illa quae fidelissimi spiritaliter agnoverunt. H Terribilis, cum unus reprobatur et alter eligitur; reprobantur Judaei, et eliguntur gentes. C Vel filios hominum fecit terribiles atque metuendos, [Col. 0245A] cum per eos miracula magna monstravit.


5 ÷ Qui .. convertit mare in aridam: in flumine pertransibunt pede: Ibi laetabimur in ipso.

C Nunc ostendit quae sint opera Dei quae videre debeant. Convertit mare in aridam, quando Hebraeum populum per medios fluctus eduxit (Exod. XIV). Flumina pertransibunt pede, cum Jordane dextera laevaque diviso, in terram promissionis Judaicum deduxit exercitum (Josue, III). H Sed quia pertransibunt dicit: Non pertransibant, melius intelligitur de praedicatoribus et apostolis, qui Domini flumine baptizantes, et per flumen persecutionis transeuntes, amaros persecutores converterunt in aridam et sitientem Dei gratiam terram. Ibi laetabimur, ubi [Col. 0245B] est gaudii nostri fons et origo praeparata aeternae salutis. In ipso, hoc est in Christo.


6 Qui dominatur in virtute sua + in aeternum ..: oculi ejus super gentes respiciunt: Qui exasperant non exaltentur in semetipsis. Diapsalma.

C In illo certe laetabimur qui dominatur, etc., dominari enim possunt et principes terrarum, sed non in virtute sua neque in aeternum, ideo haec duo addita sunt, ut omnipotentis regis virtus possit ostendi. Oculi ejus super gentes. H Ut reprobentur Judaei, et eligantur gentes. C Hos prohibet in seipsis exaltari quos oportet humiles inveniri. Fideles enim non in se, sed in Christo exaltari oportet, ubi altitudo firma est, et nunquam ruiturus ascensus.


7 [Col. 0245C] Benedicite gentes Deum nostrum: Et auditam facite vocem laudis ejus.

C Admonet gentes, ut Deum verum consona voce et praedicatione glorificent. Audite, id est fideli credulitate suscipite. Vocem laudis, id est quam Pater dicit de Filio. Dicit enim de eo: Hic est filius meus dilectus (Matth. III).


8 Qui posuit animam meam ad vitam: Et non dedit in commotionem pedes meos.

C Duo sunt sacramenta liberationis nostrae; primum, quod nos per baptismum ducit ad vitam; deinde, ne nos exinde permittat expelli, qui gravibus vitiis probamur onerari. Ipse pedes et gressus nostros non sinit commoveri, qui Petro manum ne mergeretur extendit (Matth. XIV).


9 [Col. 0245D] Quoniam probasti nos, Deus: Igne nos examinasti sicut examinatur argentum.

C Probari nos facit Deus, quando per diversa genera passionum tolerantiam indulget. Igne autem aliquis examinatur, quando amore Christi tantum charitas succenditur, ut urentium flammarum tormenta vincantur. Datur autem exemplum argenti, quod ideo igne decoquitur, ut purius reddatur, ita enim sancti tribulationibus a scoria omnis peccati purgantur.


10 Induxisti nos in laqueum: posuisti tribulationes in dorso nostro: Imposuisti homines super capita nostra.

C Induxisti nos, id est intrare fecisti martyres in [Col. 0246A] catenas custodiae: quae corpus quidem necterent, sed animae vincula dissolverent. Tribulatio vero in dorso posita significat corporeos dolores, quos de illatis verberibus sustinebant. Homines significat peccatores, qui capitales sententias dederant in martyres.


11 Transivimus per ignem et aquam: Et eduxisti nos in refrigerium.

C Transierunt per ignem martyres, quando alios ignis absumpsit. Alios aqua devoravit, sed induxit eos in refrigerium, id est in loca securitatis aeterni regni. Est enim refrigerium post urentes curas delectabilis et amoena securitas.


12 Introibo in domum tuam in holocaustis: Reddam tibi vota mea quae distinxerunt labia mea.

[Col. 0246B] C Introibo in illam futuram Hierusalem, ubi non holocausta pecudum, sed puritas quaeritur animarum. Reddit vota, hoc est laudes in perpetuitate decantat. Distinguunt labia illa vota, quando sancti Dominum laudant, et semetipsos accusant in afflictione positi, id est reputant se meruisse peccatis suis afflictiones quas sustinent, et in eis gratias agunt, laudantes Deum et ejus justitiam et misericordiam praedicantes.


13 Et locutum est os meum: In tribulatione mea.

C Vide beatam tolerantiae sanctitatem, multi in tribulationibus peccant carnis imbecillitate; et laudes Dei tacent, sed noverunt sancti in tribulationibus positi pura mente Dominum laudare, sicut [Col. 0246C] sanctus Job fecit (Job. I, 2). Unde locutum est os in tribulatione, intellige: laudes Domini.


14 Holocausta medullata offeram tibi cum incenso arietum: Offeram tibi boves cum hircis. Diapsalma.

C Holocausta medullata sunt sacrificia, quae puro atque intimo corde Deo offerimus, quae habere debent medullam, id est fidem rectam. Arietes significant apostolos, addidit vero incensum arietibus, non dixit cum incenso solum, sed addidit arietum, quia ipsum incensum suavissimum est Domino, quod apostolorum traditionibus probatur adjunctum. Boves, intelliguntur praedicatores. Hircus, dictus quasi hirsutus, significat diabolo servientes, qui vitiis [Col. 0246D] vestiuntur hispidis. Eos offert Ecclesia cum bobus, quando conversi peccatores Christo confitentur.


15 Venite audite et narrabo omnes qui timetis Deum: Quanta fecit animae meae.

H Venite, vos qui timetis Dominum, et considerate qualiter animae beatorum in beatitudine sunt constitutae sempiterna. C Nunc Ecclesia non rudes, ut prius, sed fideles et devotos vocat. Et nos audiamus et discamus petere quae matri nostrae cognovimus Dominum contulisse.


16 ÷ Ad .. ipsum ore meo clamavi: Et exaltavi sub lingua mea.

C His duabus rebus, in isto versiculo expressis, [Col. 0247A] diligenter impletis perfectus efficitur Christianus. Ergo ore suo clamat, qui recta conscientia, non voluntate perversa, pure supplicat Domino. Sub lingua vero dicit, id est in conscientia, quia cor nostrum sub lingua nostra est. Et nobis exaltare illum videmur sub lingua, quando tacita cogitatione illum laudamus, qui semper probatur Altissimus:


17 Iniquitatem si aspexi in corde meo: Non exaudiet Dominus.

C Sic ergo verba orantis accipiuntur, si nullis cogitationum sordibus polluantur, dicit enim: Si hoc feci, non exaudiet Deus, ostendens quoniam, si taliter orant, inanibus visionibus illuduntur.


18 Propterea exaudivit Deus: [Col. 0247B] Et attendit voci deprecationis meae.

C Propterea exauditum se dicit, quia non conspexerat iniquitatem in corde suo. Ideo intendit voci, quia ille clamor ascendit ad Dominum, qui pollutionem rerum non habet humanarum.


19 Benedictus Deus: Qui non amovit orationem meam et misericordiam suam a me.

H Nam semper piae aures Christi precibus justorum patent, sed nos suppliciter deprecemur, ut aperiat aures suas ad preces nostras, et ipse nos data remissione peccatorum de praesentibus aerumnis eripiat. C Duo vero ista connexa sunt, quia quando Deus orationem non amovet, sine dubitatione misericordiam concedit, et cum oratio suspenditur, misericordia [Col. 0247C] protelatur.



ORATIO EX PSAL. LXV.

Insinua, Domine, menti nostrae gloriam laudis tuae, ut dum hujus saeculi incendia devitamus, in aeterna refrigeria te praesule transferamur. Per Dominum nostrum Jesum Christum, etc.



PSALMUS LXVI.



ARGUMENTUM PSAL. LXVI.

C Propheta supplicat, ut cum fidelibus mereatur benedici, illique confitendum dicit, qui populos judicat in aequitate.


TT In finem in hymnis psalmus cantici.

C Iste hymnus quem nunc Propheta canit; ideo praemisit in finem, quia tota oratio ad Dominum sine [Col. 0247D] dubitatione dirigitur. Psalmus vero cantici est, qui sola modulatione humanae vocis canebatur. Psalmus vero quando solus ponitur, significatur organis et timpanis fuisse prolatus. Hymnum vero carmen esse metricum diximus, cujus lege est compositus. Aliud est ergo hymnus, aliud psalmus, aliud psalmus cantici.


1 Deus, misereatur nostri et benedicat nobis: Illuminat vultum suum super nos ÷ et misereatur nostri .. Diapsalma.

H Prima deprecatio, ut misericordiam suam nobis praebeat Deus, deinde benedictionem suam. C. Haec autem est petitio benedictionis, ut illuminet vultum suum super nos; illum enim humanus videre non [Col. 0248A] potest sensus, nisi qui splendoris ipsius fuerit claritate perfusus.


2 Ut cognoscamus in terra viam tuam: In omnibus gentibus salutare tuum.

C Petit Propheta ut in hoc mundo cognoscamus illam viam veritatis (Joan. XIV), id est Dominum Salvatorem, qui nos ducit ad viam in qua nemo errare poterit, nisi qui ab ejus regulis deviare praesumit, cujus salutare, id est Christus in omnes gentes divulgatur.


3 Confiteantur tibi populi, Deus: Confiteantur tibi populi omnes.

C Confiteantur tibi populi, scilicet peccata sua; et iterum gloriam Domini praedicare non desinant. Denique verbum ipsum in uno versu geminatum [Col. 0248B] docet, ut a fideli populo totum cognosceres faciendum esse, scilicet ut peccata primo confiteantur, deinde laudes Domini personent.


4 Laetentur et exsultent gentes: quoniam judicas populos in aequitate: Et gentes in terra dirigis. Diapsalma.

H Laetentur gentes, quoniam de captivitate diaboli liberatae sunt, quoniam populos judicas in aequitate, quia non accipis personam unius gentis, sed omnium Deus es, et gentes dirigis, ut ambulent viam rectam, quae ante non recto pede gradiebantur.


5 Confiteantur tibi populi Deus: confiteantur tibi populi omnes: Terra dedit fructum suum.

[Col. 0248C] C Dedit etiam terra fructum suum, quando Dominum Salvatorem diversarum gentium turba suscepit: et vitalem fructum intulit, cum jussionibus Domini obedivit, et spinas diaboli tribulosque deseruit.


6 Benedicat nos Deus. Deus noster. Benedicat nos Deus: Et metuant eum omnes fines terrae

H Benedicat nos Deus, id est Deus Pater; Deus noster, id est Deus Filius, qui Deus est omnium per naturam, noster factus est proprie Deus per gratiam; tertio dicit benedicat nos Deus, id est Spiritus sanctus, Et metuant eum, C hoc est incipientium, ut et credere incipiant, et credita cauta sollicitudine custodiant. H Timere, incipientium est; diligere, perfectorum



ORATIO EX PSAL. LXVI.
[Col. 0248D]

Illumina, Domine, vultum tuum super nos, et misericordiam nobis uberem benedictionemque largire. Per Dominum nostrum Jesum Christum Filium tuum, qui tecum vivit et regnat, etc.



PSALMUS LXVII.



ARGUMENTUM PSAL. LXVII

C Propheta Christi adventum annuntiat, inimicorumque ejus superbiam comprimendam, et de ejus assumptione in coelos.


TT. In finem psalmus cantici David.

C Vim istius nominis, scilicet in finem hinc debemus advertere, quia dum finis dicatur, in initio [Col. 0249A] semper apponitur. Significat enim rerum caput et aeternale principium, sicut ipse dixit in Evangelio: Ego principium (Joan. VIII). H Psalmus, opera; canticum intelligentiam mentis significat. C Psalmus autem cantici est (ut jam dictum est), qui humana tantum solet voce cantari.


1 Exsurgat Deus et dissipentur inimici ejus: Et fugiant qui oderunt eum a facie ejus.

A Petit Propheta resurrectionem Christi, in qua dissiparentur adversarii, scilicet Judaei. Sequitur inaestimabilis poena maledictionis, ut ab ejus facie fugiant, cujus ubique constat esse poenitentiam. Qui oderunt eum, eos significat qui in sua pertinacia constiterant.


2 Sicut deficit fumus deficiant: [Col. 0249B] Sicut fluit cera a facie ignis sic pereant peccatores a facie Dei.

C Fumus est ex flamma surgens corruptibili tenebrosa conglobatio, quae quantum plus extollitur, tantum per inane tenuatur: sic peccatores producunt fumiferas actiones, quae licet ad altiora superbia faciente consurgant, necesse est ut in sua elatione deficiant. Sic etiam in judicio depereunt peccatores a facie ejus, quemadmodum cera a facie ignis consumitur. Non dicit autem eos consumi posse penitus qui perpetuo igne torquendi sunt, sed a facie Dei tollendos. H Cera enim, licet ab igne solvatur, naturam non perdit, ita peccatores mollescant a peccati duritia et poenitentia fluant, ut salventur.


3 Et justi epulentur et exsultent in conspectu Dei: [Col. 0249C] Et delectentur in laetitia.

H Epulentur justi qui permanent in sua justitia, et qui vitia non habent. Delectentur in Domino. Exsultent in conspectu Dei. C Ut illum quem hic juste metuunt, ipsius munere liberari, sub ejus potentia gaudeant. In laetitia, quia dum laetitiam suam sciunt nullo fine claudendam, suavius in ea delectantur.


4 Cantate Deo, psalmum dicite nomini ejus: Iter facite ei qui ascendit super occasum: Dominus nomen illi.

C Cantat enim Domino, qui ejus contemplationem puro semper et fideli animo contuetur. Psalmum dicit, qui opera facit quae ille praecepit. Iter facite ei, id est corda vestra purificata praeparate quae dignetur Deus introire, qui ascendit super occasum. H [Col. 0249D] Scilicet mortis, et victor remeavit ex inferno. C Dicit: Dominus nomen illi, ut nemo dubitaret, Dominum esse Salvatorem et Deum, quem Judaei ut communem hominem occidendum putabant.


5 + Et .. exsultate in conspectu ejus: ÷ turbabuntur a facie ejus ..: Patris orphanorum et judicis viduarum.

C Exsultare non in hujus saeculi caduca laetitia, sed in conspectu ejus, ubi est jugiter vera laetitia. Turbati autem et nimium formidantes, a facie Dei expelluntur (qui orphanos et viduas, saeva cupiditate dilacerant) cum audierint: Ite in ignem aeternum. Quis autem sit iste, a cujus facie expelluntur, exponit, id est patris orphanorum et judicis viduarum. [Col. 0250A] de quo et alibi legitur, pupillo et viduae tu eris adjutor (Psal. IX).


6 Deus in loco sancto suo: Deus inhabitare facit unius moris in domo.

C Deus in loco sancto suo, subaudiendum est, qui immutabilem servat sententiam, ut sanctus firmus dicatur, qui mutat tempora, non mutat consilia. H Vel Deus in loco sancto suo, id est anima fideli, ubicunque enim sanctitas est, ibi habitaculum Dei est. Qui inhabitare facit in Ecclesia, in qua fideliter consistentibus, spiritum charitatis in fundit, qui unius moris sunt, et non mutantur, Siquidem justus non mutatur, quia semel judicavit in justitia sua permanere. In Hebraeo vero habetur: Dominus inhabitare facit monachos (id est solitarios, [Col. 0250B] qui, scilicet soli, segregati sunt a vitiis, et in quibus non habitat peccatum) in domo. Solitarius enim monachus interpretatur, ut sit solus et ab omni peccato divisus.


7 ÷ Qui .. educit vinctos in fortitudine: Similiter eos qui exasperant qui habitant in sepulcris.

C Eduxit vinctos, quia alligato diabolo vinctos ab inferno liberavit, et ad gaudia aeterni regni elevavit. Similiter eos qui exasperant, id est in iram provocant Dominum blasphemia. Ipsi sunt qui habitant in sepulcris. Id est qui in fetida et carnali actione sepulti sunt. H Vel vinctos in peccatis ligatos accipe.


8 [Col. 0250C] Deus, cum egredieris in conspectu populi tui. Cum pertransieris in deserto. Diapsalma.

C Egreditur enim coram populo, quando resuscitantur qui in sepulcris habitant. Ipsum enim contuetur fidelis, quando in operibus magnis ejus pietatem cognoscit. Transgressus est in desertum, quando ad gentes venit, quae, velut eremus, desolatae a verbo Dei reddebantur alienae, et tunc (supplendum est) quando haec feceris, cognosceris.


9 Terra mota est: ÷ etenim .. coeli distillaverunt a facie Dei Sinai A facie Dei Israel.

C Terra mota est, id est terreni homines videndo tam magna miracula crediderunt. Coeli distillaverunt. H Scilicet manna. Sinai, interpretatur tentatio. [Col. 0250D] C Qui firmavit, quando ibi Moyses in duabus tabulis legem accepit. H Et ille qui tunc Judaicum populum praecessit in deserto, hodie in Evangelio deserta gentium visitavit, et qui tunc manna, ille hodie corporis sanguinisque manna dedit.


10 Pluviam voluntariam segregabis, Deus haereditati tuae: ÷ et .. infirmata est: Tu ÷ vero .. perfecisti ÷ eam ..:

C Exponit illud quod jam dixit: coeli distillaverunt. Pluvia voluntaria ipsa, fuit manna, non ista quae generaliter ubique diffunditur. Quod segregavit, quia non hoc aliis gentibus dedit. Haereditas ipsius fuit, populus Hebraeorum, quae ad tempus infirmata est, Domino minime credendo, [Col. 0251A] quam perfecit, quando gentes reliquas in supplementum credulitatis admisit.


11 Animalia tua habitabunt in ea: Parasti in dulcedine tua pauperi, Deus.

C Ostendit nunc unde perfecerit infirmatam haereditatem, quia de gentibus. Animalia fuerunt gentes, vera religione vacuatae, haec habitabunt in ea, hoc est in Ecclesia, cum cultum religionis perceperunt. Parasti, significat praedestinatos. In dulcedine tua, id est in illa suavitate, in qua pauperes Dei reges ditissimos antecellunt, non in saeculi hujus dulcedine, ubi sancti magis amara patiuntur.


12 Dominus dabit verbum Evangelizantibus: virtutes multas.

[Col. 0251B] C Dominus dabit verbum evangelizantibus, id est apostolis, qui verbum ejus veneranda confessione praedicabant. Virtutes multas, quando eis concessum est turbas languentium sanare. Nam ipsum quoque Evangelium multarum constat esse virtutum. Quid enim fortius quam animam salvare? A Dabit etiam Dominus verbum evangelizare multa miraculorum virtute, vel multa fortitudine secundum aliam translationem, quae habet: Dominus dabit evangelizantibus, verbum fortitudinis vel virtutis multae.


13 Rex virtutum dilecti + dilecti ..: Et speciei domus dividere spolia.

C Rex, pater virtutum, hoc est angelorum. D Vel sanctorum ipsius dilecti Filii, ut est Filius meus dilectus. [Col. 0251C] C Et speciei domus, id est pulchritudinis domus divinae, id est Ecclesiae, esse cognoscitur auctor Filius, quando spolia diaboli, id est homines sceleratos, in Ecclesiam adduxit ad fidem. H. Vel quando apostoli in Ecclesia spolia, id est homines, dividebant: quae acceperunt de idolis, unus enim Achaiam, alius Cappadociam in sortem accepit ex spoliis, etc. Duplicat vero Spiritus sanctus, dilecti, propter amorem quem habet in Filium. Qui enim aliquem diligit, semper cum in ore habet.


14 Si dormiatis inter medios cleros pennae columbae deargentatae: Et posteriora dorsi ejus in pallore auri. Diapsalma.

C Si dormiatis, id est, si quiescatis in praeceptis [Col. 0251D] Dei inter duo testamenta. H C Cleri dicuntur duo Testamenta. H Et singuli libri Veteris et Novi Testamenti. C Pennae significant virtutum celeritatem, quae nos in illam patriam ducunt, si hic in lege Dei quiescere mereamur. Columbae deargentatae, Ecclesiam vult intelligi, quia innocentiam habet columbae, et divinis eloquiis, argenteo candore resplendet, quam in illa futura resurrectione auri specie dicit esse adornandam. Si itaque sic dormiatis, posteriora dorsi in pallore auri (subaudiendum est) suscipient vos. Unde Ecclesia in hoc mundo: argento comparatur, in resurrectione vero ultima: auro, posteriora ergo Ecclesiae: novissima sunt Ecclesiae munera.


15 [Col. 0252A] Dum discernit coelestis reges super eam: nive dealbabuntur in Selmon: Mons Dei, mons pinguis.

C Rex a regendo dictus est, unde reges significat apostolos. D Quos discernit Dominus coelestis, cum Paulum in gentes (Gal. II), Petrum in circumcisionem separavit, qui super nivem dealbabuntur. C Hoc est super candorem nivis elucescunt, qui Ecclesiam regere noscuntur fideliter. Selmon umbra interpretatur, quae hic congrue divina virtus intelligitur, ipsa ab aestu vitiorum nos defendit. Mons Dei mons pinguis, Christus esse intelligitur ex quo perpetua et suavia fluenta descendunt.


16 Mons coagulatus mons pinguis: Ut quid suspicamini montes coagulatos?


17 [Col. 0252B] Mons in quo beneplacitum est Deo habitare in eo: Etenim Dominus habitabit ÷ in finem ...

C Mons dicitur Christus coagulatus: propter parvulos enutriendos, qui non esca, sed coagulato lacte potandi sunt. Pinguis, quia fertilitate sua uberrimus est. Dixit superius montem intelligi Salvatorem, nunc dicit, ut quid suspicamini coagulatos montes? hoc est, cur montem istum apostolos intelligere voluistis? Non sunt enim ipsi iste mons coagulatus quamvis et ipsos per Dei gratiam doctos esse cognoscatis. Reprehendit ergo Propheta in hoc illum intellectum, quo aliquis per montem, apostolos intelligere voluisset, ostendens hic per montem, solum Christum intelligendum, quamvis etiam apostoli montes dicantur coagulati, ideo subdit

[Col. 0252C] C Mons, scilicet iste est in quo Deo beneplacitum est. Christus enim est solus mons: qui Patri complacuit, ut in eodem habitaret. Etenim Dominus habitabit etiam in finem, scilicet in apostolis, de illis enim nunc loquitur, quod in eis sit habitaturus usque ad perfectissimum terminum majestatis suae, qui est finis sine fine.


18 Currus Dei decem millibus multiplex: millia laetantium: Dominus in eis in Sina in sancto.

C Currus Dei, est hominum charitate juncta copulatio. Sanctorum ergo unanimitas currus Dei est: quem ille velut auriga insidet, et salutari lege ad suae voluntatis ministerium moderatur. Ut vero istum currum non equis, sed humanis cogitationibus attributum [Col. 0252D] ostenderet, ait decem millibus multiplex, quod ad innumeros populos non equos noscitur pertinere. Millia laetantium: quod utique de fidelibus debet intelligi. Dominus in illis, hoc est in sanctis suis. In Sinai in sancto. Sina interpretatur mandatum. Ibi requiescit, ubi ejus mandata perficiuntur.


19 Ascendisti in altum. Cepisti captivitatem. Accepisti dona in hominibus.

C Ascendisti in altum. Ascendit Christus utique qui propter nos descendit eruendos. In altum scilicet super coelos coelorum. H Captivasti nos, qui captivi tenebamur a diabolo. C Dona autem Domini fuerunt, super apostolos Spiritus sancti concessa magnalia. Sive, ut Apostolus ait: Unicuique nostrum [Col. 0253A] data est gratia secundum mensuram donationis Christi (Ephes. IV).


20 Etenim non credentes: Inhabitare Dominum Deum.

C Etenim non credentes, hic subaudiendum est: eos convertit, nam qui non credunt inhabitare, id est qui ad Domini penetralia negligunt pervenire, ut in domo ejus cum fidelibus habitare praevaleant, Dominus eos convertit, qui fidem suam humano generi miseratus indulget, ipsa est enim gratia quae gratis datur.


21 Benedictus Dominus die quotidie: Prosperum iter faciet nobis Deus salutarium nostrorum. Diapsalma.

C Benedictus Dominus, id est cunctis diebus, omnique [Col. 0253B] tempore benedicendus est. Iter quippe cursum vitae significat, qui jam prosper effectus est, quoniam Redemptorem suum mundus agnovit. H Bene dicit salutarium pluraliter, a quo tot salutes habemus, quot peccata commisimus, ab ipso enim salvamur. Securus esto peccator, noli dubitare quod quotidie possis Deum benedicere operibus, quoniam prosperum iter tuum faciet Deus salutarium, qui enim quotidie proficit, potest quotidie Deum benedicere. Nil vero prodest, heri benedixisse Deum: et hodie non.


22 Deus noster salvos ÷ faciendi ..: Et Domini + Domini .. exitus mortis.

C Deus noster, subaudiamus, hic habet potestatem salvos faciendi nos. Exitus mortis, est Domini, [Col. 0253C] hoc est resurrectio votiva fidelium. Revera exitus illi singularis fuit, quia ipse ab inferis egressus est, et inde nos praestabit exire.


23 Verumtamen Deus confringet capita inimicorum suorum: Verticem capilli perambulantium in delictis suis.

C Capita inimicorum, sunt Judaei, qui primo persecuti sunt Ecclesiam, vel capita inimicorum sunt haereticorum doctores, qui in ipsa etiam (si dici fas est) deitate desaeviunt. Vertex capilli: significat versutias inanium quaestionum eorum qui utilia deserunt, et non necessaria detestabili disputatione perquirunt, in delictis suis perdurantes: ut Manichaei et caeteri haeretici, tales enim calumniarum minutias quaerunt, ut ipsos quoque vertices capillorum [Col. 0253D] perambulare et perscrutari posse videantur.


24 Dixit Dominus ex Basan convertam: Convertam in profundum maris.

C Dixit Dominus, quaeramus quid dixerit, quia nescio quam magnum est quod promisit. Basan interpretatur siccitas, quae humanum genus possederat ariditate peccati, sed eam Dominus convertit ad viriditatem suam, dum illi fluvios salutis infudit. H Et item convertit populos de profundis vitiis peccatisque maris, id est saeculi. A Convertam igitur, scilicet me vel meam misericordiam: in profundum maris, id est saeculi vel peccatorum, ut liberem exinde homines. Et ita convertam: ut intingatur pes, etc.


25 [Col. 0254A] Ut intingatur pes tuus in sanguine: Lingua canum tuorum ex inimicis ab ipso.

C Intingatur pes tuus, id est actio boni propositi, usque ad sanguinem gloriosi martyrii perveniat. Isti enim canes pro domino latrare non desinunt, qui canes dicuntur ex inimicis: quia prius inimici fuerunt, qui postea clamorosis latratibus Ecclesiam Dei defendebant. Ab ipso, utique Deo, qui amarum vertit in dulcedinem, ab ipso et nullo alio, lingua illa canum ex inimicis: facta est salubris.


26 Viderunt ingressus tuos Deus: Ingressus Dei mei. Regis mei, ÷ qui est .. in sancto.

C Viderunt ingressus tuos sive assumpti corporis formam: sive vestigia praedicationis, quibus in hoc [Col. 0254B] mundo sanctis gressibus ambulavit. Dei mei regis, quia ipse est rex, qui in titulo scriptus est: Rex Judaeorum. Dicit vero secundo ingressus, quia ipse in hoc mundo specialiter est ingressus. H Vel ingressus in coelum viderunt in sancto, scilicet in homine, id est Christo sancto viderunt ascensum in coelum.


27 Praevenerunt principes conjuncti psallentibus: In medio juvencularum tympanistriarum. Diapsalma.

C Praevenerunt principes, id est apostoli omnes praevenerunt in sanctitate doctrinae, conjunctamque dicit illis esse multitudinem psallentium, qui jam laudes Domini non voce tantum, sed bonis operibus personarent. Addit juvencularum, id est prima [Col. 0254C] aetate florentium, quae tympana sua, hoc est corpora: ad Domini laudes verterunt, macerantes se jejuniis, carnisque afflictione gaudentes, tensiones etiam corporis ad laudes Domini vertentes, martyrio consummaverunt.


28 In Ecclesiis benedicite Deo Domino de fontibus Israel.

C Ad fideles ait: In Ecclesiis benedicite Deum, non in perversis conventiculis paganorum vel haereticorum, sed in Ecclesia catholica, ubi recta fides est et vera confessio. De fontibus, de doctrina, scilicet Christiana, quam gentibus apostoli infuderunt. Fons quippe a fovendo dictus est, eo quod nostra corpora labore fessa refoveat. Sive a fundendo quia effundit aquas, fons enim proprie est qui manat.


29 [Col. 0254D] Ibi Benjamin adolescentulus: In mentis excessu.

H C Ibi Benjamin: Paulus apostolus, qui de tribu Benjamin descendit. C Adolescentulus exstitit in mentis excessu, quando Domini voce corruit, qui et miseratus intonuit: Saule, Saule (Act. IX), adolescens dicitur ab adolendo, id est crescendo. H Dictus etiam adolescens, quia novissimus omnium apostolorum: conversus in excessu quem pertulit dum iret in Damascum.


30 Principes Juda duces eorum: Principes Zabulon principes Nephtalim

C Principes Juda, Dominum indicat: qui de tribu Juda descendit. H Apostoli enim sunt principes [Col. 0255A] Juda, id est Domini Salvatoris, ut Juda sit genitivi casus. Sicut dixit: Jacob Juda, te laudabunt fratres tui (Gen. XLIX). C Duces eorum, id est populorum: qui erant in Ecclesia constituti, Zabulon et Nephtalim tribus fuerunt, unde apostoli traxerunt originem. Juda confessio dicitur, Zabulon, habitaculum fortitudinis; Nephtali, dilatio mea, quae catholicae Ecclesiae competenter aptabis; si diligenter inspicis.


31 Danda Deus virtuti tuae: Confirma, Deus, hoc quod operatus es in nobis.

C Virtus enim Patris Christus est, quid autem mandetur edicit. Confirma hoc, Deus, etc. Magna petitio certe: ut confirmet Deus in nobis fidem suam quam donare dignatus est. Opus Domini enim fuit: ut caeca gentilitas lumine veritatis afflata, verum [Col. 0255B] Dominum salvatorem cognoscere posset. H Confirma donum baptismi Spiritus sancti infusione: et auxilium praebe, ut in virtutibus incedere et permanere possimus.


32 A templo tuo in Hierusalem. Tibi offerunt reges munera.

C A templo Hierusalem offerunt reges munera, qui in Ecclesia Dei recte viventes, sui cordis offerunt puritatem. H Munera Christi, virtutes sunt sanctorum: et qui semetipsos regunt, reges sunt. Templum igitur corpus est cujuslibet sancti, quod bene vivendo sanctum fit, ab illo offerunt sancta opera.


33 Increpa feras arundinis: congregatio taurorum [Col. 0255C] in vaccis populorum: ÷ Ut .. excludant eos qui probati sunt argento.

C Increpa feras, id est, argue superbos et feroces qui in prava voluntate consistunt et vacillant velut arundo. Concilium taurorum, id est, haereticorum indomitorum: qui erecta cervice seducunt animas innocentes. H Vaccae significant stultas animas populi sequentes tauros. Ideo vero dicit eos arguendos, ut non excludantur a regno Dei, qui probati inventi sunt justi, verum ista expositio Hieronymi innititur translationi Romanae: quae habet, ut non excludantur, similiter Cassiodori expositio. Sed Augustinus, exponens nostram translationem ait, ut excludant, id est apparere faciant eos qui latebant, qui probati sunt argento, id est Dei eloquio. Oportet enim (ut [Col. 0255D] ait Apostolus) haereses esse, ut probati manifesti fiant inter nos.


34 Dissipa gentes quae bella volunt: veniant legati ex Aegypto: Aethiopia praeveniet manus ejus Deo.

Dissipa gentes, hoc est haereticos qui volunt bella, id est contentiones contra Ecclesiam. Commonet etiam Propheta gentium populos, ut offerant legati (id est ab errore conversi) munera, hoc est, animas suas: a mundana sorde purgatas. Sic Aethiopia commonetur, ne se tardet Deo tradere, sicut se victi projectis armis victoribus per manus tradunt, ut periculum mortis evadant. Aegyptus vero et Aethiopia mundum significant, vinculis gravibus [Col. 0256A] et tenebris peccatorum plenum. Idololatrae ergo praevenient Judaeos, dare manus Deo.


35 Regna terrae cantate Deo: Psallite Domino. Diapsalma.

C Regna terrae. Omne genus humanum significare voluit, cantate: ad animae respicit puritatem, psallite: ad opera quae Domino probantur accepta.


36 ÷ Psallite Deo .. qui ascendit super coelum coeli: Ad orientem.

C Nam cui Deo psalli debeat ostendit, scilicet ei qui super coelum ascendit, Dominus enim Jesus, qui prius descendit de coelo ad liberandum infirmitatis nostrae naturam, ipse etiam ascendit, qui sedet ad dexteram Patris. Ad orientem, Hierosolymam evidenter ostendit, quae est in orientali parte collocata. [Col. 0256B] Unde Dominus videntibus apostolis ascendit ad coelos (Act. I). H Vel ad orientem, scilicet quia ipse oriens est, sive quia per eum omnes ad vitam oriuntur, fertur etiam mons Oliveti (Luc. XXIV), unde Dominus ascendit, esse ad orientem ipsius Hierusalem.


37 Ecce dabit voci suae vocem virtutis: date gloriam Deo super Israel: Magnificentia ejus et virtus ejus in nubibus.

H C Dabit etiam voci suae vocem virtutis, quando in novissimo die ut resurgat humanum genus dixerit. Quid fortius quam revocare favillas ad corpus. Date gloriam Deo, nam qui Deo dat gloriam, se facit esse laudabilem. H Super Israel, id est magis honorate Deum quam carnalis Israel honorat, quia ille labiis, [Col. 0256C] vos corde. C Magnificentia, quia semper magna facit. Virtus, quia imperio ejus famulatur opus sive effectus. Nubes, apostoli et prophetae.


38 Mirabilis Deus in sanctis suis: Deus Israel ipse dabit virtutem et fortitudinem plebis ÷ suae .. benedictus Deus.

C Mirabilis sive in angelis, seu in hominibus sanctis. Dabit Dominus fidelibus suis virtutem patientiae, et fidei fortitudinem, ut possit ad aeterna praemia pervenire. Benedictus Deus, ille potest dare quae superius dixit, id est, qui omnium ore semper pro beneficiis debet benedici, ut sicut semper beneficia praestat, ita benedictiones semper accipiat.

Fit autem benedictio ista multipliciter. Nam et qui Scripturas sanctas meditatur, benedicit Deum: [Col. 0256D] et qui ejus jussa compleverit, benedicit: et qui ei confitetur, benedicit Deum.



ORATIO EX PSAL. LXVII.

Dominator, Domine, qui justis spiritale epulum tribuens, facis eos in laetitia delectari, concede gregi tuo, mortem tuam intelligere, teque triumphatorem mortis sedentem ad Patris dexteram confiteri. Qui cum eodem Patre, etc.



PSALMUS LXVIII.



ARGUMENTUM PSAL. LXVIII.

C Christus deprecatur, ut salvus fiat a Patre, quoniam gratis est a Judaeis odio habitus: postulatque ne decipiatur spes fidelium, in ejus resurrectione [Col. 0257A] confisa: petensque se a luto hujus saeculi liberari, pronuntiat quae inimicis contingere noverat.


TT. In finem pro his qui commutabuntur David.

C Pro his qui commutabuntur. Ista igitur commutatio significat populos Christianos, qui veteris hominis pravitate deposita, in novae regenerationis sunt munere commutati. Quod autem dicitur pro his, ostendit pro his, id est cunctis fidelibus Christi passionem factam. David quoque subjunctum est, ut finis et initium tituli Domino Christo congrueret, qui est et , id est principium et finis. In finem enim (ut saepissime dictum est) Christum significat, et David eumdem Christum denotat.


1 Salvum me ÷ fac .. Deus: quoniam intraverunt aquae [Col. 0257B] Usque ad animam meam.

C Postulabat humanitas a Patre auxilium resurrectionis. Aquas pro seditionibus plebis motuque populorum debere suscipi, saepius divina testatur Scriptura, ut ibi: Forsitan aquae absorbuissent nos. Unum et hic Judaeorum populus intrasse usque ad animam Salvatoris dicitur, quando eum crucifigere scelerata mente praesumpsit.


2 Infixus sum in limo profundi: Et non est substantia.

C Facti sunt homines limus profundi, quando et originali et quotidianis peccatis tenentur obnoxii. Per hunc limum infixus est Christus, quando dementium turba clamabat: Crucifige. Limus, dictus est [Col. 0257C] quasi ligans humum. H Non est substantia evadendi, nisi tu salves, Pater, quia infixus sum in veteribus peccatis hujus populi scelerata calliditate saevientis.


3 Veni in altitudinem maris: Et tempestas dimersit me.

Hic altitudo maris, copiosa est populi insania. Eadem tempestas est concitata dementium seditio. Ipsa demersit Dominum, quando eum venire fecit ad crucem.


4 Laboravi clamans: Raucae factae sunt fauces meae: Defecerunt oculi mei dum spero in Deum meum.

C Laborabat ergo clamans, quando dicebat: Vae vobis, Scribae et Pharisaei. Dicit etiam esse raucas fauces suas, quia dicta ejus nequaquam sacrilegus [Col. 0257D] populus audiebat. Oculos istos, carnales intelligamus, qui in morte passionis clausi sunt. Speravit in eum, id est in Patrem. Nota vero recte dici, laboravi, quod inauditum significat clamorem. Laborare enim illum dicimus, qui votum clamoris non est assecutus, id est ubi audiri recusatur.


5 Multiplicati sunt super capillos capitis mei: Qui oderunt me gratis.

C Ergo ut ostenderet plus esse numerum infidelium, quam devotorum, dicit multiplicatos perfidos Judaeos super numerum capillorum, id est credentium. Gratis enim odisse dicimur, quando quempiam sine aliquibus offensionibus exsecramur, sicut Judaei Christo fecerunt.


6 [Col. 0258A] Confortati sunt qui persecuti sunt me inimici mei injuste: Quae non rapui tunc exsolvebam.

C Confortati sunt Judaei, quando id quod conabantur efficere, implebant. Injusti, revera injustum fuit: ut qui venerat ad Judaicos populos salvandos, eos potius invenisset inimicos. Christus peccata non rapuit, qui delicta nostra abluit, tamen crucem excepit, et solvit pro nobis, quod pro se juste non pertulit.


7 Deus, tu scis insipientiam meam: Et delicta mea a te non sunt abscondita.

C Dum dicit Deus tu scis insipientiam meam, loquitur pro parte membrorum, insipiens enim non potest esse Christus: cum Dei sapientia esse dignoscitur. [Col. 0258B] Conversi igitur ad fidem: ante erant insipientes, nunc in Christo sapientes, isti enim sunt de quibus dixit titulus, quod commutabuntur, scilicet insipientia infidelitatis vel peccatorum ad sapientiam Christi. Idem dicendum est de delictis, quae non sunt capitis, sed membrorum Christi.


8 Non erubescant in me qui exspectant te, Domine: Domine virtutum.

H Precatur ergo Christus: ne de seipso erubescant, qui resurrectionem ejus magno desiderio exspectabant. Cum dicit: Domine, Domine virtutum, ostendit nihil impossibile esse omnipotentiae ipsius.


9 Non confundantur super me: [Col. 0258C] Qui quaerunt te Deus Israel.

H Non confundantur, id est, ne evacuetur spes credentium de passione mea: sed cognoscant, quia voluntatem tuam veni facere. C Vel non humanas insultationes diutius de mea dormitione sustineant, qui quaerunt te Deus Israel.


10 Quoniam propter te sustinui opprobrium: Operuit confusio faciem meam.

Sustinuit enim Christus opprobrium: cum dicebatur a Judaeis, in Beelzebub ejicit daemonia (Matth. XII). H Operuit confusio faciem meam, quando negaverunt apostoli.


11 Extraneus factus sum fratribus meis: Et peregrinus filiis matris meae.

C Extraneus Christus factus est Judaeis, quando [Col. 0258D] ei credere noluerunt, quos hic fratres appellat. Filios matris, ipsos dicit quos superius fratres nominavit. Sed si filii veri fuissent matris synagogae, non ut peregrinum, sed ut fratrem charissimum: Christum suscepissent.


12 Quoniam zelus domus tuae comedit me: Et opprobria exprobrantium tibi ceciderunt super me.

H Comedit eum zelus domus Dei, quando eos de templo ejecit, quia domum eam fecerunt speluncam latronum (Matth. XXVII). C Exprobratum est Patri ab eis, quando dicebant: Hi sunt dii tui qui eduxerunt te (Exod. XXXII). H Qui vero exprobrant Patri, exprobrant Filio. C Ceciderunt super me [Col. 0259A] dixit, ut effectum mortis ostenderet, quem crucis dignatione suscepit. Exprobrabant etiam Patri: cum Christum dicerent Joseph fabri esse filium, et daemonium habes (Matth. XIII), opprobrium enim Filio dictum, redit in Patrem.


13 Et operui in jejunio animam meam: Et factum est in opprobrium mihi.

C Operuit jejunio animam, quia hominum fidem, quam valde esuriebat, minime poterat invenire, et ideo quasi aliquo pallio tristitiae circumdedit animam suam jejunio tali afflictam. Semper boni malis opprobrium sunt, quia minime eorum sceleribus acquiescunt, et illis studiose detrahunt, quibus nulla societate junguntur.


14 Et posui vestimentum meum cilicium: [Col. 0259B] Et factus sum illis in parabolam.

C Per cilicium tristitia significatur et lacrymae, quando Dominus humani generis imbecillitate permotus, suscitaturus Lazarum flevit (Joan. XI), dicentibus Judaeis: Ecce quomodo amabat eum. Factus est quoque Judaeis in parabolam, quando per similitudines quasdam carnalem populum docere videbatur: sicut in Evangelio legitur, dixit Jesus parabolam ad turbam. Est autem parabola natura discrepantium rerum, sub aliqua similitudine facta comparatio. Ideo vero sic loquebatur, ut qui coelestia capere non poterant, per terrenas similitudines intelligerent.


15 Adversum me loquebantur qui sedebant in porta: Et ÷ in me .. psallebant qui bibebant vinum.

[Col. 0259C] C Porta quippe dicta est, eo quod inde portantur omnia. In porta autem sedent, qui conventibus hominum sedula curiositate miscentur. Ergo dicit passionem suam genti Judaicae fuisse fabulam. In Deum psallunt si in bonum accipitur, qui actione probabili diriguntur. Vinum similiter; non ebrietatis, sed spiritale. Ipsi enim psallebant, qui per intelligentiam supernam salutari doctrina potabantur. Et ita Cassiodorus psallere de fidelibus et bonis exponit et sequentia. Sed secundum Hieronymum Scribae et Pharisaei in porta (Matth. XXIII), id est judicio sedebant, qui clavem scientiae habentes, nec introibant, nec alios introire sinebant. Illi repleti vino iniquitatis, qualiter eum interficerent concinebant. H Vel ebrii erant vino, quando velantes faciem ejus dicebant: [Col. 0259D] Prophetiza nobis, Christe, quis est qui te percussit? (Luc. XXII.)


16 Ego vero orationem meam ad te, Domine: Tempus beneplaciti Deus.

C Illud tempus est beneplaciti quando Incarnationis suae beneficio, periclitantem mundum ab imminente exitio liberavit. H Vel tempus beneplaciti, tempus est passionis, quo tempore Judaeis crucifigentibus Christus oravit (Luc XXIII). Ne statuas illis pater hoc peccatum, etc. summe enim Patri placuit hominum redemptio.


17 In multitudine misericordiae tuae: Exaudi me in veritate salutis tuae.

C Nam si multitudines misericordiae non fuissent, [Col. 0260A] nequaquam redimi poteramus obnoxii. Non enim parva misericordia fuit, quae tam ingentia peccata superavit. Exaudi me, rogat Patrem, non natura deitatis, qua ei aequalis est: sed ex infirmitate humana, in qua minor est Patre.


18 Eripe me de luto ut non infigar: Libera me ab his qui oderunt me et de profundis aquarum.

C Exposcit Christus ex parte membrorum, ut anima ejus a desideriis luteis, id est hujus mundi cupiditatibus reddatur aliena. Libera me ab his qui me oderunt, id est a Judaeis. De profundo aquarum, ad illum populum pertinet, qui et profundus erat consilio malignitatis et seditionibus turbulentis.


19 Non me demergat tempestas aquae: neque absorbeat me profundum: [Col. 0260B] Neque urgeat super me puteus os suum.

H Non me demergat, id est haec passionis tempestas non eum in profunditate abyssi retineat infernalis. C Profundum itaque est peccatorum, quod deglutit animas impiorum, ita ut ad poenitudinem redire nequeant. Urgere, dicimus concludere. H Petit ergo ut aditus infernalis non concludat os suum super eum sive diabolus.

C Puteus autem excavata terrae profunditas est, qui et in bono et malo in Scriptura ponitur; hic vero in malo accipitur.


20 Exaudi me, Domine, quoniam benigna est misericordia tua: Secundum multitudinem miserationum tuarum [Col. 0260C] respice in me.

H Haec secundum humanam fragilitatem postulat dicens: Qui alios mea passione redimis, me quoque praecurrente misericordia contemplare.


21 Et ne avertas faciem tuam a puero tuo. Quoniam tribulor, velociter exaudi me:

C Puer enim frequenter legitur Dominus ab innocentiae puritate, cum simplex aetas hoc beneficium largiatur, ut vitia mundi non diligat. Velociter exaudi me. H Ut resumam spiritum, quem tuis manibus commendavi.


22 Intende animae meae et libera eam. Propter inimicos meos eripe me.

C Intende animae meae, ut revera libera fiat, cum eam divinitas propitiata respexerit. Propter inimicos [Col. 0260D] etiam petebat celerrimum resurrectionis auxilium, ut qui contempserant crucifixum, tertia die resurgentem crederent.


23 Tu scis improperium meum et confusionem meam: Et reverentiam meam.

C Improperium, confusionem et reverentiam pro humano genere sic suscepit Salvator libens ut mortem. Non enim ista pro suo reatu sustinuit, sed omnia pro nobis pertulit, ut nos bonus magister in talibus rebus positos, exemplo suae patientiae miseratus instrueret.


24 In conspectu tuo sunt omnes qui tribulant me: Improperium exspectavit cor meum et miseriam.

H Tu vides, Pater, quales mihi tribulationes inferant [Col. 0261A] et illusiones ostendant. C Improperium exspectavit cor ejus, quando iniquitates Judaeorum, et diversa quae passus est pro sua voluntate sustinuit, et passione benignus excepit. H Vel improperium passionis et miseriam, id est contumeliam crucis.


25 Et sustinui qui simul: contristaretur et non fuit: Qui consolaretur et non inveni.

H Et sustinui, non fuit ullus de tanta multitudine iniquorum, aut compassus doloribus ejus, aut qui exstitit consolator. C Non enim de fidelibus, sed infidelibus loquitur persecutoribus; fideles enim auditores, doctorem consolantur, dum in eis verba praedicationum proficiunt. Judaeorum igitur pertinacia Christum non consolabatur, quia ejus verba non suscepit.


26 [Col. 0261B] Et dederunt in escam meam fel: Et in siti mea potaverunt me aceto.

C Oblatum est illi fel cum aceto mistum, ut revera facta Judaeorum amaritudo potionis indicaret. Ipse enim dixit: Sitio (Joan. XIX), quia fidem in ipsis desideravit invenire, illi obtulerunt amarissimos mores suos, qui nulla compunctione conversi sunt.


27 Fiat mensa eorum coram ipsis in laqueum: Et in retributiones et in scandalum.

C Non maledicendi voto, sed praescientis more sequentia promuntur. Mensa Domini est utriusque legis intellectualis epulatio, quam primo habuerunt Judaei, quando mandata Dei custodierunt, postquam vero a fide jejunare coeperunt, coram ipsis gentibus tradita est, ut gravius dolerent videntibus ipsis [Col. 0261C] adempta felicitate. In laqueum, id est de littera, in qua alios astringere conabantur, ipsi in ea potius caderent obligati. Retributio malorum fuit, quod subtracta illa mensa fuit, et gentibus tradita. Et scandalum, quia deserentes pacis auctorem, sibi concitabant rixam et prava studia


28 Obscurentur oculi eorum, ne videant: Et dorsum eorum semper incurva.

C Praenuntiatur digna poena, ne videant in Scriptura sua verissimum justitiae Solem, et hoc illis evenit, qui etiam nimio pondere delictorum praegravati, cervicem suam in terram cernui semper incurvant, nec eis ad coelum respiciendi possibilitas datur. Dorsum dictum, quasi descendens deorsum. [Col. 0261D] H Vel incurva, ut Romanis serviant semper, vel sub onere legis maneant, quam secundum litteram ferre nemo poterat.


29 Effunde super nos iram tuam: Et furor irae tuae comprehendat eos.

C Dum dicitur, effunde, magnitudo irae significatur; quae in morem fluminis copiosa descendit. Apprehendit eos furor, quasi damnatos et perterritos, ut non liceat effugere, quod datur pro sceleribus sustinere.


30 Fiat habitatio eorum deserta: ÷ Et .. in tabernaculis eorum non sit qui inhabitet.

C Fiat habitatio eorum deserta, et in tabernaculis, etc., hoc utrumque Judaeis contigisse manifestum est, cum civitas Hierusalem frequenti captivitate deleta [Col. 0262A] est. Tabernacula, Dei templum et regis palatium, sine cultore remanserunt. Et nota, quod privatis domibus posuit habitationem, sed Dei templo inhabitationem, quia ibi habitamus corpore; hic autem inhabitamus, ubi devotae mentis affectu locum frequentamus.


31 Quoniam quem tu percussisti persecuti sunt: Et super dolorem vulnerum eorum addiderunt.

H De se haec Christus ad Patrem loquitur, de sua passione dicens, scriptum est: Percutiam pastorem (Zach. XIII); et in alio propheta ex persona Patris loquentis, propter peccata populi mei percussi eum (Isa. XIII), dicitur.

H Quia percussum, id est concessum, persecuti sunt, sibique traditum detestabili feritate necaverunt. [Col. 0262B] H Addiderunt super dolorem, cum vel Ecclesiam vel apostolos persecuti sunt.


32 Appone iniquitatem super iniquitatem eorum: Et non intrent in justitiam tuam.

C Iniquitas prima fuit Judaeis, ut prophetas exstinguerent. Apposita est iniquitas super iniquitatem eorum, quoniam ipsum Dominum crucifigere maluerunt. Additur poena peccati, ne intrent in justitiam Dei, id est ne participes Christo fiant, in illo regno justitiae.


33 Deleantur de libro viventium: Et cum justis non scribantur.

C Dicit ergo Judaeis: Deleantur de libro viventium, non quia scripti erant, sed quia scriptos esse se judicabant. Ibi enim quod scribitur, deleri non [Col. 0262C] potest, quia totum in praedestinatione solidatum est. Et cum justis non scribantur, hoc eis accidere negat, qui non sunt (ut titulus ait) piis satisfactionibus immutati.


34 Ego sum pauper et dolens: Salus tua Deus suscepit me.

C Ego sum pauper, hanc proprietatem sibi vindicavit, quia nemo alter hanc paupertatem et hunc dolorem, pro totius mundi culpa sustinuit. Suscepit itaque humanitatem salus, id est forma Filii, in qua aequalis est Patri, quando reconciliavit mundum Patri. H Vel, pauper et dolens fuit in passione, salus autem eum in resurrectione suscepit.


35 Laudabo nomen Dei cum cantico: Et magnificabo eum in laude.

[Col. 0262D] C Laudat enim caput nostrum nomen Dei cum cantico, quando in Ecclesia hymnidica exsultatione fidelium fit adunatio; ipse enim in nobis laudat et magnificat, quod nos veraciter laudare cognoscit.


36 Et placebit Deo super vitulum novellum: Cornua producentem et ungulas.

C Multo enim est acceptior effusa laus puro corde Deo, quam potest pecudum placere veteris legis mactatio. H Vel placebit Deo Patri super vitulum novellum, id est Christum, cornua producentem, id est fortitudinem Ecclesiae dantem, et ungulas quibus sacrilegia conculcet gentium ac divellat. Vitulus novellus dicitur Christus, qui seipsum Patri obtulit. Nec super denotat comparationem, sed materiam [Col. 0263A] notat oblatam, ut sit sensus, Deo erit complacentia de tali vitulo novo, non carnali, sed mystico, non veteri figuranti, sed novo figurato.


37 Videant pauperes et laetentur: Quaerite Deum et vivet anima vestra.

C Videant pauperes, quia Deus respuit oblationem pecudum, et mundissimum cor requirit; ideo laetentur, quia in mentis affectu posita est oblatio, ubi et pauper potest esse ditissimus. Quaerite Dominum, admonet pauperes ut escam mentis quaerant, unde anima saginetur. Illud quoque proprie vivere dicimus, quod in beatitudinis jocunditate consistit.


38 Quoniam exaudivit pauperes Dominus: Et vinctos suos non despexit.

[Col. 0263B] C Pauperes sunt Christiani, qui despiciunt voluptates et divitias mundi istius, et eligunt humanarum rerum indigentiam, ut epulis spiritalibus impleantur. Vinctos suos liberat a laqueis carnalibus, quos suis regulis connexos cognoverit.


39 Laudent illum coeli et terra: Mare et omnia reptilia in eis.

C In coeli commemoratione datur intelligi ut omnia debeant coelestia laudare. Terrae quoque commemoratione intellige terrestria; maris, universa natantia; et ita ad Domini laudes invitatur quidquid creaturarum esse cognoscitur.


40 Quoniam Deus salvam faciet Sion: Et aedificabuntur civitates Judae.

[Col. 0263C] C Sion enim parvus colliculus est, qui cohaeret Hierosolymitano templo, sed nominis qualitate grandescens; significat enim Ecclesiam. H Civitates Judae animae sunt sanctorum, quae per confessionem in templum sanctum tanquam vivi lapides deferuntur.


41 Et inhabitabunt ibi: Et haereditate acquirent eam.

C Hanc enim Ecclesiam hic habitant Christiani, haereditate vero acquirent eam, quando ad Hierosolymam illam aeternam Dei miseratione pervenerint.


42 Et semen servorum ejus possidebit eam: Et qui diligunt nomen ejus habitabunt in ea.

C Semen enim hic opus perfectum, non carnis [Col. 0263D] progeniem debemus accipere, quod futuram terram possidebit, quae nullo jam fine mutanda est; sed in ea habitabunt, qui diligunt nomen ejus, et perpetua felicitate potientur.



ORATIO EX PSAL. LXVIII.

Benignissime Domine, exaudi nos in veritate salutis tuae, ut eruti a squalore peccati, mereamur in libro vitae digito coelesti conscribi. Per Dominum nostrum Jesum Christum, etc.



PSALMUS LXIX.



ARGUMENTUM PSAL. LXIX.

C Vox martyrum et confessorum deprecantium, ut a persequentium periculis liberentur.


[Col. 0264A] TT. In finem David in rememoratione ÷ eo quod salvum eum fecit Dominus ...

C Finis et David, Christum significat. In rememoratione, spem significat liberationis et certitudinem futuri praemii, quae suis sanctis pollicitus est.


1 Deus in adjutorium meum ÷ intende: + Domine: ad adjuvandum me festina.

C Tunc enim adjutorium poscimus, quando periculis subjacemus, ut tali remedio sublevati, calamitates diversarum passionum vincere possimus. Intende, id est propitius respice, quia omnia Deus agnoscit, etiam cum non rogatur. Festina sic dicitur, quasi misericordia divina tardaret, sed tardum videtur ei auxilium, qui de hujus saeculi clade liberari festinat.


2 [Col. 0264B] Confundantur et revereantur Qui quaerunt animam meam.

C Confundantur, vox martyrum expostulans emendationem inimicorum suorum. Confundi est, quando homo turbatur de factis suae perversitatis. Revereri est, quando cognoscimus nostra operatione justitiam laesam, et pro his operibus poenas incurrere formidamus. Quaerebant inimici animam fidelium, non in bono, sed ut eam a corpore segregarent.


3 Avertantur retrorsum et erubescant: Qui volunt mihi mala.

C Avertantur retrorsum, quia a prava cogitatione descendens, jussa Domini subsequitur. Qui volunt [Col. 0264C] mihi mala, hanc retributionem suscipiant, ne in sua iniquitate persistant. O pia sanctorum etiam ipsa quae putatur adversitas, melius optabant inimicis, quam inimici sibi ipsis in prosperis constituti.


4 Avertantur statim erubescentes: Qui dicunt mihi: Euge, euge.

C Avertantur, petit ut, a suo proposito erubescentes, velociter se convertant. Qui dicunt: Euge, euge. Euge, sermo laudantis est, sed hic ironia est. Seu illos increpat qui afflictiones martyrum poenasque collaudant, et non ad auctoris gloriam referunt, quod eis larga pietate est concessum.


5 Exsultent et laetentur in te omnes qui quaerunt te: Et dicant semper magnificetur Dominus qui diligunt salutare tuum.

[Col. 0264D] H Post persequentium iniquitatem et conversionem, ad gloriam convertitur beatorum, ut exsultent qui per lacrymas poenitentiae Dominum quaerunt. C Magnificatur autem Dominus in nobis, qui in se non habet ut crescat, cum laudes Deo pura mente persolvimus, nostraque conscientia semper augetur, cum Christum digne laudamus. Illud quoque verbum, magnificetur, ab humana consuetudine mutuatum est; magnificatur enim ille, qui laudibus crescit, qui bona opinione grandescit.


6 Ego vero egenus et pauper ÷ sum Deus adjuva me.

C Egenos et pauperes eos nominat, qui semper acquirere gratiam Dei exoptant. Deus, adjuva me, id [Col. 0265A] est in tribulatione mundana, ubi cum vitiorum pugnamus adversitate.


7 Adjutor meus et liberator meus es tu: Domine, ne moreris.

C Adjutor meus in necessitatibus, et de saeculi clade liberator. Ne tardaveris. Mos est periclitantium, judicare tardum auxilium, quamvis celerrime praestetur. Christus enim mensurate facit omnia; sed nos tardum putamus, quod magno desiderio requirimus.



ORATIO EX PSAL. LXIX.

Inexhausti adjutorii, Deus aeterne, ad adjuvandum familiae supplici festinus occurre, ut evictis malorum opprobriis, tuis semper auxiliis muniamur. Per Dominum nostrum Jesum Christum, etc.



PSALMUS LXX.
[Col. 0265B]


ARGUMENTUM PSAL. LXX.

C Vox devotorum, qui ab humanis iniquitatibus se petunt liberari, ut Domino gratias liberius referre possint.


TT. ÷ Psalmus David filiorum Jonadab et priorum captivorum ..

C Jonadab, interpretatur spontaneus Dei; qui fuit Dei sacerdos, et praecepit filiis suis in Dei templo degere, ac sobrie servire (Jer. XXXV), quod eos constat fecisse, qui nunc pro fidelibus ponuntur. Et priorum captivorum; qui frequenter admoniti, se emendare noluerunt, sed contumaces effecti Deo, [Col. 0265C] primae, secundae et tertiae captivitati subjacebant. Monemur ergo hoc titulo, ut habeamus voluntatem et devotionem filiorum Jonadab, non contumaciam Judaeorum, qui captivi esse meruerunt.


1 In te, Domine, speravi non confundar in aeternum: In justitia tua libera me et eripe me.

H Orat ergo mediator noster, ut haec confusio mortis non sit (ut caeterorum hominum) diuturna. Justitia Dei est, qui fecerit voluntatem ejus transeat de morte ad vitam, per quam hic Christus eripi precatur. C Vel membrorum Christi vox est petentium, etsi hic temporaliter et utiliter confundantur, non tamen in aeternum confundi. Et quod dicit in tua justitia, ostendit suam justitiam non sufficere, sed necessariam esse sibi misericordiam. Justitia [Col. 0265D] Dei est, parcere poenitenti.


2 Inclina ad me aurem tuam. Et salva me.

H Aures Domini dicuntur, quando exaudire dignatur humilem, postulantem veniam pro delictis suis.


3 Esto mihi in Deum protectorem et in locum munitum: Ut salvum me facias.

H Esto mihi in Deum protectorem, quia absque eo neque refugium, neque munitio, neque protectio a quoquam praestari potest. Nec ideo dicitur locus munitus, ut sit localis, quia ubique Dominus est. C Sed locus iste divina protectio est.


4 [Col. 0266A] Quoniam firmamentum meum: Et refugium meum es tu.

C Firmamentum in hoc saeculo Dominus dicitur, ubi et patientia quaeritur. Refugium in illa beatitudine, ubi jam aliquod periculum non timetur.


5 Deus meus, eripe me de manu peccatoris: Et de manu contra legem agentis et iniqui.

C Contra legem agit qui, accepta lege, facit contra regulas mandatorum, ut sunt Judaei. Iniqui vero sunt pagani, qui nulla lege Domini refrenantur, sed more ferarum faciunt quodcunque libuerit; sic omnem peecatorem duabus his partibus complectitur.


6 Quoniam tu es patientia mea, Domine: [Col. 0266B] Domine, spes mea a juventute mea.

C Prius enim est ut cum Dei gratia probemur per patientiam, et tunc illam fructuosam spem ipso donante habere merebimur, de qua ait Apostolus: Tribulatio patientiam operatur, patientia probationem, probatio spem (Rom. V). A juventute significat, ex quo coeperit homo contra diabolum pugnare, quia aetas illa ad certamen dirigitur; nam quocunque tempore ad ipsum veniatur, merito juventus dicitur, quia tunc in ipso plenissimo robore solidamur.


7 In te confirmatus sum ex utero: De ventre matris meae tu es protector meus.

C Tunc enim confirmatio nostra est Deus, quando ad eum fidei munere venimus. Protector, quoniam [Col. 0266C] adversus diaboli nequitias ipse nos protegit ac defendit, hic uterum sanctae matris Ecclesiae debemus accipere, ubi primum per rudimenta fidei concipimur, deinde ex aqua et Spiritu sancto regeneramur.


8 In te cantatio mea semper: Tanquam prodigium factus sum multis, et tu adjutor fortis.

C Significat enim cantatio semper, et praesens saeculum et futurum, hic enim illi pro liberatione cantamus, ibi autem gratias pro aeterna remuneratione peragimus. Prodigium in hoc saeculo erit fidelis, quando alia sectatur quam amare potest multitudo peccantium; quaerunt peccatores divitias, fideles [Col. 0266D] pauperiem; quaerunt peccatores epulas, justi jejunia; quaerunt denique illi gaudia, isti tristitiam. Ne autem bonorum semitam ire nimis difficile aestimetur, addit, et tu adjutor fortis.


9 Repleatur os meum laude ÷ Ut cantem gloriam tuam .. tota die magnitudinem tuam.

C Nam si Christus non repleat os nostrum, nec lingua movetur, nec desideria honesta inflammantur nostra. Cum vero ponit, tota die, significat omne tempus, et nunquam a laudibus Domini cessandum. Causa igitur cur petat os repleri, est, ut cantet Dei gloriam, sine ejus gratia omnes laudes indignae sunt.


10 [Col. 0267A] Ne projicias me in tempore senectutis: Cum deficiet virtus mea ne derelinquas me.

C Supplicat fidelis ne projiciatur in tempore senectutis suae a Deo, quando fessa virtus corporis sui plus indiget adjuvari. Tunc quoque se petit non debere derelinqui, cum defecerit virtus patientiae, vel mollescit sub onere tribulationis, dum tribulationibus crebris atque martyriis robur animae consenescit, quia cum Christo totum poterit sustinere, sine ipso vero nihil.


11 Quia dixerunt inimici mei mihi: Et qui custodiebant animam meam consilium fecerunt in unum.

C Redditur causa, cur ad subveniendum pietas Dei debeat provocari, quoniam debilitate captata, fervor [Col. 0267B] insidiantium accensus est, dum credunt facile decipi, a quo non potest viribus defectis obviari. Truculentior est inimicorum semper adunata collectio, et quod non dividitur, gravius uno fasce portatur. Innuit ergo non leves esse inimicos. Cujusmodi vero consilium inierint, sequenter aperit.


12 Dicentes: Deus dereliquit eum: persequimini et comprehendite eum Quia non est qui eripiat.

C Hostes enim carnales; cum viderint hominem crebra calamitate fatigatum, credunt eum a Deo derelictum. Qui divinam gratiam putant in solis corporis viribus constitutam, dicentes: Dereliquit eum Deus, persequimini, quia fugere non valet; et comprehendite, quia nobis reluctari non poterit [Col. 0267C] violentissimis.


13 Deus, ne elongeris a me: Deus meus, in auxilium meum respice.

Humana putat infirmitas elongare se Deum, quando ei venire tardat auxilium; ideo petit, ne gratia ejus ab ipsa discedat, et orat ut per adjutorium Dei, ei digna patientia tribuatur.


14 Confundantur et deficiant detrahentes animae meae: Operiantur confusione et pudore. qui quaerunt mala mihi.

C Confundantur enim dicit, cum tua viderint disposita non mutari. Deficiant detrahentes, id est obloquentes inaniter. Operiantur, dixit, quasi quodam velo, seu verecundia obtegantur eorum facies; [Col. 0267D] quod solet evenire his, qui actiones pristinas meliore vita condemnant. Mala quaerunt, qui pravis blandimentis, occulto vulnere, mentes videntur impetere, dum carnis salutem suadent ad interitum animae


15 Ego autem semper sperabo: Et adjiciam super omnem laudem tuam.

C Decursa emendatione peccantium, ad suam delectationem bonumque convertitur, ut sicut illi de divina potentia desperabant, ita populus fidelis sperare se semper dicit in Deo. Adjiciam laudem, nam cum quis dicit Verbum Patris fecisse coelum et terram, perfecta devotione Deum laudat. Sed cum adjunxerit. incarnatum esse pro salute cunctorum, [Col. 0268A] adjecit cumulum laudibus plenum; ita laus super laudem adjicitur.


16 Os meum annuntiabit justitiam tuam. Tota die salutare tuum.

C Justitia Patris Salvator est, et salutare dicitur, quia inde salus mundi, per gloriosam incarnationem provenit. Tota die, continuum tempus ostendit. Ostendit igitur se pronuntiaturum gentibus Salvatorem. H Vel in persona Christi capitis, qui in apostolis se annuntiavit.


17 Quoniam non cognovi litteraturam: introibo in potentiam Domini: Domine, memorabor justitiae tuae solius.

C Non cognovi litteraturam, id est scientiam saecularem, et eloquentiam vanam, malis actibus inquinatam. [Col. 0268B] Ideo introibo in potentiam Dei, hoc est in Hierusalem coelestem. Tunc memorabor, cum sequestrat agnos ab haedis et impios a fidelibus.


18 Deus, docuisti me ex juventute mea et usque nunc: Pronuntiabo mirabilia tua.

C Docuisti autem, sive ad libros pertinet divinos, sive ad infusam coelitus fidem. Juventus incipit ex quo coepit homo ad divinam gratiam pervenire. Utique mirabilia fuerunt, ut doceretur indoctus, et ex perfido fieret devotus, et ex peccatore justissimus.


19 Et usque in senectam et senium: Deus ne derelinquas me.

C Apud Graecos duo nomina ista diversa sunt: senectam, gravitatem vocant; senium, aetatem finitimam. [Col. 0268C] Latinae vero quasi simili nomine nuncupantur. Petit itaque populus fidelis, ut neque in matura, neque in senili aetate deseratur a Domino. Cum enim a juventute se docuerit et custodierit, petit id continuari in senectute.


20 Donec annuntiem brachium tuum: Generationi omni quae ventura est.

C Brachium Patris, Salvator Dominus est. Et ne putares illis tantum denuntiandum fuisse Christum, qui eo tempore fuerunt, cum ille pro nobis incarnari dignatus est, addidit, quae ventura est: ut hanc praedicationem usque ad finem saeculi cognosceres esse faciendam. Petit ergo Ecclesia se non derelinqui usque ad finem saeculi.


21 Potentiam tuam et justitiam tuam Deus usque in [Col. 0268D] altissima quae fecisti magnalia: Deus quis similis tibi?

C Potentiam tuam: hic quoque reddendum est, donec annuntiem potentiam tuam, etc. Nam potentia ad gratiam Incarnationis respicit. Justitia ad judicium in quo Adam judicatus est, id est, morte punitus cum posteritate sua. Usque in altissima: quia Deus homo sedet ad dexteram Patris, regnans cum eo per infinita saecula. Magnalia, a magnitudine vocantur: quoniam ad vindicandum fortis est Deus, sicut in Adam: et ad liberandum nullus ei similis invenitur, sicut in latrone. Deus quoque in operibus suis cognoscitur esse singularis, ideo subdit: quis similis tibi? quod cum admiratione legendum est.


22 [Col. 0269A] Quantas ostendisti mihi tribulationes multas et malas? et conversus vivificasti me: Et de abyssis terrae iterum reduxisti me.

C Quantas, sub admiratione legendum est, quasi innumerabiles passiones; quia fidelibus ad praesens, duras tribulationes ostendit. Multas ergo, quantitatem: malas, indicat qualitatem. Conversus, id est, converti me fecisti; quia distortus fueram lege peccati. Sciendum utique est, ideo iterum dictum, ut medicina Christi, frequentior indicetur, qui nos de abyssso, id est, de profunditate peccatorum per multas remissiones eduxit.


23 Multiplicasti magnificentiam tuam: Et conversus consolatus es me.

[Col. 0269B] C Multiplicat magnificentiam, quando nobis per diversas causas afflictionum subvenire dignatur. Conversus consolatus es me, hoc est, mentem sanas diversis languoribus sauciatam: sanas vero mentem revelando et divinarum Scripturarum alloquio consolando.


24 Nam et ego confitebor tibi in vasis psalmi veritatem tuam, Deus: Psallam tibi in cithara sanctus Israel.

C Hic jam justus ille laetus veritatem se psallere confitetur. In vasis, H hoc est in fidelibus Ecclesiae: et in cithara, C id est actione digna: per psalmum, recta fides: per citharam, recta operatio designatur; quia psalmus de superioribus, de inferioribus cithara, melos ad superna transmittit. Vel vasa [Col. 0269C] psalmi, psalmos dicit quasi spiritualia dolia, vinum Domini incorrupto sapore servantia. H Vel illos significat, qui de vino, evangelicae apostolicaeque doctrinae novo repleti, in psalmis Christum intelligunt praeconatum.


25 Exsultabunt labia mea cum cantavero tibi: Et anima mea quam redemisti.

C Labia, os interioris hominis dicit: habet enim et meus vocem suam, qua tacite clamat ad Dominum suum. Gaudet ergo anima sua, quae se redemptam esse cognoscit: ut enim de labiis animae intelligeres, adjecit et anima mea, etc.


26 Sed et lingua mea tota die meditabitur justitiam tuam: Cum confusi et reveriti fuerint qui quaerunt mala [Col. 0269D] mihi.

C Meditabitur tunc lingua laudes Domini per omne tempus, quando regnum ejus in illa resurrectione perceperit. Duobus modis confunduntur et reverentur inimici, quando aut hic poenitentiam gerunt, aut certe in adventu Dei, dum illa suis oculis manifesta vident, quae fieri non credebant. Tunc ergo securae exsultationis tempus est sanctis, quando jam locum dominationis impii non habebunt.



ORATIO EX PSAL. LXX.

Excelsi solii, regnator immense, qui sperantes in te, damnari aeterna confusione non pateris: reple, quaesumus, labia nostra laude tua, et in his nos semper [Col. 0270A] meditationibus bonorum insinuator exerce. Per Dominum nostrum Jesum Christum, etc.



PSALMUS LXXI.



ARGUMENTUM PSAL. LXXI.

C Propheta Christi adventum praecinens: ab omnibus regibus eum dicit adorandum, quia humanum genus a diaboli potestate redemit.


TT. In Salomonem psalmus.

C Salomon interpretatur pacificus, et significat Christum, de quo Apostolus ait: Ipse est pax nostra qui fecit utraque unum (Ephes. II). Ipsius verba testantur eum esse pacificum, qui dixit, pacem meam do vobis (Joan. XIV).


1 Deus, judicium tuum regi da: Et justitiam tuam filio regis.

[Col. 0270B] C. Propheta desiderio inflammatus, petit a Patre judicium dari Filio, quod sciebat esse venturum. Judicium enim dictum est, quasi juris dicium, id est quod in eo jus dicatur, vel quasi juris indicium: quod in eo jus indicetur. Et ut veracissima probaretur esse petitio, eadem iterum ingeminavit, hoc est enim quod dicit et justitiam tuam filio regis, quod superius dixit: judicium tuum regi da, et hoc secundum humanam naturam qua Patre minor est.


2 Judicare populum tuum in justitia: Et pauperes tuos in judicio.

C Exponit causam quare petierit filio judicium dari, scilicet ut judicet orbem terrarum per justitiam Patris. Pauperes Dei sunt, qui mundana superbia derelicta, se humilitati per omnia subdidere. [Col. 0270C] Nam et si pauper superbiat, non est Dei pauper, et si locuples humilitatem diligat, non est saeculi dives, voluntates enim talium inspiciendae sunt, non nomina


3 Suscipiant montes pacem populo: Et colles justitiam.

C Per montes significantur apostoli et prophetae, qui pacem, id est Christum suscipiunt, fideli populo praedicandum. Colles dicit caeteros beatos, qui recte videntur Domini praedicare mandata. Et Christus justitia dicitur, quoniam diabolum per justitiam vicit magis quam per potentiam, et orbem judicat in justitia.


4 Judicabit pauperes populi. Et salvos faciet filios pauperum: [Col. 0270D] Et humiliabit calumniatorem.

C Pauperes populi, id est humiles spiritu, sunt apostoli. Filii vero pauperum, filii sunt Ecclesiae, per apostolorum praedicationem in Christo regenerati. Calumniator, diabolus, Christi potentia humiliatus. Calumniator quippe dicitur et est, qui innocentiam alienam, in reatum nititur exquisita machinatione perducere, quod diabolum ab initio saeculi usque in finem constat facere.


5 Et permanebit cum sole et ante lunam: In generatione generationum.

C Sol quippe legitur verbum Patris, qui Deus et homo, unus ex duabus naturis distinctis atque perfectis permanet Christus: humanitas enim cum sole, id est, divinitate semper unita permanet. Permanet [Col. 0271A] ante lunam, id est ante conspectum Ecclesiae, quem cordis luminibus semper contuetur. Ecclesia enim a Christo lumen, sicut luna a sole, recipit.


6 Descendit sicut pluvia in vellus: Et sicut stillicidia stillantia super terram.

C Exponit mysterium gloriosae Nativitatis. Nam Dominus virtutum, ante cujus faciem terra tremefacta concutitur, voluit leniter in uterum virginalem, sine aliquo strepitu tanquam pluvia in vellus agnae, descendere. H Arida enim erat terra humani corporis, cum advenit, nec ullum fructum exhibere poterat sanctitatis, sed ipse eam, stillicidiis praedicationis suae fecundatam, aeternis fructibus implevit.


7 Orietur in diebus ejus justitia et abundantia pacis: [Col. 0271B] Donec auferatur luna.

C Orietur, ex tempore sanctae Incarnationis, quando erat partu virginis nascitura. Justitia enim verbum est Patris. Abundantia vero pacis est, dum religio Christianorum toto orbe dilatatur. Donec auferatur, id est, extollatur luna, id est, quandiu protendatur et augeatur Ecclesia, vel quousque praedestinatorum numerus compleatur.


8 Et dominabitur a mari usque ad mare: Et a flumine usque ad terminos ÷ orbis .. terrarum.

H Dominabitur, totum hunc mundum acquisitum sua passione atque subjectum Christo Domino Propheta testatur. C A flumine, scilicet Jordane, unde per totum orbem terrarum saluberrima regula baptismatis [Col. 0271C] emanavit; pulchra quidem brevitas, sed ingentia nobis sacramenta profudit.


9 Coram illo procident Aethiopes: Et inimici ejus terram lingent.

C Aethiopes, debemus peccatores advertere, qui ante illum procidunt, quando se poenitentiae humilitate prosternunt. Inimici Judaei, qui terram lingent, id est, terram sapiunt, et Christum non credunt, hoc enim sapit unusquisque quod lingit. Illos autem Judaeos intelligit, qui in sua pertinacia permanebunt.


10 Reges Tharsis et insulae munera offerent: Reges Arabum et Saba dona adducent.

C Reges ergo Tharsis, id est, dominatores vitiorum dona offerunt Deo, quando ei probantur animo [Col. 0271D] servire devoto. Insulae vero sunt, qui circumfluentia mundi vitia, a suis corporibus excluserunt. Reges Arabum sunt, qui blandimenta corporum subjiciunt rigidae disciplinae. Saba (unde Sabaei) dicti sunt omnes, qui dona virtutum offerunt Deo suaviora, quam quae in illa terra sunt aromata redoleant.


11 Et adorabunt eum omnes reges: Omnes gentes servient ei.

C Per omnes reges, cunctas voluit nationes intelligere. Omnes gentes, scilicet quae per universum mundum et linguis dividuntur et partibus. Nulla gens est, quae in parte populi sui, proprium non adoret auctorem. Et vide, quia reges dicit adoraturos, qui putabantur adorandi.


12 [Col. 0272A] Quia liberavit pauperem a potente: Et pauperem, cui non erat adjutor.

C Liberavit pauperem, id est, fidelem populum, a potente diabolo, et pauperem, cui non erat adjutor, quia humanum genus ad idolorum culturam se contulerat. Et quid ab eis adjuvari poterant, qui vel sensum pecudum non habebant?


13 Parcet pauperi et inopi: Et animas pauperum salvas faciet.

C Cum dicit parcet, generaliter omnes homines peccatores ostendit; illis enim parcitur, qui in aliquo reatu detinentur. Ipsi autem salvi fiunt, qui regnum Dei possidebunt.


14 Ex usuris et iniquitate rediment animas eorum: Et honorabile nomen eorum coram illo.

[Col. 0272B] C Usura ab usu nomen accepit, quae creditae pecuniae procurat semper augmentum. Sic in peccatis viventibus usura crescit malorum, quando quod in temporali conversatione delinquunt, in aeterna calamitate recipiunt. Ab istis ergo usuris liberantur fideles animae, quando per poenitentiam redduntur absolutae. Quorum nomen honorabile; revera praeclarum nomen, ut Christiani dicantur, et a suo rege resplendeant vocabuli dignitate. Addidit etiam, coram illo, id est coram Deo quoniam ante ipsum et in ipsius regno victuri sunt.


15 Et vivet et dabitur ei de auro Arabiae et adorabunt de ipso semper: Tota die benedicent ei.

C Nam cum dicit, et vivet, ostendit aeternitatem [Col. 0272C] Christi, qua non vita creata, sed beatitudine sancta Trinitas vivit. Aurum Arabiae, prae caeteris terris fertur esse purissimum, quod ad sapientiam bene refertur. H Offeruntur enim ei mentes puritate sancta, tanquam aurum Arabicum splendore pulcherrimo rutilantes. Et adorabunt de ipso, hoc ad humanitatem ipsius constat referri, quando ore proprio quemadmodum oraretur instituit. Tota die, totius vitae nostrae tempus ostendit.


16 Erit firmamentum in terra: in summis montium superextolletur super Libanum + fructus ejus .. Et florebunt de civitate sicut fenum terrae.

C Firmamentum montium Christus est. Summa montium excellentiam significat prophetarum. H Superextolletur, scilicet gratia baptismi, super omnes [Col. 0272D] altitudines saeculi, per quam peccata tolluntur. C Florebunt ergo de civitate justi, id est de Ecclesia Dei, sicut fenum; cujus aetas non comparatur sanctis, sed decora viriditas. Et inspice quod dicit, de civitate florebunt, non in civitate, quia de ista civitate hujus saeculi laborando, in illa florebunt beatitudine sempiterna coronando.


17 Sit nomen ejus ÷ benedictum .. in saecula: Ante solem permanet nomen ejus.

C Sit nomen ejus, ac si diceret, in aeternum glorificetur Deus, quoniam aeternam gloriam praestaturus esse cognoscitur. Ante omnem creaturam nomen ejus parmanere professus est (sicut dicitur in Evangelio: In principio erat Verbum), ne sanctum [Col. 0273A] Dei Filium, temporalem aliquis blasphema cogitatione sentiret. Nomen autem dictum est, quod notam rem faciat. Et hic solem, pro omnibus creaturis ponit, quoniam conspectibus nostris gratior illucescit, ubi et sugillantur philosophi, qui solem ponebant aeternum.


18 Et benedicentur in ipso ÷ omnes tribus terrae .. Omnes gentes magnificabunt eum.

C Et benedicentur in ipso, Domino videlicet Jesu Christo. Cum dicit magnificabunt, laudabunt utique significat. Aliter enim magnificari non potest, cui omnes summitates deserviunt.


19 Benedictus Dominus, Deus Israel: Qui facit mirabilia solus.

C Deus Israel, id est, Deus universae terrae benedicendus [Col. 0273B] semper est; qui facit mirabilia solus, quia nullo indiget adjutorio. Nam licet angeli et multi justi faciant mirabilia, non soli tamen, sed adjuvante Domino perficiunt. H Debet vero bis poni Deus, quia et Trinitas in versu ostenditur.


20 Et benedictum nomen majestatis ejus in aeternum: Et replebitur majestate ejus omnis terra: fiat, fiat.

H Benedictum nomen est, scilicet quia de Christo Christiani sunt dicti, quod vocabulum totum orbem sacra veneratione complevit. Terram enim hic sanctos dicit, quia ipsius claritate replendi sunt. Optantis est dicere fiat, sed nimium desiderantis, ipsum repetere et dicere: fiat, fiat.



ORATIO EX PSAL. LXXI

[Col. 0273C] Nomen tuum, omnipotens Deus, ante cuncta saecula benedictum invocantes, oramus ut humiliato calumniatore, pacem populo justitiamque largiri digneris. Per Dominum nostrum Jesum Christum etc.



PSALMUS LXXII.



ARGUMENTUM PSAL. LXXII.

C Vox Prophetae admirantis cur inimicis Dei et paganis prosperitas tanta eveniat.


Defecerunt laudes David filii Jesse. TT. Psalmus Asaph.

H Defecerunt laudes David filii Jesse, ad finem septuagesimi primi psalmi pertinet. Id vero quod sequitur, psalmus Asaph, initium sit sequentis. C Asaph vero synagoga interpretatur, qui ex typo [Col. 0273D] synagogae per totum loquitur psalmum. Defecerunt vero laudes David, id est defecerunt immolationes pecudum et immolationes; nunc corporis et sanguinis Christi, sancta peragit Ecclesia.


1 Quam bonus Israel Deus, His qui recto sunt corde!

C Bonus enim Deus, his qui recto sunt corde, id est, qui opera ejus studio pietatis intelligunt. H Et eum visuri sunt, sicut ait Dominus: Beati mundo corde, quoniam ipsi Deum videbunt (Matth. V).


2 Mei autem pene moti sunt pedes: Pene effusi sunt gressus mei.

C Pes significat arbitrium mentis; hunc dicit pene fuisse commotum, quando a vero intellectu [Col. 0274A] ejus animus discrepabat. Gressus significat actus humanos, qui prope effusi sunt, cum a vera cogitatione discrepare coeperunt.


3 Quia zelavi super iniquos: Pacem peccatorum videns.

C Secuta est causa cur gressus ejus viderentur effundi, quia peccatoribus incongruum zelum adhibuit ut eos putaret felices, quos certum est aeterna damnatione puniri. Pacem, inquit, peccatorum, quae putatur, sed revera non est pax. Nam cum peccatores videntur locupletes, et nihil esse in mundo quod timeant, putantur habere pacem, sed pax ista cum conscientia semper litigat, et intrinsecus rixatur secumque decertat.


4 Quia non est respectus morti eorum: [Col. 0274B] Et firmamentum in plaga eorum.

C Adhuc dicit de prosperitatibus impiorum, quia non est respectus morti, id est quia mortem suam non praevident, ad emendandum se non convertunt. Et firmamentum subaudiendum non est, quia si contingit eos praestringi aliqua adversitate, non in eis videtur diutina permanere tristitia, et ideo non statim ad medicum verum recurrunt.


5 In labore hominum non sunt: Et cum hominibus non flagellabuntur.

C Homines, hic sanctos viros intelligamus, qui et labores in hoc saeculo sustinent, et diversa flagella patiuntur, ut correcti ad Dominum redeant, hoc peccatoribus non provenit, quod ad salutem datur devotis, quia in hoc mundo congruas non recipiunt [Col. 0274C] ultiones.


6 Ideo tenuit eos superbia: Operti sunt iniquitate et impietate sua.

C Tenuit autem, dixit, id est quasi quibusdam apprehendit manibus eos superbia, ut evadere nequeant. Dicit quoque secundum aliam translationem, superbia eorum, quia revera diaboli est, hoc facinus perpetrare. Operti sunt iniquitate, non dixit amicti sunt, sed operti, ut eos intelligamus totos esse demersos. Addidit impietate, quae malorum omnium probatur extrema, iniquitas enim mediocris esse potest.


7 Prodiit quasi ex adipe iniquitas eorum: Transierunt in affectum cordis.

C Ex adipe procedit iniquitas, quando hi, qui affluentia [Col. 0274D] praesentis saeculi praestante Deo repleti sunt, in divina detractione peccant. Pingue enim est peccatum, quod magis arbitrio quam necessitate committitur. Peccatores transierunt in affectum cordis, id est, erraverunt, quando insensatis idolis serviebant. H Vel in affectum, id est concupiscentiam, ut suam non Dei facerent voluntatem.


8 Cogitaverunt et locuti sunt nequitiam: Iniquitatem in excelso locuti sunt.

C Duplex malum est nequitiam cogitare, eamque tanquam bonum aliquod palam proferre. Iniquitatem in excelso locuti sunt, hoc est quod mens perfida parturiebat, ut contra auctorem suum blasphema verba loqueretur.


9 [Col. 0275A] Posuerunt in coelum os suum: Et lingua eorum transivit in terra.

C Ponit in coelum os suum, qui Jovem, Mercurium caeteraque portenta, Deo putat esse similia. Et lingua eorum transivit in terra, qui ultra quam decet loquuntur, et, dum sunt ipsi fragiles, tenere se immmortales aestimant dignitates; vel qui Deum peccata non punire putant. H Aut qui per superbiam scientiae locuti sunt contra Habitatorem coeli; illi posuerunt in coelum os suum, sed humiliatum est iniquum eloquium eorum usque in terram, et pertransiit, quia firmam stationem non habuit.


10 Ideo convertetur populus meus hic: Et dies pleni invenientur in eis.

C Congruum est illos populos hic advertere, qui [Col. 0275B] aliquando in accepta Dei lege manserunt, sed per varia desideria dispersi, iterum vero correcti, ad Dei praecepta redierunt. Dies pleni sunt, quando Christus Dominus in plenitudine temporis advenire dignatus est. H Vel de quibuslibet bonis loquitur, qui visis his quae dicta sunt, plus ad Deum convertuntur.


11 Et dixerunt: Quomodo scit Deus: Et si est scientia in Excelso?

H Ignorant enim peccatores Deum omnia posse cognoscere, nescientes, miseri, quia nihil ab ejus oculis absconditur.


12 Ecce ipsi peccatores et abundantes in saeculo: Obtinuerunt divitias.

H Ecce ipsi peccatores, abundantes divitiis saeculi, [Col. 0275C] perdiderunt dona paradisi. C Putabant insipientes Deum nescire quod agebant mali, ex eo quia peccatores divitias possidebant, et justi non; quasi justis et fidelibus talia sit pollicitus, et non magis pauperes in mundo esse voluerit quibus coelorum regna promisit.


13 Et ÷ dixi .. Ergo sine causa justificavi cor meum. Et lavi inter innocentes manus meas.

C Vox animae fluctuantis et anxiae de prosperitate peccatorum, et affluentia eorum. Justificatio est cordis; cogitationes mundae, ablutio manuum, opera rectitudinis. Causa autem a casu dicta est, quae saepe bona sit, saepe mala; quod genus causae anceps dicitur, quoniam dubius est animus quid sequatur.


14 [Col. 0275D] Et fui flagellatus tota die: Et castigatio mea in matutinis?

C Anima aestuans, adhuc de tribulatione sua loquitur, quam in praesenti saeculo, velut tota die sustinuit, quasi irrite sustinuerit, dum divitias saeculi (propter bona opera et tribulationes) non obtinuerit.


15 Si dicebam: Narrabo sic: Ecce nationem filiorum tuorum reprobavi.

H Sensus iste est, ac si dicat anima: Dum me accuso in orationibus matutinis, si voluero taliter dicere, et sic Dei occulta rimari, incipio a filiis tuis alienus fieri, qui per meam praedicationem tui filii facti sunt. A Vel reprobavi nationem filiorum tuorum, id est, omnium patriarcharum, prophetarum [Col. 0276A] et sanctorum, qui dixerunt et scripserunt te humana curare et justum esse in praemiis.


16 Et existimabam ut cognoscerem: Hoc labor est ante me.

H Hic propheta loquitur: Existimabam, id est perscrutatus sum cuncta, et quamvis laboriose, existimavi tamen cum Apostolo, quod non sunt condignae passiones hujus temporis ad futuram gloriam (Rom. VIII). C Vel prius existimavi me intelligere, cum stulte cogitarem, sed nunc illuminatus video esse laborem magnum scrutari cur Deus ista permittat.


17 Donec intrem in sanctuarium Dei: ÷ Et .. intelligam in novissimis eorum. Diapsalma.

C Sanctuarium Dei est lex Dei, quod contuetur [Col. 0276B] ut intelligeret novissima peccatorum, quoniam in futuro judicio felicitas humana damnabitur, quae hic ad tempus florere monstratur. Ex istis novissimis quaestio soluta est, cur malos florere hic Deus permittat, et justos vexari in paucis, in novissimo aevo optime disponi praemio.


18 Verumtamen propter dolos posuisti eis: Dejecisti eos dum allevarentur.

A Verumtamen propter dolos, hoc est quia dolum faciunt, dolum patiantur, ut decepti, terrena eligant et relinquant aeterna. Quod contingit cum traduntur reprobi in desideria cordis (Rom. I), ut faciant quae non conveniunt. C Quorum elevatio, dejectio est, quo enim celsius ruinosa conscendunt, eo ipso periculosius ruunt, sic enim efferri; jam cadere [Col. 0276C] est.


19 Quomodo facti sunt in desolationem? subito defecerunt: Perierunt propter iniquitatem suam.

C Quomodo, admirantis est vox, ut subito desolatus appareat, qui tanta felicitate pollebat. Exponit etiam modum desolationis, quia subito defecerunt; quod significat repentinae mortis adventum. Perierunt, quia mali sic in hoc saeculo deficiunt, ut iterum perpetua clade moriantur.


20 Velut somnium surgentium: Domine, in civitate tua imaginem ipsorum ad nihilum rediges.

C Pulchra comparatione talem dicit esse felicitatem malorum quale somnium evigilantium. Sic enim [Col. 0276D] jam mortui divitias possidere non possunt, sicut evigilantes sua gaudia perdiderunt. Perit quoque imago peccatorum, quando se eis ipsa veritas alienata subtraxerit in coelesti Hierusalem; ibi enim eorum effigies non videbitur, qui in gehennae sequestrationem mittendi sunt.


21 Quia inflammatum est cor meum: et renes mei commutati sunt: Et ego ad nihilum redactus sum et nescivi.

H Christus Dominus nunc loquitur, quia inflammatum, etc. Inflammatum est enim cor Christi, ut faciat voluntatem Patris. Renes commutati sunt, ne mihi praevaleret ulla inquinatio cogitationis humanae. Humiliatum quoque se dicit, ut monstraret se esse [Col. 0277A] verum hominem. Ignorasse vero se dicit, quia peccatores et peccata ignorat, qui nulla ignoratione fallitur. C Vel loquitur idem zelator qui doluit super temporali abundantia malorum, ponens causam cur imago eorum ad nihil redigatur, quia inflammatum est cor meum noxia invidentia per eos, id est, ipsi bonos faciunt peccare, ut quandoque dubitent de divina providentia, et renes, id est, mentis constantia bonorum, movetur ad quaerendum temporalia pro suis laboribus, quibus debentur aeterna, et ita ad nihil, id est, peccatum redactus sum, etc.


22 Ut jumentum factus sum apud te: Et ego semper tecum.

H Ut jumentum factus sum dicit Christus, portans in carne peccata populi, et ego semper tecum, ut [Col. 0277B] est illud, ego in te et tu in me. C Vel ille loquitur cujus pene moti sunt pedes. Qui jure jumentum se dicit, quoniam carnalis aemulatio eum, quasi animal irrationabile, insidebat super prosperitate malorum: et tamen adhuc tecum sum in fide licet peccator.


23 Tenuisti manum dexteram meam: ÷ et .. in voluntate tua deduxisti me: Et cum gloria suscepisti me.

H. Tenuit dexteram Pater Filio, eo descendente in infernum, quia sinistra diaboli adversabatur ei in terris. Deduxit in voluntate resurgentem, suscepit in gloria ad coelos redeuntem. C Vel, per manum dexteram remissio peccatorum accipitur et [Col. 0277C] fidei virtus et coelestium desiderium, et gratuita voluntate non meis meritis deduxisti me, et naturam meam incarnatione tua gloriose suscepisti ad dexteram Patris.


24 Quid enim mihi est in coelo. Et a te quid volui super terram?

H Quid enim mihi est, id est, ad comparationem coelestis gratiae, quam electis tuis praeparasti, quam vilia et caduca sunt, quae a te voluit humana mens super terram? Aliter, neque in coelo, neque in terra, alium praeter te quaesivi: a te impleta est voluntas mea, ut mihi flectant omnia genua coelestium, terrestrium et infernorum (Philip. II).


25 Defecit caro mea et cor meum: Deus cordis mei et pars mea Deus in aeternum.

[Col. 0277D] H Vox Ecclesiae, C defecit, cor utique a mala cogitatione. Deus cordis, bonum intellectum significat, cum se errasse sentiebat. Illius hominis pars Deus est, qui se majestati ipsius credulitate consociat: In aeternum se ipsi adhaerere promisit, quod est perfectorum.


26 Quia ecce qui elongant se a te peribunt: Perdidisti omnem qui fornicatur abs te.

C Ipsi enim se elongaverunt ab eo, qui idolis serviebant. Fornicari est a Deo, quando adulterinis cogitationibus ab ejus casto amore deviamus; et quidquid contra catholicam fidem creditur, pollutis sensibus fornicatur.


27 [Col. 0278A] Mihi autem adhaerere Deo bonum est: Ponere in Domino Deo spem meam.

C Is enim divinitati adhaeret, qui se illi vera fide atque operum probitate conjungit, et ponit spem suam semper in Deo, quia nihil potest esse beatius, quam illi omnia committere, qui novit suis cultoribus profutura praestare.


28 Ut annuntiem omnes praedicationes tuas: In portis filiae Sion.

C Sion speculatio interpretatur. Istius ergo contemplationis filiam, catholicam constat esse Ecclesiam, ubi revera laudes Domini reddit, qui pura mente crediderit. In portis, ipsum ingressum Christianitatis dicit, quando ad fidem veram populus novae regenerationis adducitur.



ORATIO EX PSAL. LXXII.
[Col. 0278B]

Fac nos, Domine, tibi jugiter adhaerere, in te totam virtutem spei nostrae defigere, ut mereamur laudes tuas in portis aeternalibus nuntiare. Per Dominum nostrum Jesum Christum, etc.



PSALMUS LXXIII.



ARGUMENTUM PSAL. LXXIII.

C Synagoga deplorat, cur sui traditi fuerint gentibus.


TT. Intellectus Asaph.

C Intellectus significat speculationem divinam, quam psalmus iste denuntiat. Asaph interpretatur congregatio, quae nunc vocatur Ecclesia.


1 Ut quid, Deus, repulisti in finem: [Col. 0278C] Iratus est furor tuus super oves pascuae tuae?

C Israelitarum populus per totum loquitur psalmum, qui quaerebat territus, cur sanctuarium Domini passurum esset nefandissimam vastitatem. Repulisti, id est abjecisti, quasi alienos a tua defensione fecisti. In finem: captivitatem significat, quae fuerat sub tempore Vespasiani et Titi. Oves dicit populum Judaeorum.


2 Memor esto congregationis tuae: Quam possedisti ab initio.

C Congregatio Judaeorum vehementer praevaluit: cum eos sub Aegypti populo crescere faciebat. Ab initio dicit fidei, scilicet culturae traditae, quam per Moysen accepit populus Hebraeus.


3 Redemisti virgam haereditatis tuae: [Col. 0278D] Mons Sion in quo habitasti ÷ in eo ...

C Haereditas fuit Dei populus Judaeorum, quandiu ei puro animo serviebat: hanc haereditatem appellavit et virgam, propter Moysen famulum ejus, qui per virgam pro populo magnalia fecit. Per montem Sion, Hierosolymam significat civitatem, in qua Israeliticus populus habitabat.


4 Leva manus tuas in superbias eorum in finem: Quanta malignatus est inimicus in sancto.

C Elevata est ergo in ipsis populis potentia Dei: quando superbiam eorum gratia humilitatis commutavit: perducens eos in finem, id est in Dominum Salvatorem. Inimicus: significat populum Romanorum, qui in illo tempore insignis idolorum cultor habebatur, [Col. 0279A] qui malignatus est in locis sanctis Hierusalem, quando sacerdotes totaque ministeria templi in praedam missa patuerunt, cunctaque gens Judaeorum, aut gladio subjacuit, aut captivitati subjugata fuit.


5 Et gloriati sunt qui oderunt te: In medio solemnitatis tuae.

H Gloriantur peccatores, cum instinctu diaboli ex Dei odio, sanctos martyres poenis affligunt. C Vel gloriati sunt Romani, dum etiam in templo Dei in Hierusalem sacrilegium committerent.


6 Posuerunt signa sua ÷ signa .. et non cognoverunt: Sicut in exitu super summum.

[Col. 0279B] C Posuit Romanus exercitus signa, scilicet aquilas, dracones, caeteraque quibus in praelio uti solebat. Addit signa, ut ipsa repetitio commoveret judicem ad vindictam celerem, et non cognoverunt, quod si cognovissent, tibi utique sacrificarent, et non elegissent ad daemonum redire culturas. Et signa sua super summum, in tuo templo sancto posuisse memorantur, quemadmodum solent principum statuae: in plateis per loca aedita collocari, ut memoria viantium instruatur visis talibus.


7 Quasi in silva lignorum securibus exciderunt januas ejus in idipsum: In securi et ascia dejecerunt ÷ eam ..

C Janua enim a Jano dicta est, quod per ipsum anni (ut putabant idololatrae) praeberetur ingressus. [Col. 0279C] Ergo ut civitatem illam, in modum silvarum ostenderet funditus esse vastatam, per haec instrumenta fabrilia dicit esse dejectam. Ejus vero: templi intellige.


8 Incenderunt igni sanctuarium tuum: In terra polluerunt tabernaculum nominis tui.

C Crescit dolor: ubi calamitas eversionis augetur. Sanctuarium illud: templum fuit quod Salomon mirabili aedificatione construxit. Istud enim templum, quod visitabat virtus coelestis: manus polluit vastatoris, et usque ad terram culmina deduxit: quae ad laudem Domini probabantur esse constructa. Crescit autem hic atrocitas facti in narratione prophetae, ut tam immaniter excidentibus et vastantibus debeat ab omnipotenti judice obviari.


9 [Col. 0279D] Dixerunt in corde suo cognatio eorum simul: ÷ Quiescere .. faciamus omnes dies festos Dei a terra.

C Hic verba referuntur irascentium Judaeorum: quoniam viderunt sanctam civitatem, et Dei sanctuaria diruta, furiose et insipienter dixerunt: Abjiciamus legem Dei; et ne pauci viderentur esse, dixit cognatio eorum simul. Et mala superius enumerata potuissent Domini misericordiam commovere, nisi adhuc in Judaeis fuisset obstinata superbia. Ideo et impoenitenti cordi merito non fuit calamitas abstracta, quoniam a blasphemiis eorum animus non recessit, etiam in poenis.


10 [Col. 0280A] Signa nostra non vidimus: jam non est propheta: Et nos non cognoscet amplius

C Adhuc ista verba sunt desperantium Judaeorum, dicentium signa, quae patribus eorum fuerunt collata, semetipsos non vidisse in illis calamitatibus, ac prophetas, de quibus instruerentur, non habuisse, et ideo se a Deo fuisse derelictos.


11 Usquequo, Deus, improperabit inimicus: Irritat adversarius nomen tuum in finem?

H Facta sunt haec, quae jam narrata sunt, secundum historiam, cum Nabuchodonosor abduxit Judaeos in Babylonem, vel cum Titus et Vespasianus succensa civitate multos perimerunt. C Irritat, a canibus tractum est, quorum latratibus, id est littera plurimum sonat. De Judaeis itaque ex impatientia contra [Col. 0280B] Dominum loquentibus quaerit. Quandiu ita eos improperare sinis? quandiu inimicum et adversarium illum tibi populum non convertis ad confessionem veram laudis tuae? In finem, scilicet mundi, quando gens illa convertetur.


12 Ut quid avertis manum tuam et dexteram tuam: De medio sinu tuo in finem?

Spiritualiter hic Ecclesia Deum Patrem deprecatur de unigenito Filio, qui in sinu Patris est, qui et dextera appellatur, et manus, ne tardet eum transmittere in terris. H C Tunc autem avertere manum dicitur, cum nos peccare sinit. C Tunc vero convertit manum, cum peccata hic corrigit. H Sinus autem Dei, sanctuarium ejus est, templum ejus, vel ejus custodia. C Vel ad litteram. cur a sinu, id est Judaeis [Col. 0280C] avertis manum, id est Christum, usque ad finem saeculi? quando iterum ad sinum tuum convertis manum, id est Judaeos convertes ad Christum.


13 Deus autem rex noster ante saecula: Operatus ÷ est .. salutem in medio terrae.

C Saecula autem dicta sunt, quod in se revolvant tempora. Ne crederet quis temporalem Dominum, ideo dicit eum esse regem ante saecula. In medio terrae, id est hominum qui terrae nomine significantur; cunctis, scilicet cernentibus populis, operatus est salutem humani generis; H vel, in Judaea, quae medium terrae dicitur.


14 Aut confirmasti in virtute tua mare: Contribulasti capita draconum in aquis.

C Ostendit nunc eumdem Salvatorem esse eum [Col. 0280D] qui quondam fecit mirabilia. Confirmavit enim liquidas Rubri maris abyssos, quando in duobus lateribus ita est defixum, ut mare navigerum iter faceret esse terrenum. Capita draconum, superbia daemoniorum, quae perducuntur ad nihilum, quando animas quas illi inquinabant fons salutaris emundat baptismi. In hoc enim versu mysterium jam dicti miraculi exponit; significabat enim transitus maris Rubri baptismum et diaboli victoriam. Unde in aquis, scilicet baptismi, intellige


15 Tu confregisti capita draconis: Dedisti eum escam populis Aethiopum.

C Confractum est caput draconis, id est Satan, quando superbia ejus de coelo dejecta est, et quando [Col. 0281A] vitia in baptismo sunt exstincta. Aethiopes, peccatores advertimus, qui ad Dominum conversi escam coeperunt habere diabolum, quia a Christianis detractionum morsibus comeditur. H Sive ut ab his comminueretur per signum crucis, quos prius devoraverat in suasionibus vanis.


16 Tu dirupisti fontes et torrentes: + Tu siccasti fluvios Etham ...

C Fontes, dixit peccatores, quorum mala jugiter influunt; torrentes, qui subito suscitati, rapide peccando irruunt in bonos: Hos disrupit Deus cum a famulatione diaboli divisit. Etham, fortis interpretatur, et significat diabolum, cujus flumina, id est, ejus doctrinam exsiccavit Deus, et ad nihilum redegit.


17 [Col. 0281B] Tuus est dies, et tua est nox: Tu fabricatus es auroram et solem.

H Tuus est dies, id est claritas Evangelii, et nox, id est obscuritas legis, quia te utraque pronuntiant. Auroram, id est illum hominem, per quem sedentes in tenebris lucem viderunt. Lunam vero Ecclesiam dicit, quae in obscuritatibus saeculi lucet.


18 Tu fecisti omnes terminos terrae: Aestatem et ver tu psalmasti ea.

H Terminos terrae, apostolos et prophetas dicimus. H Ver, significat justos, qui in hoc saeculo bonis operibus florent; per aestatem fructum laboris sui percipiunt. C Vel, ver confessores, qui aequabili devotione et mansuetudine temperati Domino serviunt. Aestas, vero eos qui martyrii calore fervent.


19 [Col. 0281C] Memor esto hujus: inimicus improperavit Domino: Et populus insipiens incitavit nomen tuum.

H Memor esto, scilicet martyrum qui ab amore nominis tui talia patiuntur. Inimicus diabolus. Populus insipiens, id est gentilis vel haeretici, qui incitant semper nomen Domini. C Vel, inimicus, intelligitur Judaeorum popuplus, qui et insipiens recte dicitur, dum dies festos et legem Dei sui a terra quiescere volebant facere, et talia dicerent quibus Deum incitarent.


20 Ne tradas bestiis animam confitentem tibi: Et animas pauperum tuorum ne obliviscaris in finem.

C Supplicat enim vir sanctus, quod sciebat de [Col. 0281D] Judaeis devotis esse venturum, ut non tradat animas fidelium, ne diabolus ad sua vota perveniat. Bestias posuit diabolum cum ministris. Pauperes sunt, qui se ad humilitatem sanctissimam hic contulerunt, ut illic divites fiant.


21 Respice in testamentum tuum: Quia repleti sunt qui obscurati sunt terrae domibus iniquitatum.

C Respice, dixit, ut digneris implere quae cognosceris ante promisisse, quia repleti sunt, scilicet peccatores, qui ignorantiae obscuritate dimersi sunt, quoniam lumen sapientiae perdiderunt. Repleti sunt autem terrae domorum iniquitatum, sive terrae domibus iniquitatum, A id est terrenis desideriis [Col. 0282A] de domo iniquitatum, id est conscientia iniqua; domus enim iniquitatum, id est conscientiae malae, obscurae, sunt terrenis desideriis et repletae malitia.


22 Ne avertatur humilis factus confusus: Pauper et inops laudabunt nomen tuum.

C Rogat Propheta non debere confundi humiles, qui Deum jugiter laudant; pauper Dei dicitur hic, et dives saeculi nuncupatur: iste est regis aeterni, ille temporis fugitivi. Iste Dei pauper, et cum videtur silere, Deum laudat; ille dives saeculi superbus, mutus est quamvis psallat.


23 Exsurge Deus, judica causam tuam: Memor esto improperiorum tuorum eorum quae [Col. 0282B] ab insipiente sunt tota die.

H Exsurge, Deus, judica causam pro his improperiis, quae vel tu sustinuisti pro nobis, vel nunc Ecclesia sustinet. Memor esto, ut in judicio confundantur, qui tibi vel tuis semper improperabant. C Vel, Deus judicat causam suam, dum errantes convertens facit errorem suum cognoscere et illud praedicare quod prius abnuebant. Et ad litteram, illorum improperiorum supradictorum: Jam non est propheta, etc., quae ab insipiente populo dicta sunt, memor esto.


24 Ne obliviscaris voces inimicorum tuorum: Superbia eorum qui te oderunt ascendit semper.

C Ne obliviscaris, scilicet in damnatione perpetua, [Col. 0282C] voces obstinatorum. C Vel, qui in praesentibus pressuris te invocant, consolentur propter voces persequentium. C Superbia est enim, quam Dominus spiritualiter odit, per quam et angelus corruit, et primi hominis beatitudo discessit. Et hoc congrue de Romanis accipimus, qui superbia elati super templum Dei vexilla erigebant et ipsum incenderunt.



ORATIO EX PSAL LXXIII.

Creator omnium elementorum, Domine, ante saecula rex aeterne, memento gregis tui, quem effusione cruoris proprii redemisti atque omnium te quaerentium voces propitiatus exaudi. Per Dominum nostrum Jesum, etc.



PSALMUS LXXIV.



ARGUMENTUM PSAL. LXXIV.
[Col. 0282D]

C Vox fidelium Judaeorum, qui Christi mirabilia narrare se profitentur, et de Christi futuro judicio.


TT. In finem ne corrumpas. Psalmus Asaph cantici.

C Asaph synogoga interpretatur, id est congregatio quae ex Judaeis credidit, non quae obstinata permansit. Iste Asaph hic admonet populum Judaeorum ne fidem suam corrumpat in finem, id est in Christum. Psalmum vero cantici diximus esse, cum res actuales spirituali contemplatione discernimus.


1 [Col. 0283A] Confitebimur tibi, Deus, confitebimur: Et invocabimus nomen tuum.


2 Narrabimus mirabilia tua: Cum accepero tempus ego justitias judicabo.

C Erupit populus Judaicus in vocem confessionis. Sequitur iterum: confitebimur, ista repetitio soliditatem promissionis testatur. Deo enim frequentata confessio non parturit periculum, sed salutem, quamvis terreno judici vel semel confiteri crimina, plerumque mortem generet. Est autem confiteri multorum confessione aliquid profiteri.

C Introducta est vox fidelium, qui pura mente Deo merentur servire. Mutatio personae deinde est; loquitur enim Deus: cum accepero tempus, scilicet per id quod factus est homo, se justitiam judicaturum, [Col. 0283B] ut compuncta corda mortalia ante tempus judicii se precarentur absolvi, ne in futuro duram sententiam judicis sustinerent. H Nunc non est judex, sed erit. Si enim esset nunc judex, peccatores non erigerentur, et in saeculo non obtinerent divitias.


3 Liquefacta est terra et omnes qui habitant in ea: Ego confirmavi columnas ejus. Diapsal.

C Dominus dicit, ante adventum suum, esse terram liquefactam, id est, genus humanum, ab illa soliditate veritatis in peccatorum labem resolutum esse, nefandis Idolis serviendo. Columnas apostolos dicit qui confirmati sunt in resurrectione Christi, quoniam in passione ejus nutaverunt.


4 Dixi iniquis: Nolite inique agere: [Col. 0283C] Et delinquentibus: Nolite exaltare cornu.

C Dixit enim per prophetas et apostolos monita veritatis, ne scelerati male agerent. Delinquentes sunt, qui de propria justitia praesumentes, et exaltantes se in superbia, collum suum submitti jugo Christi contemnunt. Vel cornu exaltant, qui se in peccatis excusant, modo diabolum arguentes, modo alium incusantes suasorem.


5 Nolite extollere in altum cornu vestrum: ÷ Nolite .. loqui adversus Deum iniquitatem.

C Ille quoque in altum erigit cornu, qui contra Deum (concepta iniquitate) remurmurat. Loquitur autem contra Deum iniquitatem, quando aliquis se sic aestimat constitutum a Deo, ut peccata minime declinare potuisset, dicens non culpa sua, sed necessitate [Col. 0283D] ad aliquod se flagitium pervenisse quod propria voluntate peccavit.


6 Quia neque ab oriente neque ab occidente neque a desertis montibus: Quoniam Deus judex est.

C Neque ab oriente, etc., addendum: Dominus deest, ut te non possit agnoscere. Orientem dicit, homines divina claritate conspicuos; occidentem, peccatores quibus adhuc lumen veritatis absconditur; desertos montes, falsos praedicatores, id est, haereticos. Ergo cum his omnibus Deus praesens esse et cognitor et judex justus monstratur, ne quisquam praesumat facere quod eum possit in futuro judicio damnare


7 [Col. 0284A] Hunc humiliat et hunc exaltat: Quia calix in manu Domini vini meri plenus misto.

C Humiliat utique superbum, exaltat humilem, quia ille in se, iste in Deum confidit. H Calix vero retributio est; plenus vini meri, id est veritate, quoniam in die judicii unicuique propinabitur quod meretur; mistus est autem misericordia et judicio.


8 Et inclinavit ex hoc ÷ in hoc .. Verumtamen fex ejus non est exinanita: Bibent omnes peccatores terrae.

C Hic duos populos significat, Judaeorum et gentium, quoniam tulit ex ore non credentium Judaeorum. Quod potandum inclinavit conversis populis gentium; feces enim hic non sordes, sed ultimam [Col. 0284B] fidem debemus accipere, quando Judaei cum aliis peccatoribus credere meruerint; multi vero peccatores in sua obstinatione mansuri sunt.


9 Ego autem annuntiabo in saeculum: Cantabo Deo Jacob.

C Vox Ecclesiae de futuro judicio in Deum gloriantis. Cantat Deo Jacob, dum psalmodiam dicit Ecclesia.


10 Et omnia cornua peccatorum confringam: Et exaltabuntur cornua justi.

C Cornua peccatorum sunt regna superborum, et omnis eorum potestas, et jactantia in futuro judicio conterenda. Cornua vero justi, munera sunt futuri judicii, quae revera firmiter eriguntur, quoniam in aeterna pulchritudine permanebunt.



ORATIO EX PSAL. LXXIV.
[Col. 0284C]

Pastor bone, qui propter mortalium ovium redemptionem hausisti calicem passionis, nomen tuum supplices invocamus, ut nos super columnas sapientiae stabiliter septiformis Spiritus sanctificatione confirmes. Qui cum Patre, etc.



PSALMUS LXXV.



ARGUMENTUM PSAL. LXXV.

C Vox Ecclesiae, hortantis ut Deo potenti fidelis anima munera offerat.


TT. In finem in laudibus psalmus Asaph canticum ÷ ad Assyrios ...

C Nota sunt verba istius tituli, sed de Assyriis dicemus. Qui interpretantur dirigentes; qui designant Judaeos fideles; qui jam docti regulis fidei [Col. 0284D] rectis semitis ambulare contendunt. Hos alloquitur Asaph, laudem Dei mirabiliter decantans.


1 Notus in Judaea Deus: In Israel magnum nomen ejus.

C Judaea enim confitens interpretatur, credens in illum regem, qui per Mariam virginem ex tribu venit Juda; Israel, vir videns Deum interpretatur. Et ad illos loquitur qui vero lumine radiati a perfidorum iniquitate discreti sunt, et nomen Domini puro corde confitentur, non ad eos qui in perfidia manent, solo nomine Judaeos et Israel.


2 Et factus est in pace locus ejus: Et habitatio ejus in Sion.

C Ille enim pacem habere probat cum Domino, [Col. 0285A] qui sequitur jussa dominantis; pax enim vera est concordiam habere cum moribus propriis et litigare cum vitiis. Sion speculatio interpretatur, per quam Deus fidelium corde prospicitur. Nam et ipse mons fit Sion qui eum meruerit sincera mente conspicere.


3 Ibi confregit potentias arcuum: Scutum et gladium et bellum. Diapsalma.

C Ibi, in illa scilicet pace, ubi Dominus pacis habitare dignatur; istic ista franguntur. Potentia arcuum, significat malitiam superborum. Scutum, hic significat concertationes diabolica fraude praesumptas; gladius, manifesta vulnera, bellum monstratur esse paci contrarium. Haec omnia fracta erunt, veniente auctore pacis.


4 [Col. 0285B] Illuminans tu mirabiliter a montibus aeternis: Turbati sunt ÷ omnes .. insipientes corde.

C Illuminare dixit Dominum per aeternos montes, quia ipse per prophetas atque apostolos dedit Christianum populum eorum praedicatione illuminari. Dicuntur autem illi montes aeterni, quia perpetua et incommutabili sublimitate consistunt. Turbatos dicit insipientes, quoniam recedentes a vero lumine tenebrosa mundi desideria secuti sunt, et unde justi sunt illuminati, inde isti sunt turbati.


5 Dormierunt somnium suum: et nihil invenerunt omnes viri Divitiarum in manibus suis.

C Dormierunt tanquam vigilantes habentes somnium [Col. 0285C] in bonis actibus. Nihilque in manibus suis inveniuntur habuisse in futuro, qui divitias suas hic relinquunt, quas erogare pro se debuerunt.


6 Ab increpatione tua, Deus Jacob: Dormitaverunt qui ascenderunt equos.

C Dormitasse dicit incredulos, qui sancta monita Domini (qui est Deus Jacob) audire contempserunt. Ipsi ascenderunt equos, quia in superbia elevati per illecebras istius mundi vagantur, quasi equis currentibus insiderent.


7 Tu terribilis es et quis resistet tibi? Extunc ira tua.

Terribilem dicit esse Christum in illo judicio, quando in sede suae majestatis apparebit, ubi nemo potest reproborum resistere, ubi cognoscunt Dominum [Col. 0285D] omnia scelerata damnare. Extunc dicit, id est tempore judicii, quae etiam dies irae dicitur (Soph. I): quia nihil ulterius per patientiam dissimulabitur, quando jam in impios vindicatur.


8 De coelo auditum fecisti judicium: Terra tremuit et quievit.

De coelo Deus Pater judicium auditum fecit, quando Filium suum propter redemptionem humani generis in mundum misit. Terra tremuit, quia peccatores in adventu ejus perterriti, pro peccatis suis poenitentiam egerunt, et de futuro a pravis operibus quieverunt. C Vel, in extremo judicio de coelo Christus veniens auditum fecit, id est faciet judicium.


9 [Col. 0286A] Cum exsurgeret in judicium Deus: Ut salvos faceret omnes mansuetos terrae. ÷ Diapsal ...

C Exsurgere tractum est a judicibus mundi, qui, quando aliquid cum severitate censuerint, dicuntur exsurgere, quia commoti videntur commissa crimina vindicare. Mansueti terrae, sunt qui nullis vitiis istius mundi inflammantur.


10 Quoniam cogitatio hominis confitebitur tibi: Et reliquiae cogitationis diem festum agent tibi.

C Cogitatio nostra confitetur Domino, quando peccata praeterita satisfactione damnaverit. Reliquiae cogitationum sunt, post effusas lacrymas, praeteritorum criminum recordata pernicies et lamentatio. Haec agit diem festum Deo, quando se ab illo interitu [Col. 0286B] peccatorum sentit esse liberatum.


11 Vovete et reddite Domino Deo vestro: Omnes qui in circuitu ejus sunt, offerent munera.


12 Terribili et ei qui aufert spiritum principum. Terribili apud reges terrae.

C Sunt quaedam quae, nisi voveamus, implere nulla lege constringimur, ut virginitatem servare, eremum petere, quotidie jejunare; sed, cum promissa fuerint, jubet esse reddenda Deo. In circuitu quippe res agitur, cum munera fidelium sacris altaribus offeruntur, hoc est circumeundo altare offeruntur.

C Terribilis, dicitur Deus non reprobis, nam si Deum metuerent vitam emendarent, sed devotis est terribilis et suavis. Qui aufert spiritum, scilicet [Col. 0286C] superbiae vel tumoris, utique ab illis regibus, qui corpus suum regere ac moderari Dei munere meruerunt, id est illi vovete et reddite, qui principum spiritum auferens, scilicet superbiae, dat illis principibus elatis humilem spiritum, ut deinceps contremiscant ad sermones Dei, et sint vere reges terrae, id est corporis sui et aliorum; vel etiam reprobis terribilis in judicio, quando piis dulcis erit.



ORATIO EX PSAL. LXXV.

Cogitationibus te confitentibus effectum largire, terribilis Deus, ut a montibus aeternis illuminati, dum resurrectionis tuae gloriam suscipimus, futuri judicii ignominia careamus. Qui cum Patre, etc.



PSALMUS LXXVI.



ARGUMENTUM PSAL. LXXVI.
[Col. 0286D]

C Psalmus hic ad fidelium congregationem pertinet, quae vitia hujus saeculi transiliens, ad illum finem pervenit cui nihil potest simile reperiri.


TT. In finem pro Idithun ÷ psalmus Asaph ...


1 Voce mea ad Dominum clamavi: Voce mea ad Deum et intendit mihi.

C Ille enim tantum clamat ad Deum, qui talia eum petit qualia se fidelibus daturum pollicetur. Nam qui eum pro rebus transitoriis rogat, non ad Deum clamare cognoscitur, quamvis ipsum petere videatur. Et intendit mihi, illius quippe intendere, liberare est, et tam magna conferre qualia non praevalet avidus precator expetere.


2 [Col. 0287A] In die tribulationis meae Deum exquisivi, manibus meis nocte contra eum: Et non sum deceptus.

H Ista sententia talis est, ac si diceret: Filium perdidi, pauper factus sum, incensa est domus mea, non quaero illud quod perdidi, sed Dominum quaero; si illum invenio, in ipso omnia habeo. C Manibus, operibus dicit bonis; nocte, mundi hujus significat vitam. Ille revera non decipitur, cui promissa Dei complentur. H. Vel, non sum deceptus ab insidiis diaboli; et vide. Iste in tribulatione Deum manibus quaerit; nos, quando tribulamur, nihil aliud nisi de tribulatione cogitamus et conquerimur.


3 Renuit consolari anima mea: memor fui Dei et delectatus sum: [Col. 0287B] Et exercitatus sum et defecit spiritus meus. Diapsalma.

C Consolari noluit in praesenti de rebus transitoriis et caducis, ut aeternam consolationem acciperet in futuro. Delectatus sum. Nam cum Dei memores sumus, totius suavitatis munere replemur: Quod his evenit qui transitoriis nolunt consolari. Exercitatum se dicit in illa contemplatione divina: cum tractaret quali sapientia Deus cuncta disponat, defecit spiritus in ipsa consideratione tali, tam innumerabilia opera Dei, tam ingentia comprehendere non valens.


4 Anticipaverunt vigilias oculi mei: Turbatus sum et non sum locutus.

[Col. 0287C] H Anticipaverunt, id est antequam aliquis vigilaret ego vigilabam. Ergo monachus qui non vigilat, hunc versum non potest dicere: turbatus sum quasi homo; non sum locutus, ut Christianum decet; iracundiam in corde habui, sed eam in verbo non protuli. H Vel, turbatus sum, recordatione peccantium pro quibus crucior condolens. Et ideo causam turbationis subjungit:


5 Cogitavi dies antiquos Et annos aeternos ÷ in mente habui ...

C Cogitavi dies antiquos, Adae videlicet, quibus humanum genus peccatis tenebatur obnoxium. Et annos aeternos, quia sicut isti dies antiqui, in quibus sumus, momento pereunt, sic futuri dies et [Col. 0287D] anni in coelo perenni longaevitate consistunt. In istis mors dominatur; in illis vita regnat perpetua.


6 Et meditatus sum nocte cum corde meo: ÷ Et .. exercitabar et scobebam spiritum meum.

C Meditatur etiam cum corde suo, qui animam facit suam aliquid cum ratione tractare. Exercemur vero, quando per cogitationes innumeras aestuamus. H Scobebam spiritum, hoc est fodiebam quasi agrum, ut ibi mitterem semen doctrinae Dei. Et ita dicit etiam in epistola ad Sunniam et Fretulam Hieronymus, dicendum esse et scribendum esse, scilicet scobebam, id est scrutabar et fodiebam, quasi qui in agro herbas quaerit.


7 [Col. 0288A] Nunquid in aeternum projiciet Deus: ÷ Et .. non apponet ut complacitior sit adhuc?

C Nunquid proficiet, scilicet genus humanum, ut non adventus sui miseratione ipsum adjuvet. Istud nunquid non est negantis sed affirmantis; apponet enim, id est praestabit ut ei beneplacitum sit humanum genus. Adhuc exspectantis est non dolentis. H Haec erat tota cogitatio mea: Deus hominem fecit, et vitam promisit ei aeternam; quomodo ergo de paradiso est ejectus, ut non adjiciat ut ei placeat adhuc?


8 Aut in finem misericordiam suam abscidet: A generatione in generationem?

C Misericordia Dei est quod de Maria virgine nasci dignatus est. Hanc Dominus non abscidit a generatione, [Col. 0288B] Judaica videlicet, in generationem gentium, H id est, nec a Judaeis, nec a gentibus abscidit. C In finem vero significat plenitudinem temporis, de quo Joannes ait: Filioli, novissima hora est (Joan. II).


9 Aut obliviscetur misereri Deus? Aut continebit in ira sua misericordias suas? Diapsalma.

C Hinc pronuntiabat misereri Deum, quia ejus praevidebat adventum. Non etiam in ira continebit Deus misericordiam suam, sed in misericordia sua ab ira se potius abstinebit.


10 Ut dixi: Nunc coepi: Haec mutatio dexterae Excelsi.

[Col. 0288C] C Dicit etiam: nunc coepi, scilicet sapere vel intelligere, et quid sit illud quod nunc coepit exponit, quia hoc coepi intelligere quod sanctam commutationem dextera Domini, id est Christus consuevit in nobis operari, ut de conditione saeculi commutati, mereamur ejus filii nuncupari. H Vel haec mutatio, quod juste perdito pie miseretur.


11 Memor fui operum Domini: Quia memor ero ab initio mirabilium tuorum.

H Memor fui operum Dei quae fecerat Moysi, vel aliis sanctis. C Memor ero ab initio quod fecit Adam ad imaginem suam, deinde quod oblationem Abel justi susceperat, et quod in arca Noe diversi generis animalia in mysterio Ecclesiae salvavit, quod typum adventus sui in Isaac oblatione coelesti pietate monstravit, [Col. 0288D] et similia quae ab initio mirabilia fuerunt, in quibus tamen omnibus Dei misericordia homini ostenditur.


12 Et meditabor in omnibus operibus tuis: Et adinventionibus tuis exercebor.

H Tota mea cogitatio de virtutibus tuis est, et exercebor, C id est, in praeceptis tuis salutaribus humili devotione versabor, vel meditabor in omnibus operibus, id est Scripturis divinis.


13 Deus in sancto via tua: quis Deus magnus sicut Deus ÷ noster ..? Tu es Deus qui facis mirabilia.


14 Notam fecisti in populis virtutem tuam: redemisti in brachio ÷ tuo populum tuum ... [Col. 0289A] Filios Jacob et Joseph. Diapsalma.

C Sanctus, Christus est Dominus, idem ipse est via; qui juste dicitur via Patris, quia per ipsum quemadmodum Trinitas colitur accipimus. Dicit enim: Ite, baptisate omnes gentes in nomine Patris et Filii et Spiritus sancti (Matth. XXVIII). H Dii dicuntur sancti secundum gratiam, tu vero naturaliter Deus es, et tu etiam ex natura solus facis mirabilia quotidie. Deus facit mirabilia, ut in latrone; heri latro, hodie Christianus. Alius heri fornicator, hodie continens; heri rapiebas aliena, hodie tua porrigis.

C Notam fecisti, scilicet cum in hunc mundum misisti Dominum Salvatorem, qui Dei virtus et Dei sapientia est (I Cor. I); et notus tantum corpore [Col. 0289B] infidelibus populis, fidelibus autem et divinitate, ut est; Beati mundo corde. H C Redemit in brachio, id est in Filio. Filios Jacob, Judaicam plebem: et Joseph, gentilem populum; qui ei credere puro corde maluerunt. Joseph enim augmentum interpretatur, Judaei ergo praecesserunt, et nos adjuncti fidelibus sumus.


15 Viderunt te aquae, Deus, viderunt te aquae et timuerunt: Et turbatae sunt abyssi.

Viderunt te aquae, id est, populi gentium credendo timuerunt; conturbatae sunt abyssi, C hoc est humana corda tenebrosa quae ista salubri turbatione conversa sunt. H Vel aquae, mentes et animae purae [Col. 0289C] sunt et timuerunt; sed timor non fuit de odio, sed fide.


16 Multitudo sonitus aquarum: Vocem dederunt nubes.

C Multitudo est sonitus aquarum, quando psalmodia dulcis effertur Domino, quando gemitibus et lacrymis culpa diluitur. Nubes significat praedicatores qui vocem dederunt cum praecepta Dei vulgaverunt per totum mundum, ex qua vulgatione sonitus iste aquarum provenit.


17 Etenim sagittae tuae transeunt: Vox tonitrui tui in rota.

C Sagittas hic evangelistas dicit, qui praedicationibus suis devotos usque ad cordis intima medicinaliter transfoderunt, non inflicto vulnere sed salute. [Col. 0289D] Per rotam orbem terrarum dicit, qui in speciem rotae rotunditate concluditur, ubi vox praedicationis conspergitur. Sed illae nubes illa tonitrua quid fecerint subditur.


18 Illuxerunt coruscationes tuae orbi terrae: Commota est et contremuit terra.

C Illuxerunt coruscationes, id est, divina praecepta veritatis lumine radiantia. Commotos et tremefactos illos dicit, qui verbum Dei fideliter audientes, ad emendationis studium Christi munere pervenerunt.


19 In mari via tua et semitae tuae in aquis multis: Et vestigia tua non cognoscentur.

C In mari, id est, in cogitationibus hominum, quae [Col. 0290A] velut mare fluctuant, ubi Christus habet vias, quando eos gratia sua sibi subdiderit. Aquae multae conversarum turba gentium, ubi sunt semitae Dei, dum ad eos venire dignatur: quod dicit vestigia tua non cognoscentur, significat praesentiam corporalem quam populus Judaicus agnoscere noluit.


20 Deduxisti sicut oves populum tuum In manu Moysi et Aaron.

C Deducti sunt enim populi Hebraeorum in manu Moysi et Aaron, id est operatione, quam diversorum miraculorum novitate faciebant. Et benedixit sicut oves et non absolute, oves, sed sicut oves, qui non credendo facti sunt haedi. Moyses interpretatur assumptus. Aaron fortitudinis mons, quae nomina ipsorum virtutes quas fecerant exprimunt.



ORATIO EX PSAL. LXXVI.
[Col. 0290B]

Mirabilium omnium operator immense, qui quondam aquas in aspectu tuo sistentes, deinceps in vina mutasti: te humiliter imploramus, ut suscepta voce clamoris nostri, misericordiam nobis (quam nunquam oblivisceris) largiaris. Qui cum Patre et Filio, etc.



PSALMUS LXXVII.



ARGUMENTUM PSAL. LXXVII.

C Vox prophetae ad Judaeos, enumerantis quanta munera Deus eis tribuerit, vel mirabilia ostenderit, qualisque in eis vindicta provenerit.


TT. Intellectus Asaph.

C Asaph, ut dictum est, Hebraea lingua synagogam, [Col. 0290C] Latine collectionem significat; sed quia intellectum praemisit, fidelem hic synagogam loqui posse declaravit.


1 Attendite popule meus legem meam: Inclinate aurem vestram in verba oris mei.

C In hoc principio loquitur Deus, qui per Moysen legem dedit Hebraeis. Attendit autem audita, qui res dictas devota mente perspexerit. Populus meus: illos dicit qui ejus mandatis obediebant. Inclinare cognoscitur aurem suam, qui toto corde vult audita percipere: unde sicut per hoc quod dixit attendite, intellectum jubet apponere, ita per hoc quod dicit, inclinate aurem, affectum audiendi praecipit habere. H Vel ista, et sequentis versus, verba sunt Christi.


2 [Col. 0290D] Aperiam in parabolis os meum: Loquar propositiones ab initio.

C Parabola enim Graeco vocabulo dicitur similitudo: quando illud quod intelligi volumus, per aliquas comparationes indicamus. Propositiones: obscuras et abditas significat quaestiones, quae adhibita disputatione solvendae sunt. Quod vero dicit ab initio, videlicet Veteris Testamenti intellige.


3 Quanta audivimus et cognovimus ÷ ea .. Et patres nostri narraverunt nobis.

H Quanta audivimus: hoc pertinet ad apostolos. Et cognovimus ea: a patriarchis et prophetis. C Patres suos: Moysen et alios prophetas, qui de Domini adventu multa locuti sunt, dicit.


4 [Col. 0291A] Non sunt occultata a filiis eorum: In generatione altera.

C Non sunt occultata, scilicet a spiritalibus filiis, qui eorum imitatores fuerunt. Altera generatio, non Hebraeorum, sed gentium significat congregationem.


5 Narrantes laudes Domini et virtutes ejus: Et mirabilia ejus quae fecit.

C Narrare quippe opera Domini laudasse est. Cujus facta dum narrantur, gloria semper augetur. Virtutes, liberationes dicit, quas fecit in populo cum eos de Pharaone liberavit: mirabilia vero, quod eos in deserto manna pavit, et modica et levissima concertatione gentes potentissimas subjecit.


6 Et suscitavit testimonium in Jacob: [Col. 0291B] Et legem posuit in Israel.

C Suscitatum esse testimonium in Jacob dicit: quando cum angelo colluctans, tactus uno femore claudicavit (Gen. XXXII): quod significat Israeliticum populum, partim fidei firmitate, constare partim a sua salute discedere. Posuit legem in Israel, ut eos devotos esse suo Domino commoneret, hoc est quod superius dicit, aperiam in parabolis et loquar propositiones, quia iste versus figurate loquitur.


7 Quanta mandavit patribus nostris Nota facere ea filiis suis: Ut cognoscat generatio altera.

C Versus iste significat, per generationes hominum fuisse mandata Dei transmissa, ne quis [Col. 0291C] putaret uni datum quod omnibus est concessum. Altera hic generatio, extraneos significat non propinquos, et gentes non Judaeos.


8 Filii qui nascentur et exurgent: Et narrabunt filiis suis.

C Filii Christiani sunt, qui praedicationes sanctas ad animarum salutem conferendam suis posteris tradiderunt.


9 Ut ponant in Deo spem suam: et non obliviscantur operum Dei: Et mandata ejus exquirant.

C Admonet hic, ut posteri spem suam non ponant in legem, quae punit, sed in gratiam concessam, quae liberat: et non obliviscantur operum Dei, H id est contemnant, sicut fecerunt perfidi Judaei, [Col. 0291D] sed mandata ejus exquirant ut Christiani.


10 Ne fiant sicut patres eorum: Generatio prava et exasperans.

H Hic notatur perfidia Judaeorum, qui murmurabant semper in deserto contra Dominum. C Prava dicta: quia veritatem recipere noluerunt. H. Exasperantes: quia contra Dominum blasphemabant irritantes ad vindictam.


11 Generatio quae non direxit cor suum: Et non est creditus cum Deo spiritus ejus.

H Usque hodie perversus est Israel, et non est directus cum Deo Spiritus ejus, et quoniam non recepit Filium, propterea non recipit Spiritum sanctum. C Ille dirigit cor suum, qui ad divinas se corrigit [Col. 0292A] jussiones. A Illius vero Spiritus creditus est cum Deo, qui in Deum credit.


12 Filii Ephrem intendentes et mittentes arcum: Conversi sunt in die belli.

C Ephrem vel Ephraim interpretatur frugifer: hic fuit filius Joseph junior, quem avus suus primario loco benedixit: ejus vero filii paterna benedictione crescentes (Gen. XLVIII), de fructu fidei corruerunt. Intenderunt arcum: cum admonente Moyse dixerunt, quaecunque locutus est Deus faciemus. Conversi vero sunt: quando Aaron dixerunt: Fac nobis deos quos adoremus (Gen. XXXII).


13 Non custodierunt testamentum Dei. Et in lege ejus noluerunt ambulare.

C Non custodierunt testamentum Dei: ideo conversi [Col. 0292B] sunt in die belli.


14 Et obliti sunt benefactorum ejus: Et mirabilium ejus quae ostendit eis.

C Obliti sunt Judaei beneficiorum Dei et omnium signorum ejus.


15 Coram patribus eorum fecit mirabilia in terra Aegypti: In campo Taneos.

C Narrat enim facta miracula coram patribus eorum, id est Moyse, Aaron et aliis senioribus, ut et manifestis rebus constantius credere debuissent: et ideo etiam provinciam dixit et locum, ubi haec facta sunt. Campus Tanis significat humile mandatum, quod in terris positus Christus docuit dicens: Discite a me, quia mitis sum et humilis (Matth. XI).


16 [Col. 0292C] Interrupit mare et perduxit eos: Et statuit aquas quasi in utrem.

C Ruptum est mare: quando in geminum latus permansit, ut non tam pelagus quam excisa rupes putaretur. Perduxit eos ad promissam, scilicet terram: statuit aquas, id est, ut sic staret unda immobilis: tanquam fuisset inclusa in vasis.


17 Et deduxit eos in nube diei: Et tota nocte in illuminatione ignis.

C Nubes diei, mystice significat Dominum Christum: quia et ipse est verus dies, tamen perfidis celatus est nube carnis suae. Et tota nocte: hic significat Christianos, quos custodit in nocte saeculi, claritate sui luminis.


18 Interrupit petram in eremo: [Col. 0292D] Et adaquavit eos velut in abysso multa.

C Tunc interrupta est petra in eremo: quando percussit et fluxerunt aquae; ideo hoc, ut ostenderet universas creaturas ejus jussionibus obedire, prius aquas, hic petram. Adaquavit dixit: ut jumenta magis videretur significare, quam homines, qui tantis beneficiis gratias agere noluerunt. In abysso multa: copiam largissimae undae declaravit, quae velut de abysso palagi, ita multa profluxit.


19 Et eduxit aquam de petra: Et deduxit tanquam flumina aquas.

H C Petra hic significat Christum, in ligno crucis lancea percussum, de cujus latere sacramentum baptismatis profluxit.


20 [Col. 0293A] Et apposuerunt adhuc peccare ei: In ira concitaverunt excelsum in inaquoso.

C Apposuerunt, id est adjecerunt, ut inter tanta miracula non crederent. Peccare dixit non credere: quod nimis improbum constat esse delictum eis, qui de perceptis gratias non retulerunt. In ira concitaverunt excelsum, qui tot miraculis irrigati, perfidiae suae sterilitate in eum credere nolebant: ut sic in inaquoso vel sicco, non tam locum ubi facta sunt miracula, quam mentem eorum significet.


21 Et tentaverunt Deum in cordibus suis: Ut peterent escas animabus suis.

C Tentaverunt: tentare enim dicimus aliquid sermonibus dolosis postulare, ut videatur in verbis simplicitas, cum sit in corde malitia. Isti ergo animabus [Col. 0293B] suis, non spiritales sed carnales escas, subdole poposcerunt.


22 Et male locuti sunt de Deo: Dixerunt nunquid poterit Deus parare mensam in deserto?

C Utique male locuti sunt, quia falsa, non credentes posse parare mensam in deserto, qui dat escam omni carni: sed mensa ista significat passionem, in qua reficimur esurientes.


23 Quoniam percussit petram et fluxerunt aquae: Et torrentes inundaverunt.

H Aquae, mystice significant donum Spiritus sancti et fluenta divinae praedicationis, a petra, hoc est a Christo prolata: vel aqua, apostolos: torrentes vero, reliquos Ecclesiae doctores, ex quorum praedicatione [Col. 0293C] sitim verbi Dei restringimus: vel Christo, qui est petra, percusso propter peccata nostra, fluxerunt aquae baptismi et martyrii.


24 Nunquid et panem poterit dare: Aut parare mensam populo suo?

H Diffidentia populi Judaeorum addit: Nunquid et panem, etc., sed et panem coeli posse sibi dari negantes, qui est Christus, ita inquiunt: Quomodo potest hic nobis dare suam carnem ad manducandum? (Joan. VI.)


25 Ideo audivit Dominus et distulit: Et ignis accensus est in Jacob: et ira ascendit in Israel.

C Deus enim cogitationes murmurationum, etiam [Col. 0293D] lingua tacente, cognoscit: sed et vindictam distulit ideo, ne si vindicaret ad praesens, non crederetur potuisse murmurantes satiare. Iterum distulit vindictam, ut ostenderet patientiam. Et ignis accensus est in Jacob. Jacob, qui interpretatur supplantator, significat gentes, quae supplantabant Judaeos, quia illis intrantibus, illi expulsi sunt: in quibus accensus est ignis charitatis; in Israel vero, id est populo Judaeorum ascendit ira formidabilis.


26 Quia non crediderunt: in ÷ Deo .. Nec speraverunt in salutari ejus.

C Dicit enim non credidisse eos in Deo suo: ut ostenderet eos pertinaces fuisse. Nec speraverunt in salutare ejus, id est in Salvatorem Dominum.


27 [Col. 0294A] Et mandavit nubibus desuper: Et januas coeli aperuit.

C Hoc quod sequitur, etsi per historiam videatur factum, oportet tamen ad Christum referri. Mandatum est igitur nubibus, id est praedicatoribus, ut per januas coeli, hoc est Scripturas sacras, praedicatio gloriosa adventum Salvatoris nuntiaret.


28 Et pluit illis manna ad manducandum: Et panem coeli dedit eis.

C Manna interpretatur, quid est hoc? quod sanctae communioni corporis Christi decenter aptamus: quia dum admirando cibus assumitur iste, declarantur munera Dominici corporis Christi. Panis coeli Christus est, unde coelestia escam spiritalem capiunt et delectatione inaestimabili perfruuntur.


29 [Col. 0294B] Panem angelorum manducavit ÷ homo .. Cibaria misit eis in abundantiam.

C Panis ergo angelorum bene dicitur Christus, quia videlicet ipsius laude pascuntur: verum hic panis, in coelo replet angelos, nos pascit in terris. H Cibaria misit, ut jam non litterae hordeo, sed spiritalis tritici dogmate satientur.


30 Transtulit Austrum de coelo: Et induxit in virtute sua Africum.

C Austrum enim et Africum ventos scimus esse meridianos: quibus flantibus, pigrum frigus expellitur, et aeris temperamenta praestantur; sic et verba Domini, charitatis igne flagrantia, mundo salutarem praestiterunt temperantiam.


31 Et pluit super eos sicut pulverem carnes: [Col. 0294C] Et sicut arenam maris volatilia pennata.

C Et pluit super eos carnes, id est pabula doctrinae, unde fidelium animae satiarentur. Pulvis hic significat subtilitatem intelligentiae. Arena vero innumerabilem prudentiam significat, salsi maris sapore conditam. Sed pennata volatilia: coelestia desideria, quibus anima velut carnibus repleta pinguescat. Arenam quoque maris dixit, quae salsum saporem habet: nam est et fluviorum arena, quae hunc saporem non habet. Vide itaque omnia ista, ad litteram nota, in parabolis dicta, dum ad Christum referuntur.


32 Et ceciderunt in medio castrorum eorum: Circa tabernacula eorum.

C Castra enim a castitate dicta sunt, eo quod exercitus [Col. 0294D] bellis occupatus, foedo luxui non vacaret. Nobis autem significatur, quod intra septa sanctae Ecclesiae omnia superna munera possumus accipere, si expleri bona desideria nostra divino munere postulemus.


33 Et manducaverunt et saturati sunt nimis: Et desiderium eorum attulit eis: Non sunt fraudati a desiderio suo.


34 Adhuc escae eorum erant in ore ipsorum: Et ira Dei ascendit super eos.


35 Et occidit pingues eorum: Et electos Israel impedivit.

C Expleverunt desideria carnis, ratione jejuni. ventre pleni, sed mente vacuati. Fraus enim dicitur, [Col. 0295A] quasi fracta fides. Satiati sunt ergo ad suam ruinam, non ut inde viverent sed potius interirent.

C Adhuc escae erant in ore, scilicet dum manna et coturnicum carnibus vescerentur (Exod. XXXII). Esca autem ab edendo dicta est. Tunc ira Dei ascendit: quando Dominus iratus Moysi dixit: Graviter peccavit populus iste vitulum conflando et adorando, nam eum colendo, mugituri erant in poena, nam sequitur.

C Occidit pingues eorum, id est fortes Judaeorum: propter peccatum vituli, quem fecit Aaron, occisi leguntur viginti tria millia eorum una die. Sicque factum est, ut electos Israel, pravitas peccantium impediret, ne venirent in terram promissionis. scilicet [Col. 0295B] ipsum Moysen et Aaron.


36 In omnibus his peccaverunt adhuc: Et non crediderunt in mirabilibus ejus.

H Peccavit adhuc ille populus, qui contra famulum Dei Moysen murmurabat: peccant quotidie iniqui, qui sacerdotibus Dei obedire contemnunt: et tandiu peccant, quousque deficiunt, et cum festinatione deficiunt.


37 Et defecerunt in vanitate dies eorum: Et anni eorum cum festinatione.

C Dies eorum defecisse dicit, quasi tabe languida consumptos; dies enim peccatorum cum festinatione transeunt, sicut legitur: Viri sanguinum et dolosi, non dimidiabunt dies suos (Psal. LIV).


38 Cum occideret eos quaerebant eum et revertebantur: [Col. 0295C] Et diluculo veniebant ad Deum.

C Non ipsi inquisierunt Deum, quos dicit occisos: sed exemplo talium populus reliquus supplicavit. Judaicus itaque populus tunc timuit, et exquisivit Deum, quando suos socios cernebat exstingui. Veniebant diluculo: H flagellati in peccatis revertebantur, et excusso infidelitatis somno, veniebant mane ut audirent verbum Dei.


39 Et rememorati sunt quia Deus adjutor ÷ est: eorum: Et Deus excelsus redemptor eorum ÷ est:

C Memorati sunt: quando irascente Domino extrema castrorum divino igne consumpta sunt, quo facto, rogaverunt Moysen ut pro eis Dominum supplicaret [Col. 0295D] (Num. XVI). H Intellexerunt nullum alium posse in tali periculo adjutorium ferre, nisi illum qui eos de servitute Aegypti liberavit.


40 Et dilexerunt eum in ore suo: Et lingua sua mentiti sunt ei.

C Sic illis contingit qui se putant per solum timorem credere. Nam nisi Dominus metuatur, misto amore: toto corde non quaeritur; hoc enim peccatum est maximum, ut se dicat illi confiteri lingua, dum cordis ima dissentiant: quasi ille omnia non cognoscat, quae aguntur in tenebris, qui scrutator est renum et cordium. H Dilexerunt autem ore, quando dicebant Moysi: Quaecunque praeceperit Dominus faciemus.


41 [Col. 0296A] Cor autem eorum non erat rectum cum eo: Nec fideles habiti sunt in testimonio ejus.

C Nam et Dominus de ipsis per Isaiam dicit: Populus hic labiis me honorat, cor autem ipsorum longe est a me (Isai. XXIX). Fidelis est in testimonio Dei, qui eum veraciter diligit: fides autem dicta est ab eo quod fiant dicta.


42 Ipse autem ÷ est .. misericors et propitius fiet peccatis eorum: Et non disperdet ÷ eos ...

H Ipse autem est misericors: dum enim exspectat poenitentiam, non statim punit delinquentem, quoniam peccatoris non vult mortem, sed conversionem (Ezech. XVIII).


43 Et abundavit ut averteret iram suam: [Col. 0296B] Et non accendit omnem iram suam.

C Abundavit: quando oravit pro Judaeis in cruce positus, Pater, ignosce illis (Luc. XXIII): sic istius supplicatione actum est, ut ita Dei in eis placaretur: propitius enim peccatis eorum factus est, cum ad ipsius satisfactionem in cruce, non quidem omnes, sed multi ex his redire meruerunt.


44 Et recordatus est quia caro sunt: Spiritus vadens et non rediens.

H Scit enim Deus, quia caro semper resistit legi Dei. C Caro autem dicta est, quod chara sit animae suae. Spiritus vadens et non rediens (subaudiendum est) in hoc mundo: quoniam ad suum eum corpus in resurrectione constat esse rediturum; unde mirabili brevitate hic hominis mors temporalis definitur, [Col. 0296C] id est spiritus vadens et non rediens.


45 Quoties exacerbaverunt eum in deserto. In ira concitaverunt eum in inaquoso.

H Incredulitate utique atque ariditate cordis sui exacerbaverunt in deserto.


46 Et conversi sunt et tentaverunt Deum: Et sanctum Israel exacerbaverunt.

H Conversi sunt, scilicet retrorsum et acerbabant sanctum Israel, id est Moysen, qui Deum videbat mente et oculis: sed et nunc eum exacerbant, cum audierint quod Christum Dominum in carne nasciturum annuntiat.


47 Non sunt recordati manus ejus: Die qua redemit eos ÷ de manu .. tribulantis.

C Recordari enim dictum est, revocare ad cor. [Col. 0296D] Manus ejus, id est beneficiorum Domini, H qui eos liberavit de manu Pharaonis, qui figuraliter diabolum significat.


48 Sicut posuit in Aegypto signa sua: Et prodigia sua in campo Taneos.

C Thaneos enim civitas est Aegypti, ubi sunt facta prodigia quae leguntur. Prodigia vero dicta quasi porro dicentia, id est quae praefigurabant esse aliqua ventura: omnes enim plagae illae aliquid significabant.


49 At convertit in sanguinem flumina eorum: Et imbres eorum ne biberent.

C Hinc prima plaga inchoat Aegyptiorum: nam sicut aqua in vinum conversa legitur (Joan. II.) [Col. 0297A] quae significat permutationem populorum in melius, ita hic, conversa in sanguinem, significat populum Judaicum in deterius permutatum. Imbrem dicit coelestem praedicationem: quam similiter ait in sanguinem versam, ut eos qui spiritaliter intelligere deberent; intelligere carnaliter ostenderet, quomodo enim spiritaliter intelligerent, qui erant carnalibus sensibus occupati?


50 Misit in eos coenomyiam et comedit eos: Et ranam et disperdidit eos.

H In coenomyia cynicorum sectam indicavit, quae libidinem atque luxuriam summum praedicat bonum. C Rana est loquacissima vanitas haereticorum: quae commorata coenosis sensibus, improbis clamoribus garrire non desinit.


51 [Col. 0297B] Et dedit aerugini fructus eorum: Et labores eorum locustae.

C Aerugo est amor turpis, honestatem consumens, imminutione occulta. Locusta est malevola detractio, actus alienos invida oblocutione corrodens.


52 Et occidit in grandine vineas eorum: Et moros eorum in pruina.

C Grando est comminatio Dei, qua verberat contumaces. Pruina: praecurrens anticipansque malitia, quae labores alienos pervenire ad fructum non permittit.


53 Et tradidit grandini jumenta eorum: Et possessionem eorum igni.

H In grandine, castigatio divina monstratur. C Morte pecudum stultorum significatur occasus. H [Col. 0297C] Ab hac autem grandine et haec jumenta occiduntur, ut eorum insipientia arguatur, qui divinum nomen bestiis indiderunt. C Ignis quoque immittitur, ut illuminentur corda credentium, et vitia depascantur. Sicut ait Dominus: Ignem veni mittere in terram, et quid volo nisi ut ardeat? (Luc. XII.)


54 Misit in eos iram indignationis suae. indignationem et iram et tribulationem: Immissionem per angelos malos.

C Ordo vindictae verissima descriptione narratur. Prius enim Dominus peccatis hominum irascitur, quando nulla compunctione convertuntur: ac deinde malitiam hominis in sua indignatione et ira et tribulatione derelinquit, et postremo nudati defensione divina in praedam cadunt diaboli. Constat enim cuncta [Col. 0297D] quae creata sunt, Creatoris permissioni aut imperio subjacere. Dicit vero immissionem illam malorum, factam per angelos malos, scilicet indignationem, id est, tumorem superbiae, iram audaciae, tribulationem desperationis. H Ut qui divinis plagis non arguebantur, diabolicis insidiis tunderentur.


55 Viam fecit semitae irae suae: non pepercit a morte animarum eorum: Et jumenta eorum in morte conclusit.

H Viam habet divina ira, cum in peccati ultionem quis traditus, non liberat animam suam a supplicio gehennae: vel cum insipientia (quae jumentis est similis) in morte sempiterna concluditur. C Cum igitur dicit viam fecisse Dominum, qua possit ad [Col. 0298A] vindictam infidelium pervenire, ostendit non posse ad eos venire vindictam, nisi fuerint Domini defensione privati: per mortem vero animarum, hominum intellige interitum eorum, qui in illa clade occisi sunt.


56 Et percussit omne primogenitum in terra Aegypti: Primitias omnis laboris eorum in tabernaculis Cham.

H Sicut haec gesta in Aegypto referuntur, ita et Dominus principatus et potestates daemoniorum, sive vitiorum, in hoc mundo delevit suo sancto adventu, et triumphavit in ligno sanctae crucis, et ab eorum corde depulit: qui calliditati diabolicae dediti erant, quia Cham calliditas interpretatur. C Per primitias vero omne primogenitum intellige: primitiae quippe laborum ad totum pertinent quidquid [Col. 0298B] humana possibilitas habere potuerat.


57 Et abstulit sicut oves populum suum: Et perduxit eos tanquam gregem in deserto.

C Nam cum dixit oves et gregem, significat populum Christianum, qui in hoc saeculo tanquam in deserto pascitur, si mundanarum rerum desideria non sequatur: quamvis ad litteram Judaeos in terram promissionis inductos, oves accipere possis; tamen quia in parabolis se locuturum dixit, Christianum populum his signatum, magis quam signum, intellectu amplecti debes; nam sequitur: Et eduxit, etc.


58 Et eduxit eos in spe et non timuerunt: Et inimicos eorum operuit mare.

C Educti enim nos sumus in spe a terra Aegypti, [Col. 0298C] id est a tenebris peccatorum, qui fidei lumen accepimus. Et inimicos operuit mare: cum nos abluebamur in baptismo, diabolus mergebatur in abysso cum ministris suis. Sic illis in figura omnia facta sunt (I Cor. X), ut ait Apostolus, quae nostrae salutis indicia nuntiabant.


59 Et induxit eos in montem sanctificationis suae: Montem quem acquisivit dextera ejus.

C Mons sanctificationis: sancta Ecclesia in latitudine fidei sublimata. Sive superna illa coelestis Hierusalem, in quam populum Dei sua gratia Salvator introduxit. Ad litteram vero mons Sion, ubi circa quem templum fuit aedificatum, est mons sanctificationis.


60 [Col. 0298D] Et ejecit a facie eorum gentes: Et sorte divisit eis ÷ terram .. in funiculo distributionis.

C Ejicit a facie nostra gentes, quando a nobis barbarici et immites fugantur errores: dividit terram, cum pro sua gratia unicuique beatam dederit portionem regni Dei: funiculus autem distributionis sic dictus est ab illis, qui terram tenso fune dividebant.


61 Et habitare fecit in tabernaculis eorum: Tribus Israel.

C Mystice, tribubus Israel, id est videntibus Deum, dabit inhabitare tabernacula, quae ante ruinam superbiae adhuc innocentes angeli possidebant


62 [Col. 0299A] Et tentaverunt et exacerbaverunt Deum excelsum: Et testimonia ejus non custodierunt.

C Nunc dicit contumaciam Judaeorum, qui Dominum tentaverunt, et monita ejus non custodierunt: et quid eis irato Domino contigerit, ut talia inobedientes debeant exempla metuere.


63 Et averterunt se et non servaverunt pactum: quemadmodum patres eorum conversi sunt in arcum pravum.

H Averterunt se, quos nec virtus nec beneficia mollierunt divina; sed sicut patres occiderunt prophetas, ita et isti ipsum Deum persequuntur (Matth. XXIII). C Arcus pravus: est malitia peccatorum, quae non eminus vulnera jaculatur, sed in se magis spicula [Col. 0299B] directa convertit; quia dolosus dum nititur ingerere plagas, in se convertere potius suas probatur insidias. H Pravus enim arcus dicitur, qui jacula in tendentem se mittit, et dum contra inimicos sagittam putatur jacere, sauciat tenentem.


64 In ira concitaverunt eum in collibus suis: Et in sculptilibus suis ad aemulationem ÷ eum .. provocaverunt.

C Colles, superbas et tumidas hominum cogitationes significant, quibus semper Dominus invenitur adversus. Ad aemulationem quoque eum provocabant, dum suum honorem idolis impendebant. H Relicto enim Deo servierunt idolis, adorantes etiam in montibus.


65 Audivit Deus et sprevit: [Col. 0299C] Et ad nihilum redegit valde Israel.

H Illos vero sprevit, qui tantum nomine et non visione Israel erant.


66 Et repulit tabernaculum Silo: Tabernaculum suum ubi habitavit in homitibus.

C Silo civitas erat, ubi arca Dei fuisse legitur constituta. Silo avulsio vel dimissio ejus interpretatur, et significat sacerdotium Judaeorum a Deo reprobatum.


67 Et tradidit in captivitatem virtutem eorum: Et pulchritudinem eorum in manus inimici.

C Traditi sunt Judaei in captivitatem, quando ab Allophylis, id est Philisthaeis, capta arca, sunt victi. Virtutem et fortitudinem, dicit arcam testamenti, [Col. 0299D] per quam inter gentes videbantur invicti, et summa decoris laude esse praecipui.


68 Et conclusit in gladio populum suum: Et haereditatem suam sprevit.

C Consequens fuit ut populus gladio corrueret in ruinam, cui arcae dignitas fuit ablata. Sprevit suam haereditatem, quando pro scelerum suorum immanitate projecit populum quem elegerat.


69 Juvenes eorum comedit ignis: Et virgines eorum non sunt lamentatae.

C Ignem hic, iram bellantium debemus advertere. Lamentare, vacantis est: nam cum omnes imminentia pericula formidarent, nulli licuit alterius funeri justa persolvere. Lamenta enim dicta sunt [Col. 0300A] intra lares monumenta, sicut antiquis mos erat sepelire.


70 Sacerdotes eorum in gladio ceciderunt Et viduae eorum non plorabantur.

C In ipsa igitur captivitate filii Heli sacerdotis, ab Allophylis leguntur gladio exstincti: quorum unius uxor vidua facta, post subitum partum morte praeventa est (I Reg. IV): et ita contigit ut minime ploraretur, dum universos interitus communis occuparet, licet et id aliis multis accidisse non dubitaretur.


71 Et excitatus est tanquam dormiens Dominus: Tanquam potens crapulatus a vino.

C Excitatur enim Dominus ad vindictam, nostris malis actibus provocatus; cujus patientia dormitasse [Col. 0300B] credebatur. Resurgens etiam Dominus a mortuis, tanquam vino passionis crapulatus. Ad litteram autem: crapulati et ebrii vino irasci consueverunt dum excitantur, et fortes se exhibere; ita per simitudinem de Deo dictum est.


72 Et percussit inimicos suos in posteriora: Opprobrium sempiternum dedit illis.

C Percussit Allophylos in posteriora, ut etiam vivi, a soricibus exsecrabili sorde roderentur (I Reg. V): quod opprobrium permanet eis sempiternum. Sic peccatores in posteriora percutit, quando eis sua debita non relinquit; et quasi a soricibus consumuntur, dum eos diaboli cohors inimica vallaverit.


73 Et repulit tabernaculum Joseph: [Col. 0300C] Et tribum Ephrem non elegit.

H C Hic reprobatio Judaeorum atque haereticorum, et electio narratur sanctae Ecclesiae. C Joseph interpretatur augmentum, quod hic in contrarium accipiendum est, quia constat esse repudiatum; Ephrem frugifer, seu ubertas.


74 Sed elegit tribum Juda: Montem Sion quem dilexit.

C Juda interpretatur confitens, sive glorificans. Illam tribum merito diligit, quae et confessione fuit humilis et conversione laudabilis. H C Mons, significat sanctam Ecclesiam.


75 Et aedificavit sicut unicornium sanctificium suum: In terra quam fundavit in saecula.

H Unicorni singularis potentia dicitur, H C et [Col. 0300D] unicam Christi Ecclesiam, quam fundavit in saecula, significat.


76 Et elegit David servum suum: et sustulit eum de gregibus ovium: De postfetantes accepit eum.

H C David (interpretatur manu fortis, sive desiderabilis) Christum significat, ex populo Judaeorum, velut de gregibus ovium, desumptum atque translatum ad populum pascendum Ecclesiae. H Vel, qui de grege mortalium electus et sublevatus est, C et acceptus de post fetantes, id est, de loco qui est post fetantes, id est fecundas et fetosas oves, quia Christus pastor est ovium fecundarum, spiritualique gratia multos filios generantium in sancta fide et [Col. 0301A] ecclesia: pastor quippe sequitur oves, ideo dicitur post fetantes, non ante.


77 Pascere Jacob servum suum: Et Israel haereditatem suam.

C Possumus per Jacob intelligere populum Christianum, qui hic degit in terris, H et supplantat vitia et carnalia desideria. C Haereditatem vero Israel futuram congregationem, quae Domini contemplatione pascenda est.


78 Et pavit eos in innocentia cordis sui: Et in intellectibus manuum suarum deduxit eos.

C Pavit enim Praeceptor egregius, quos docere dignatus est, sicut ipse dixit: Non in solo pane vivit homo (Matth. IV). Intellectus vero manuum, actualem significat sanctitatem, ad quam fideles suos [Col. 0301B] (prout ipse tribuit) gloriosa imitatione perduxit.



ORATIO EX PSAL. LXXVII.

Refice nos mannae spiritalis alimento, opulentissime largitor Omnipotens, ut in sensum manuum tuarum directi, mereamur in monte tua acquisitum dextera, gloriari. Per Dominum nostrum, etc.



PSALMUS LXXVIII.



ARGUMENTUM PSAL. LXXVIII.

C Vox Judaeorum dicentium, quanta in persecutione Antiochi vel gentium pertulerint, Deique potentia supplicantium correctionis voto vindicari. H Quae tamen persecutio ad animam, quae saepe civitas scribitur, referenda est.


[Col. 0301C] TT. Psalmus Asaph.

C Asaph significat synagogam; est ergo totus iste psalmus in lamentatione positus, qui futura tempora velut praeterita deplorat. Deplorat vero Antiochi persecutionem, tempore Macchabaeorum factam, tunc futuram, sed in spiritu prophetico quasi praeteritam, propter certitudinem eventus.


1 Deus, venerunt gentes in haereditatem tuum: polluerunt templum sanctum tuum: Posuerunt Hierusalem in pomorum custodiam.

H Propheta de persecutione gentilium adversus Ecclesiam Dei (quae est haereditas ejus), sive Hierusalem, dicit: Deus, etc. C Gens enim dicta est, quod uno sit genere procreata. Polluerunt, cum impiae gentes in sanctissimis Hierusalem et templi locis simulacra [Col. 0301D] nefanda posuerunt. H Sicut enim poma, cum maturescere coeperint, diligentius custodiuntur maturaque facilius devorantur, ita adversarius conscientem sibi animam custodit, donec ad plenum eam valeat devorare. Est enim Dei haereditas anima sancta. In cujus figuram, terrenae Hierusalem captivitatem deplorat Propheta.


2 Posuerunt morticina servorum tuorum escas volatilibus coeli: Carnes sanctorum tuorum bestiis terrae.

C Dicendo Propheta: posuerunt morticina, martyres significat, qui in illa captivitate copiosa persecutione floruerunt, et elegerunt magis mori, quam cibis a Domino vetitis coinquinari. Sepelire, [Col. 0302A] quia officium est pietatis, volatilibus ac bestiis abjicere magnae crudelitatis constat exemplum.


3 Effuderunt sanguinem eorum tanquam aquam in circuitu Herusalem: Et non erat qui sepeliret.

C Secundum litteram de populo dicit Judaeorum, qui a gentibus non solum intra urbem, verum etiam circa muros civitatis est interemptus, quatenus officium sepulturae nullus implere valuisset, dum par conditio omnes tam circa muros quam in corde civitatis involveret. H Haec quidem ante Christi adventum in Hierusalem acta sunt, sed passionem infantium figurarunt, ubi et carnes eorum bestiis et volucribus expositae sunt, id est persecutoribus, et tanta sanguinis multitudo effusa est, ut vix omnium [Col. 0302B] possent corpuscula sepeliri.


4 Facti sumus opprobrium vicinis nostris: Subsannatio et illusio his qui in circuitu nostro sunt.

C Dicit enim Hebraeos fuisse in opprobrium et in derisum, qui prius fuerant Domini devotione reverendi. H Opprobium etiam fiunt sancti his qui prius fratres fuerunt; qui meliores factos odii stimulo persequuntur.


5 Usquequo, Domine, irasceris in finem: Accendetur velut ignis zelus tuus?

C Rogat enim pium judicem, ne usque in finem irascatur genti Judaicae, sed ut incenderetur zelus illius in eis, sicut in Mathathia (I Mach. II): qui zelo paternae traditionis incensus, quemdam Judaeum [Col. 0302C] idolis immolantem supra ipsas aras occidit.


6 Effunde iram tuam in gentes quae te non noverunt: Et in regna quae nomen tuum non invocaverunt.

C Effunde iram super adversarios Judaeorum; indignationem tuam abundanter emitte, ut sicut illi nos comprimunt, ita tuis viribus opprimantur. Nec vacat quod ante dixit in gentes, postea in regna; prius enim populis imprecatus est, deinde ipsis regnis, quae talia fieri imperabant.


7 Quia comederunt Jacob: Et locum ejus desolaverunt.

C Dicendo enim comederunt, saevitiam impiae gentis ostendit; comederunt vero significat comedi fecerunt, dum cadavera mortuorum ferarum morsibus [Col. 0302D] exposuerunt. Locum desolaverunt, cum pulcherrimam civitatem civium suorum habitatione nudaverunt.


8 Ne memineris iniquitatum nostrarum antiquarum cito anticipent nos misericordiae tuae: Quia pauperes facti sumus nimis.

H Praeveniat nos, quaesumus, Domine, misericordia tua, qui est Unigenitus tuus ut veniens propitietur iniquitatibus nostris, et eruat nos a peccatis; pauperes enim facti sumus in mundo propter illum. C Confessione itaque delictorum propitium sibi reddit judicem, et qui timet judicium Domini, anticipari se ejus misericordia recte desiderat, pauperesque factos dicit nimis; paupertas est enim nobis [Col. 0303A] bonorum, et non habemus quid offerre justitiae, si non incipiat vigor aequitatis inquirere.


9 Adjuva nos, Deus salutaris noster: Et propter gloriam nominis tui, Domine, libera nos, et propitius esto peccatis nostris propter nomen tuum.

C Bene ergo infirmitatem suam intellexit qui Salvatorem medicum totis viribus invocavit. Et utiliter subdit: propter gloriam Dei, non propter aliquod suum proprium meritum. Ideo enim Salvator dicitur, quia in se sperantes salvat, et imminentes poenas peccatorum commutat in praemia.


10 Ne forte dicant in gentibus: Ubi est Deus eorum? Et innotescat in nationibus coram oculis nostris.

[Col. 0303B] H Gentes spiritualiter, potestates adversae sunt, quae invalescunt adversum nos, dicentes: Ubi est Deus vester? sicut pagani martyribus saepe dixerunt. C Et innotescat, subaudiendum est vindicta, quam solet Dominus de perfidis facere, quando eos cogit prava desideria damnare. Cum vero dicit, coram oculis, celeritatem postulat ultionis, ut videat fieri quod aliquando novit posse concedi.


11 Ultio sanguinis servorum tuorum qui effusus est: Introeat in conspectu tuo gemitus compeditorum.

H Judicium hic invocat, quo sanguis martyrum exquiratur a Domino. Compeditos apostolos accipe, qui propter Christum colligati in carcere sunt (Act. V), et in exsilio sunt damnati. C Vel illos dicit, quos pro nomine Domini vinxerat irreligiosa gentilitas. [Col. 0303C] Non autem amari cordis vindictam intelligas petitam, sed eam quae ad conversionem respicit inimici. Est autem vindicatio, per quam jus ab injuria justa retributione defenditur.


12 Secundum magnitudinem brachii tui: Posside filios mortificatorum.

H Filii mortificatorum, spiritualiter sunt fideles populi, per apostolorum praedicationem in Christo regenerati. C Vel, filii eorum, qui pro ejus religione morte puniti sunt, pro quibus orat Propheta ut parentum virtute proficiant, et ita eos Dominus possideat ne diaboli virtute seducantur.


13 Et redde vicinis nostris septuplum in sinu eorum: Improperium ipsorum quod exprobraverunt tibi, Domine.

[Col. 0303D] C Non contra illos, sed pro illis rogat Ecclesia. Nam afflictio corporum salutem tribuit animarum. Septuplum, perfectionem significat coelestis doni, quod accipimus, quando Spiritus sancti illuminatione complemur. Improperium, ut quia injurias fecerunt, dicant laudes nunc; fuerunt increduli, sint devoti; exstiterunt superbi, fiant humiles. In sinu vero eorum, in animas eorum et animarum secreta intellige, ubi semper fit gloriosa conversio.


14 Nos autem populus tuus et oves pascuae tuae: Confitebimur tibi in saeculum.

H Propter innocentiam autem, oves vocantur fideles, vel quia Christum pastorem habent. C Recte vocantur oves, qui ejus gloriam confitentes, in fidei firmitate permanserunt.


15 [Col. 0304A] In generatione et generatione: Annuntiabimus laudem tuam.

H In generatione, id est in prophetis; et generatione, hoc est in Evangeliis, semper annuntiabuntur laudes Christi. C Vel in generatione ista hic Ecclesiae, et generatione coelesti in patria, cum omnibus beatis aeternaliter laudabimus te.



ORATIO EX PSAL. LXXVIII.

Anticipa nos, Domine, misericordia tua, priusquam zelus irae desaeviat, ut adjuti patrociniis beatorum, quorum propter te sanguis effusus est, propitationem tuam cum peccatorum venia consequamur. Per Dominum nostrum, etc.



PSALMUS LXXIX.



ARGUMENTUM PSAL. LXXIX.
[Col. 0304B]

C. Vox Prophetae de adventu Christi, et de vineae, id est Ecclesiae, dilatatione.


TT. In finem pro his qui commutabuntur testimonium Asaph psalmus.

C Finis legis Christus est. Asaph interpretatur colligens, et significat Christum et Ecclesiam. A quo omnes in fidem collecti immutantur, scilicet de pejoribus ad meliora, de vetustate ad novitatem vitae (Rom. X).


1 Qui regis Israel, intende: Qui deducis velut ovem Joseph.

C Recte igitur dicitur regem coeli regere Israel, quia ipsos propitius regit, qui eum puro corde respiciunt. Intende, ac si diceret: Super nos lumen tuae [Col. 0304C] pietatis infunde. Joseph, fidelem populum dicit, qui sic in caulam Dei deducitur, quasi oves ad pascua congregentur.


2 Qui sedes super Cherubim, manifestare: Coram, Ephraim Benjamin et Manasse.

C Cherubim plenitudo scientiae interpretatur, in qua Christum sedere manifestum est. Rogat, dum dicit manifestare, ut beneficio sanctae incarnationis appareat. Ephraim vero interpretatur fructificatio; Benjamin, filius dexterae; Manasses, oblitus. Has virtutes constat inesse Salvatori. Fructificavit nobis, quando surrexit; filius dextrae, id est omnipotentis Patris; oblitus dicitur, quando injuriarum suarum in cruce positus oblitus est, pro persequentibus [Col. 0304D] orans (Luc. XXIII).


3 Excita, Domine, potentiam tuam et veni: Ut salvos facias nos.

C Deprecatur tanto studiosius quanto novit maximam utilitatem nobis Domini incarnatione futuram, ut excitet potentiam, id est, ut veniat ad peccata humani generis abluenda. Quae enim preces, vel quae vota sufficiant illud expetere quod mundum possit a sua impietate salvare?


4 Deus, converte nos, et ostende faciem tuam: Et salvi erimus.

C Postulat enim se magnopere converti, quia se noverat esse distortum. Ostendit faciem Pater manifestatione Filii, cum ait: Ipsum audite (Matth. VII); in quo et salvati sumus, ideo dicit, et salvi erimus; [Col. 0305A] vel ostendit, cum incarnavit. Nemini vero ostendit Deus faciem, nisi converso.


5 Domine Deus virtutum: Quousque irasceris super orationem servi tui?

C Juste Deum virtutum vocavit, qui solus praevalet de morte incredulitatis liberare. H Non irascitur Deus, si justitiam petamus; sed putat conscientia delicti ob orationem nostram Deum irasci. C Et iratum Propheta credebat, quoniam humano generi subvenire tardabat; ex quo innotescit pietas, et magnum desiderium Prophetae.


6 Cibabis nos pane lacrymarum: Et potum dabis nobis in lacrymis in mensura.

C Panis enim lacrymarum, vita est plena doloribus; sed tamen in ea miseratione Dei cibamur, [Col. 0305B] quando cladibus et aerumnis non exstinguimur, sed potius erudimur. Nullum itaque tempus a lacrymis ostendit posse esse vacuum quibus et ipsa refectio erat ploratio. In mensura, vero in distributo modulo dicit, ostendere volens illud Apostoli: quod Deus supra vires nostras tentari nos et vexari non permittit (I Cor. X).


7 Posuisti nos in contradictionem vicinis nostris: Et inimici nostri subsannaverunt nos.

C Contradictio illa gentilis erat, quae adversum praedicatores Christi pravis concionibus erigebatur. H Subsannabant inimici (id est haeretici) doctores Christi: similiter Judaei et infideles omnes, qui in circuitu Ecclesiae obstrepunt, nosque impugnant.


8 [Col. 0305C] Deus virtutum, converte nos: et ostende faciem tuam. Et salvi erimus.

C Repetit versum, quia desiderantis mos est ea repetere quae desiderat magnopere advenire. Ipsa est ergo facies, id est potentia Christi, per quam laqueos mortis evasimus; ipsa denique quae dignis et confitentibus coelorum regna largitur.


9 Vineam de Aegypto transtulisti: Ejecisti gentes et plantasti eam.

C Vineam dicit Hebraeorum gentem, quam positam in typo constat Ecclesiae. Vinea autem a vitibus dicta est; hanc ex Aegypto deduxit magnis miraculis, et (expulsis gentibus, hoc est Amorrheis caeterisque finitimis eorum) tanquam mirabilis agricola [Col. 0305D] eam plantavit. Per hanc autem, Ecclesia, ut dixi, intelligitur, quae hic in sanctis optimos fructus affert, qui tribulationibus pressi, saporem dulcem emanant, et passionum sarculo fossi et putati, sicut vites, multiplicantur. Sola enim hoc proprium habet Ecclesia, ut persecutionibus crescat.


10 Dux itineris fuisti in conspectu ejus: Et plantasti radices ejus, et implevit terram.

C Dux est Christus sanctae Ecclesiae Dei. Radices ejus sunt prophetae coelestis regis operatione plantati; ex quibus illa felices palmites tendens, universum mundum, quasi amoenis fidei umbraculis, occupavit. Hoc est quod titulus dicit, de commutatis Judaeis, ut vineam Judaicam commutatam intelligas in [Col. 0306A] Christianam; et quae de Judaica hic dicuntur, impleta intelligas in vinea Christiana.


11 Operuit montes umbra ejus: Et arbusta ejus cedros Dei.

H Hos Ecclesia protegit, qui in ejus esse gremio comprobantur, id est patriarchas et diversos doctores et apostolos. C Istos enim operit, quos nutrit, quoniam ejus umbra fructificat, et amplius facit crescere quos magis tegit. Unde cedros Dei, id est martyres, qui in Ecclesia inter altissima cacumina constituti sunt, ipsa quoque protegit Ecclesia.


12 Extendit palmites suos usque ad mare: Et usque ad flumen propagines ejus.

C Palmites significant discipulos Domini, quibus ipse dixit: Ego vitis, vos palmites (Joan. XV). [Col. 0306B] Mare, omnium gentium sanctissimam credulitatem. Extendit vero dicit, quoniam ab Hierosolymis haec praedicatio in cunctas partes mundi extensa est. Propagines, filios regenerationis dicit, qui a flumine Jordane manaverunt, ubi Dominus baptizari dignatus est in exemplum nostrae salutis.


13 Utquid destruxisti maceriam ejus Et vindemiant eam omnes qui praetergrediuntur viam.

C Nunc de vinea prima, id est Judaeae gentis, miratur cur eam Deus dereliquerit, et ejus munitio eversa fuerit, id est, Dei defensio ablata. H Tunc enim munitio synagogae deposita est, cum ei caecitas contigit, donec plenitudo gentium subintraret (Rom. XI). C Vindemiant eam, id est, diripiunt qui [Col. 0306C] praetergrediuntur, id est gentes, quae viam, id est Christum, pertranseuntes, in idolorum sacrificiis jugiter permanebant. Quod etiam Isaias praedixit dicens: Destruam maceriam ejus, et erit in direptionem, etc. (Isai. V).


14 Exterminavit eam aper de silva: Et singularis ferus depastus est eam.

C Aprum hunc Vespasianum principem Romanorum nonnulli intelligunt. Aper, dictus est ab eo, qui in locis asperis commoratur. Singularem autem ferum, Titum ejus filium memorat. H C Spiritualiter autem, aprum singularem, dic diabolum, qui de silva gentilium egressus, plebem Judaicam exterminavit propter incredulitatem.


15 [Col. 0306D] Deus virtutum, convertere: Respice de coelo et vide et visita vineam istam.

C Petit hic Asaph ut supplices Judaeos suos operis Agricola serenus aspiceret, et periclitantibus subveniret. Visita, adventum sanctae incarnationis expostulat, ut praesente Cultore, vinea plantata proficiat. H Dicit igitur: Domine, Deus virtutum, convertere ab ira tua, et converte synagogam ad Ecclesiam.


16 Et perfice eam quam plantavit dextera tua: Et super filium hominis quem confirmasti tibi.

H Et perfice eam, scilicet Ecclesiam quam plantavit dextera vel virtus, hoc est, Filius tuus in resurrectione sua fundavit. Et super filium hominis, id est filium Virginis, quem tibi confirmasti ac devicta [Col. 0307A] morte in tua dextera collocasti. H Perfice ergo eam, in vera fide, super te et Filium tuum Dominum nostrum Jesum Christum fundatam vineam, quem confirmasti tibi.


17 Incensa igni et suffossa: Ab increpatione vultus tui peribunt.

C Incenditur igne aliquis cupiditatis, quando crimen nefandum commiserit. Effossa vero manu sunt, cum per operationem sceleratam aliis praeparamus insidias, et decipere volumus nescientes, dum nos magis in ipsam foveam corruamus. Haec ergo peccata peribunt ab increpatione vultus Dei, dum dicit: Ite in ignem aeternum (Matth. XXV). H Vel incensa et suffossa, Synagoga est non credens.


18 Fiat manus tua super virum dexterae tuae: [Col. 0307B] Et super filium hominis quem confirmasti tibi.

C Fiat manus tua, id est, operatio sancta ad effectum promissa perducat. Filius hominis, ipse Christus est, qui etiam dextera Patris est, et confirmatus apud homines, sicut dicit in Evangelio: Hic est Filius meus dilectus (Matth. XVII). Operationem itaque sanctae incarnationis exposcit.


19 Et non discedimus a te: Vivificabis nos et nomen tuum invocabimus.

H Non discedimus, id est, si tibi fide adhaeserimus, tunc pane illo, quem de coelo misisti (Joan. VI), reficimur. C Et ipsum nomen invocabimus in oratione Dominica, H id est, eum cui dedisti nomen supra omne nomen (Philip. II). C Vel si miseris Filium tuum incarnandum, non discedimus a te, qui tanto [Col. 0307C] desiderio eum petivimus; et dum non discedimus, vivificabis nos, etc.


20 Domine Deus virtutum, converte nos: Et ostende faciem tuam, et salvi erimus.

C In isto versu regulam totius religionis exponit, ubi primum est, ut nos Dominus convertat; deinde, ut ostendat faciem suam; tertio, ut salvos efficiat. Per istum quoque versum sub brevitate petimus quidquid nobis expedire monstratur.



ORATIO EX PSAL. LXXIX.

Visita, Domine, vineam tuam, quam de Aegypto tribulationum potenti dextera liberasti; ut respectu vultus tui vivificata, bonorum vitae fructuum ubertate laetetur. Per Dominum nostrum Jesum, etc.



PSALMUS LXXX.



ARGUMENTUM PSAL. LXXX.
[Col. 0307D]

C Propheta fideles admonet ut multimodis vocibus Deum magnificent, et ne quisquam idola, sed solum Deum adoret.


TT. In finem pro torcularibus Asaph ÷ quinti Sabbati ...

C Intentio tituli est ut, in finem, Christum designet; pro torcularibus, Ecclesiam; Asaph, congregationem fidelium; quinta Sabbati, baptizatos, nam quinta die ex aquis Deus animantia fecit, et in baptismo novus homo generatur.


1 Exsultate Deo adjutori nostro: Jubilate Deo Jacob.

C Asaph iste, quem saepe diximus synagogam, [Col. 0308A] populos commonet fideles, ut non desinant cum summa laetitia Deo laudes dicere, qui eos a saevis periculis dignatus est eripere. Deo adjutori nostro, contra fictitios deos gentilium dicit, qui juvare nec se possunt. Jubilare a juvando, id est delectando, dictum est. Jacob populum significat Christianum.


2 Sumite psalmum et date tympanum: Psalterium jucundum cum cithara.

C Psalmus enim ad divina verba pertinet intimanda. Et date tympanum, id est operationes bonas. Addit: psalterium jucundum date, id est, praedicationem sanctam cum cithara, id est carnis mortificatione vel operatione. Nam psalterium idem quod psalmus significat, et cithara idem quod tympanum.


3 [Col. 0308B] Buccinate in neomenia tuba: In insigni die solemnitatis nostrae.

H Canebant Judaei tuba in Pascha, Pentecoste, et Scenopegia: nos praecipue in inchoatione evangelicae praedicationis atque initio fidei, cum resurgimus in Christo, eum remissionem accipimus, et in dedicatione domus pectoris nostri, cum innovata fuerit post ruinam.


4 Quia praeceptum in Israel est: Et judicium Deo Jacob.

C Israel, populus electus, fide videns Deum; idem et Jacob, propter utramque plebem, ex circumcisione venientem et praeputio. Christus enim utrumque fecit, et legem dedit, et judicium futurum suae potestatis innotuit.


5 [Col. 0308C] Testimonium in Joseph posuit ÷ illud .. cum exiret de terra Aegypti: Linguam quam non noverat audivit.

C Joseph interpretatur augmentatio; cujus nominis interpretatio testimonium est Hebraei populi, qui de terra Aegypti multiplicatus exivit. Et sicut ille per maris Rubri undas ejectus est, sic nos a terra Aegypti, id est, a vitiis carnalibus absoluti, regenerante sancta unda, renascimur. Et sicut illud mare fuit rubrum, ita aqua baptismi (quae cum sanguine de latere Christi profluxit) rubra potest nuncupari. Audivit linguam, H C id est praecepta evangelica, quae prius non novit.


6 Divertit ab oneribus dorsum ejus: Manus ejus in cophino servierunt.

[Col. 0308D] C Evertit Deus a dorso Christianorum onera peccatorum, quando felici humilitate prosternuntur. Cophinos dicimus, per quos sordium purgamenta abjicimus. Manus in eis tenent, qui peccatorum immunditiis occupantur. Ab hac servitute liberamur, quando scelerum nostrum sordibus expiamur.


7 In tribulatione invocasti me et liberavi te: exaudivi te in abscondito tempestatis: Probavi te apud aquam contradictionis. Diapsal.

H C Nunc introducitur persona Dei loquens ad populum. C Ipse enim nos de tribulatione liberat; ipse in abscondito angustiam nostrae tempestatis exaudit: sed probat nos in contradictionibus haereticorum, qui resistentes, et voluntatem electorum mutare [Col. 0309A] conantes, velut venti flantes mentem concitant.


8 Audi, populus meus, et contestabor te, Israel, si me audieris. Non erit in te Deus recens: Neque adorabis Deum alienum.

C Ipse est populus Dei, qui nescit cum malis aliqua mistione morum confundi. Testificatur autem Deus, quando in futuro judicio unicuique dederit pro factorum suorum qualitate sententiam (Matth. XVI). Dixit quoque: Non erit in te Deus recens, ne Verbum Patris quisquam putaret esse sub tempore. Quoniam ipse est qui ante omne principium genitus de Patris substantia, aequali cum eo coaeternitate consistit. Nec adorabis, ostendit ut pene par sit scelus, recentem Deum putare, et nefandis idolis servire.


9 Ego ÷ enim .. sum Dominus Deus tuus qui eduxi [Col. 0309B] te de terra Aegypti: Dilata os tuum et implebo illud.

C Ego ipse, qui dudum eduxi te de terra Aegypti, nunc adveni per potentiam carnis, et educo de terra Aegypti, quando per regenerationis gratiam, a peccatis teterrimis liberabo te. Dilata os, id est, divulga et dissemina, confitendo vel admonendo quae digna sunt auditu. H Vis comedere Dominum Deum tuum? dilata os tuum; ipse hortatur nos ut eum comedamus. Quantum igitur dilataveris, tantum accipies. Si volueris, totum accipies; si nolueris, saltem accipe partem. Totum accipit, qui omnia propter eum relinquens, sequitur eum.


10 Et non audivit populus meus vocem meam: Et Israel non intendit mihi.

[Col. 0309C] C Non audivit populus Judaeorum, qui Christo Filio Dei credere noluit. H Ego sto ad ostium et pulso (Apoc. III): volo ut aperias, et ingrediar, et aperire non vis.


11 Et dimisi eos secundum desideria cordis eorum: Ibunt in adinventionibus suis.

C Sequitur ultio digna peccatoris. Non enim dimittitur impunitus, qui a Domini defensione deseritur. Quia malorum omnium retributio est, tanta bonitate fraudari. Putat enim peccator genus esse beneficii, si suis voluptatibus permittitur expleri, cum in poenam eorum dicat Apostolus: Tradidit illos Deus in concupiscentias cordis eorum (Rom. II). H Infelix qui a Deo non corripitur. Si quis peccans non percutitur, iste miser est; ideo et illos [Col. 0309D] dimisit, quia saepe percussi, et disciplinam non receperunt.


12 Si populus meus audisset me: Israel si in viis meis ambulasset.

C Ideo suum dixit populum, quia ei legem dedit et miracula magna monstravit, ut culpa cresceret, cum in eum plebs electa peccasset. Ille autem ambulat in viis ejus, qui mandatis ejus non reperitur adversus.


13 Pro nihilo forsitan inimicos eorum humiliassem: Et super tribulantes eos misissem manum meam.

C. Vide ergo, quod si Deo male agentes resistimus, ille nostris non contradicit inimicis, id est daemonibus [Col. 0310A] vel vitiis: sed tamen et justos quandoque tentari sinit. Sed justos sic tentari patitur, ut non deserat: impios autem tribulari permittit, ut se ab eis reddat alienum.


14 Inimici Domini mentiti sunt ei: Et erit tempus eorum in saecula.

C Mentiuntur enim qui se bonis promissionibus obligantes, in pessimos iterum relabuntur errores. Addidit: in aeternum erit tempus eorum, scilicet punitionis, quando illis dicitur: Ite in ignem aeternum (Matth. XXV). H Inimici isti Judaei sunt, qui mentiti sunt, id est negaverunt Dominum. Et erit tempus conversionis eorum in saecula, id est finem saeculi, quando omnis Israel salvabitur.


15 Et cibavit illos ex adipe frumenti: [Col. 0310B] Et de petra melle saturavit eos.

C Adeps frumenti, sacramentum est corporis Christi. Quid enim adeps in frumento signat, nisi divinitatem in carne? Petra, Christus; mel, dulcedo ipsius, a quo omnes credentes praedicatione sancta satiantur; sed perfidi jejuni fuerunt, qui auribus aggravatis, Christo obaudire noluerunt. Ad litteram: cibavit eos manna.



ORATIO EX PSAL. LXXX.

Dilata, Domine, supplicum ora, ad annuntiandum gloriam tuam, ut, Aegyptiis operibus retrorsum relictis, nominis tui confessione laetemur. Per Dominum nostrum Jesum Christum, etc.



PSALMUS LXXXI.



ARGUMENTUM PSAL. LXXXI.
[Col. 0310C]

C Propheta contra Judaeos de Christi adventu loquitur, monens ut intelligant ipsum esse Christum, qui in assumptione carnis pauper esse videbatur.


TT. Psalmus Asaph.

C Asaph (quem pro significatione sui nominis in titulo constat appositum) contra Judaeos, de Christi adventu, per totum loquitur psalmum, monens ut intelligant ipsum esse Christum, qui assumptione carnis pauper esse videbatur.


1 Deus stetit in synagoga deorum: In medio ÷ autem .. deos dijudicat.

C De corporali situ humanitatis Christi loquitur. Nam non potest dici a natura deitatis, stare vel [Col. 0310D] sedere, qui nulla loci determinatione concluditur. Addit etiam deorum, ut evidentius de hominibus dictum adverteres, inter quos corporaliter habitasse cognoscitur Christus. H Deos appellat omnes praesides Ecclesiarum, quos Deus deorum non per alios, sed per semetipsum discernit ac judicat. C Vel apostolos et justos dicit deos, quos Deus dijudicat, id est discernit ab aliis. Possunt et angeli dii dici.


2 Usquequo judicatis iniquitatem: Et facies peccatorum sumitis? Diapsalma.

H Usquequo judicatis, Scribarum et Pharisaeorum, sive quorumdam redarguit episcoporum pravitatem, qui personas accipientes, secundum faciem, et non secundum Deum judicant. Ac si dicat: Si [Col. 0311A] venerit pauper habens justum negotium, et iterum dives habens perversum, vos personam aspicitis non negotium; judicium vero non consideratis, non causam, sed personas eorum qui causas habent.


3 Judicate egeno et pupillo: Humilem et pauperem justificate.

C Admonet obnixius Judaeos ut debuissent intelligere Christum, quem videbant, egenum propter nos factum et pauperem, cujus sunt omnia in coelo et in terra. Pupillum, cui pater carnalis solatia non praebebat.


4 Eripite pauperem: et egenum De manu peccatoris liberate.

C Commonentur hic ergo, qui manus suas in nece Domini minime polluerunt, ne desinant injuste traditum [Col. 0311B] sceleratis eripere, qui paupertatem et indigentiam cum humanitate suscepit; ideo recte pauper dicitur et egenus.


5 Nescierunt neque intellexerunt, in tenebris ambulant: Movebuntur omnia fundamenta terrae.

C Vera sententia est, quae illos dicit non intellexisse auctorem luminis, qui in tenebris ambulabant, quia si cognovissent, nunquam Dominum gloriae crucifixissent (I Cor. II). Movebuntur fundamenta, signum dicit, quod in crucifixione Domini constat evenisse. Terra mota est, petrae scissae sunt (Matth. XXVII). Sive quia illo tempore multi peccatores, id est terreni, viso tali miraculo, crediderunt, ut centurio.


6 [Col. 0311C] Ego dixi: Dii estis: Et filii Excelsi omnes.

H C Videte qualis sit dignitas fidelibus dii vocari et filii. C Omnes autem ejus filii vocantur, qui suis jussionibus acquiescunt. Iste ergo versus solos justos respicit.


7 Vos autem sicut homines moriemini: Et sicut unus de principibus cadetis.

C Increpat etiam incredulos, qui mori potius per superbiam voluerunt, quam per obedientiam vivere. Dicendo autem: sicut homines, significat peccatores, qui nullo pretio sunt redempti, nec de peccatis liberi propter perfidiam. Unus de principibus significat diabolum, qui de coelo projectus corruit, et poenam suae perversitatis invenit (Apoc. XII).


8 [Col. 0311D] Surge, Deus, judica terram: Quoniam tu haereditabis ÷ in omnibus gentibus.

C Surge, dicitur illi, qui in sepulcro triduanus somno dormivit. Et judica eos, qui terrena sapiendo, merito terrae comparantur. Haereditabis illam terram, scilicet quam beati possidebunt. H Vel, haereditabis per fidem, in omnibus gentibus, quia in omnem terram exivit sonus apostolorum (Rom. X): et ex omnibus gentibus haereditatem recipient in regno coelorum.



ORATIO EX PSAL. LXXXI.

Da nobis, Domine, secundum praeceptum tuum, ab iniquitatis judicio declinare, pauperumque necessitatibus [Col. 0312A] subvenire, ut mereamur filiorum tuorum numero copulari. Per Dominum nostrum Jesum Christum, etc.



PSALMUS LXXXII.



ARGUMENTUM PSAL. LXXXII.

C Vox fidelium deprecantium ne a satellitibus Antichristi diutius Ecclesia torqueatur, sed cito eorum contumacia opprimatur.


TT. Canticum psalmi Asaph.


1 Deus ÷ quis similis erit tibi ..: Ne taceas neque compescaris, Deus.

C Quis enim similis erit ei, qui coelum terramque, vel cuncta quae in eis sunt, summa celeritate perfecit? quem vir iste contuebatur talem et tantum, et [Col. 0312B] ideo, merito nullum ei similem esse profitetur. Ne taceas, in illo futuro adventu. Compescuit etiam virtutem suam, quando passus est, quasi reum se teneri et Pontio Pilato tradi. Ista in futuro judicio cessabunt, ubi potentia divinitatis elucescet


2 Quoniam ecce inimici tui sonuerunt: Et qui oderunt te extulerunt caput.

C Iste versiculus ad tempora Antichristi aptatur, quando inimici Dei tumultuosis seditionibus insonabunt. Sonuerunt vero dixit, et non ait, locuti sunt, ut eis negarentur verba hominum, qui voces rationabiles non habebant. Dicit extulerunt caput, dum capita potuisset dici; sed omnibus insanis unum est caput, Antichristus.


3 Super populum tuum malignaverunt consilium: [Col. 0312C] Et cogitaverunt adversus sanctos tuos.

Populus Dei est, qui praecepta veritatis toto nisu implere satagit. C Addidit adversus sanctos, ut non solum mediocribus, verum etiam ipsis coelestibus viris inferre conarentur exitium.


4 Dixerunt: Venite, et disperdamus eos de gente: Et non memoretur nomen Israel ultra.

C Talem intentionem habebit Antichristus, ut Christianum nomen de orbe terrarum funditus deleatur, nesciens miser, quia, dum servos Christi necare cupit, sanctorum numerum assidua persecutione complebit. De gente significat populum Christianum, qui, quamvis ex pluribus gentibus sit collectus, unus tamen, quia de uno fonte baptismatis [Col. 0312D] noscitur procreatus.


5 Quoniam cogitaverunt unanimiter simul: Adversum te testamentum disposuerunt tabernacula Idumaeorum et Ismahelitae.

H O infelicitas! Non potest populus Dei tantum in bono habere concordiam quantum mali habent in malo. Videte ergo quid pugnet adversus sanctos. Tabernacula Idumaeorum (qui terreni interpretantur). Ismahelitae, qui obedientes sibi dicuntur, hoc est, quodcunque cor habuerit et mala cogitatio statim faciunt. C Testamentum in Scripturis divinis, non illud solum dicitur, quod non valet nisi testatoribus mortuis, sed omne pactum et placitum, testamentum vocatur, etiam inter vivos.


6 [Col. 0313A] Moab et Agareni. Gebat et Ammon et Amalec: Alienigenae cum habitantibus Tyrum.

H Moab ex patre interpretatur, hoc est diabolo; Agareni, id est advenae, scilicet populo Dei alieni; Gebal, vallis vana, Ge dicitur vallis; bal, vana, quod est praesens mundus, in quo vanitas regnat. Ammon, populus turbidus, id est haeretici; C Amalec, populus lingens, id est fallaciter blandiens; H Alienigenae, id est Philistini, qui dicuntur cadentes potione, hoc est qui inebriati sunt de calice diaboli. Tyrus dicitur sor Hebraea lingua, quod interpretatur angustia animae: qui oppugnant populum Dei hi sunt. Sed videamus quem habeant principem. Sequitur enim:

7 [Col. 0313B] Etenim Assur venit cum illis: Facti sunt in adjutorium filiis Loth. Diapsalma.

H Assur, pro ipso diabolo positus est. C Qui revera simul cum eis venit ad oppugnationem fidelium. H Loth declinans interpretatur; filii Loth, immundi spiritus. C Unde merito tale nomen in fine positum est, quod declinationem significaret: ac si diceret: Omnis haec turba perditorum simul declinavit in malum; non est qui faciat bonum.


8 Fac illis sicut Madian et Sisarae: Sicut Jabin in torrente Cison.

C Madian, declinans judicium; Sisara, gaudii exclusio; Jabin, sapiens mundi; Cison, duritia eorum. Qui omnes in torrente Cison et in Endor perierunt.


9 [Col. 0313C] Disperierunt in Endor: Facti sunt ut stercus terrae.

H Endor, id est fons generationis, scilicet carnalis, non baptismatis. C Facti sunt ut stercus terrae, dum cadavera eorum corporali putredine solverentur.


10 Pone principes eorum sicut Oreb et Zeb: Et Zebee et Salmana.

H Oreb foramen interpretatur, in quod coluber ingreditur; Zeb, lupus; C Zebee, victima, H sive hostia, scilicet diaboli; Salmana, perfectus in malitia. C Haec omnia exercitui aptat Antichristi. Qui nulla conversione salvandi sunt.


11 [Col. 0313D] Omnes principes eorum: Qui dixerunt ÷ haereditate .. possideamus sanctuarium Dei.

C Isti superius nominati dixerunt: Possideamus sanctuarium Dei, id est populum Christianum. H Sed non perfecerunt, quia Dominus pugnabat pro populo suo.


12 Deus meus, pone illos ut rotam: Et sicut stipulam ante faciem venti.

C Impii enim dum mala cogitatione volvuntur, rotis fiunt similes, H non habentes ulla fundamenta in malis actibus. Sicut stipulam, C ut levitas peccantium, quasi vento meabili transferatur. Facies autem venti, praesentiam ejus significat.


13 [Col. 0314A] Sicut ignis qui comburit silvam: Et sicut flamma comburens montes.

C Ignem quoque et flammam, posuit tempus judicii, quando silvae densissimae peccatorum, et montes superbiae concremantur. H Vel, silvam dixit steriles homines, qui frugibus carent. Sterilitas igitur pereat in eis, et superbia, quae montium nomine significatur.


14 Ita persequeris illos in tempestate tua: Et in ira tua turbabis eos.

C Ita persequeris eos, hoc respicit ad illa, quae superius dixit: ut sic debeant exterminari, quemadmodum comparationem ante faciem venti commemorat. In tempestate, hoc est judicii tempore, quod tempestati merito comparatur. Primum, quia [Col. 0314B] improvisum est; deinde, quod subito fragore conturbat. Saepe diximus iram divinitati non posse congruere, sed ab hominibus tractum est, qui quando sceleratos judicant, irato animo moventur.


15 Imple facies eorum ignominia: ÷ Et quaerent nomen tuum, Domine ...

C Nunc convertitur ad illos, qui sunt Domino credituri; nam illorum facies impletur ignominia, qui peccatorum suorum non invenerunt laudatores, et statim quaerunt invocare nomen Domini.


16 Erubescant et conturbentur in saeculum ÷ saeculi ..: Et confundantur et pereant.

H Pereant secundum hoc quod mali sunt, ut salventur in hoc quod bonum est. Perditio enim haec, [Col. 0314C] non abolitionem sonat, sed salutem.


17 Ut cognoscant quia nomen tibi Dominus: Tu solus Altissimus super omnem terram.

C Omnes enim cognoscent (sive ad mortem destinati seu ad vitam) omnipotentiam Dei: et quia ipse solus est Altissimus, dum ipsum cognoverint, et conversis parcere, et obduratos aeterna ultione damnare.



ORATIO EX PSAL. LXXXII.

Discute a nobis, Domine, omnem superfluitatis errorem, ut, relictis gentibus vitiorum, te solum (qui super omnem terram Altissimus inhabitas) metuamus. Per Dominum nostrum Jesum Christum, etc.



PSALMUS LXXXIII.



ARGUMENTUM PSAL. LXXXIII.
[Col. 0314D]

C Vox Ecclesiae Deum vehementer desiderantis, beatum esse profitentis cui Dominus praestat auxilium.


TT. In finem pro torcularibus. Filiis Core. Psalmus.

C Tres sunt psalmi, qui pro torcularibus describuntur, scilicet octavus, et octogesimus, atque octogesimus tertius, et significat ad sanctam Trinitatem hoc mysterium Ecclesiae pertinere, quod trini numeri repetitione sacratum est. Core calvum interpretari diximus, cujus nominis interpretatio denuntiat locum, ubi Christus crucifixus est: et ideo filii Core, Christiani vocantur. Ex quorum persona psalmus iste cantatur.


1 [Col. 0315A] Quam dilecta tabernacula tua, Domine virtutum: Concupiscit et deficit anima mea in atria Domini.

H Multi desiderant possessiones, alii saeculi divitias, alii apparere in ecclesiis et gloriam habere; mihi solum hoc desiderium est: videre aeterna tabernacula. Dilecta utique sunt, ubi congregatio virtutum est, non vitiorum. Concupiscit anima, hic est solus amor meus ac desiderium ut videam atria tua. C Deficit vero mens necessario in illud, quo directa ad praesens non valet pervenire. Considerabat enim ille coelestia gaudia, sed ad ea e vestigio non poterat pervenire.


2 Cor meum et caro mea: [Col. 0315B] Exsultaverunt in Deum vivum.

C Hic advertendum est, quanta vir iste sanctitate fuerit praeclarus: ut non solum ejus anima, verum etiam caro (quae plus praevaricationis vitio probatur obnoxia) in exsultatione Dei, felici sorte proruperit, praevidens bona futuri saeculi, quae confidebat se gratia Christi adipisci.


3 Etenim passer invenit ÷ sibi .. domum: Et turtur nidum sibi, ubi reponat pullos suos.

C Passer est nimia velocitate celerrimus, habitans in foraminibus parietum, qui, dum habitationem invenerit, valde laetus exsultat; sic anima, dum in regno coelorum mansionem suam senserit esse praeparatam, gaudet. Turtur vero castissima avis est, qui una tantum est copulatione contentus, filiisque [Col. 0315C] suis nidificare cognoscitur, et significat Ecclesiam, quae, praeter Christi Domini, alterius nescit habere consortium.


4 Altaria tua, Domine virtutum: Rex meus et Deus meus.

C Altaria tua, ubi jungendum est quod in primo versu dictum est: quam amabilia sunt et dilecta sunt: ubi satietas semper magis incitat, nec beata esuries aliquando discedit. Rex a regendo dicitur, Deus vero a creando, quamvis et timorem nomen illud indicet.


5 Beati qui habitant in domo tua: In saecula saeculorum laudabunt te. Diapsalma.

C Qualis ergo illius saeculi ventura laetitia est, ubi datur copiose gaudere, et nunquam ab ea posse [Col. 0315D] discedere, et sine fine Deum laudare?


6 Beatus vir cujus est auxilium abs te: ascensiones in corde suo disposuit in valle lacrymarum: In loco quem posuit.

C Prodit hic labores colluctationesque difficiles, cum dicit, auxilium abs te. Et quia per liberum voluntatis arbitrium, Dei gratia adjutum, ascensio ista disponitur, adjecit: ascensus in corde ejus, quia, cum vicerit quis auxilio Dei libidinem, ascendit primum gradum; cum dominatus fuerit superbiae, subit alterum; dum superaverit avaritiam, subit tertium, et tot gradibus evehitur quot vitiis fuerit absolutus. Vallis lacrymarum, humilitas est poenitentis; locus quem posuit, regnum Dei significat [Col. 0316A] futurum. Quem locum Deus posuit, ut mandata ejus custodientes, illic collocemur aeternaliter.


7 Etenim benedictiones dabit legislator: ibunt de virtute in virtutem: Videbitur Deus deorum in Sion.

H Legislator Christus est, qui dat benedictionem hic bene pugnantibus. Et ibunt de virtute in virtutem: qui hic fortes apparuerint, ibi robustiores fiunt. C Deus deorum dicitur, sicut Rex regum et Dominus dominantium. H Quanta laetitia est ire de virtute in virtutem, et hoc ipsum habere praemium ut Christum videre mereamur: Deum quippe videre infinita corona est. Non dicit autem: ibunt de imbecillitate in virtutem, sed de virtute in virtutem, quia nisi hic habuerimus virtutem, ibi majorem [Col. 0316B] habere non possumus. Vis ibi coronari, hic pugna.


8 Domine, Deus virtutum, exaudi orationem meam: Auribus percipe, Deus Jacob. Diapsalma.

C Deus virtutum, et Deus Jacob, ipse est Christus Jesus, qui inimicorum suorum esse clementissimus supplantator cognoscitur, quando eorum nequitias ad virtutum semitas facit pervenire directas. Dicitur vero Deus virtutum, quoniam ab ipso habemus ut eamus de virtute in virtutem, et ab ipso sunt solo omnes virtutes.


9 Protector noster, aspice, Deus: Et respice in faciem christi tui.

H Respicit enim Pater in faciem Filii, quando in nos per suam gratiam respicere dignatur, quia [Col. 0316C] Christus caput, nos membra ipsius sumus, et Christus in nobis est. Unde ipse ait: Qui vos recipit, me recipit (Luc. X). Et Apostolus: An experimentum quaeritis ejus qui in me loquitur Christus? (II Cor. XIII.) Quia itaque Christus in nobis est, in Christi faciem dicitur Pater respicere, cum in nos respicit, quia propter eum nos respicit.


10 Quoniam melior est dies ÷ una .. in atriis tuis: Super millia.

C Dies ista aeterna est, nec initium habet nec fine concluditur. H Una dies est perpetua, quia non habet noctem nec tenebras (Apoc. XXI). C Super millia, mundum istum significat, ubi millia dierum sustinet in finem, et ab uno illo vincitur, quidquid in istorum multiplicationibus aggregatur.


11 [Col. 0316D] Elegi abjectus esse in domo Dei mei: Magis quam habitare in tabernaculis peccatorum.

C Abjectus enim ille est, qui humana aestimatione habetur extremus; sed apud Deum honorabilis judicatur, qui propter nomen ipsius intra homines videtur esse despectus. Tabernacula peccatorum, vita praesens esse dignoscitur, vel gloria saeculi et pompa. H Volui itaque et elegi esse minimus in regno coelorum magis quam in isto saeculo primus.


12 Quia misericordiam et veritatem ÷ diligit Deus ..: Gratiam et gloriam dabit Dominus.

H Misericordia Dei est, quoniam ex peccatoribus efficit justos; veritas, quia non negavit justis praemium. [Col. 0317A] Promissam primo gratiam dat, cum peccator convertitur ad vitam; gratia enim dicta quasi gratis data. Dabit vero et gloriam, cum divino munere justificati, in futuro erimus consortes angelorum.


13 Non privabit bonis eos qui ambulant in innocentia: Domine virtutum, beatus homo qui sperat in te.

C Ille enim est innocens qui nulli nocet: talis ergo non potest privari muneribus Christi. Domine virtutum, sub admiratione legendum est, id est, qui tanta facit quanta homines enarrare non possunt; beatus est quoque qui spem suam in aeterna felicitate posuerit, H et qui se scit non offendisse Deum suum.



ORATIO EX PSAL. LXXXIII.

[Col. 0317B] Tabernaculorum coelestium fundator, aeterne Deus, dispone, quaesumus, ascensus in cordibus nostris, quibus ad tua tabernacula mereamur sine lapsu peccati transcendere. Per Dominum nostrum Jesum Christum, etc.



PSALMUS LXXXIV.



ARGUMENTUM PSAL. LXXXIV.

C Deo Propheta gratias agit, quoniam de illa antiquitate Judaicae nationis provenit populus ad culturam Domini Salvatoris, expetitque adventum Christi, in quo humana caecitas fidei lumen accepit.


TT. In finem filiis Core psalmus David.

C Quid significat Core saepe jam diximus. Hoc [Col. 0317C] tamen hic commonere sufficiat, hunc psalmum dici de illis, qui jam Domino Salvatori sincera mente crediderunt.


1 Benedixisti, Domine, terram tuam: Avertisti captivitatem Jacob.

C Benedixisti terram, videlicet illam in tuo adventu, quae in Adam multata est, id est, carnem quam dignatus est assumere, vel hominem. Per Jacob populum fidelem intellige qui liberatus est a captivitate diaboli, quando meruit Dei gratia salvari. H Vel, terram, id est beatam Virginem, vel peccatorem hominem, dum confitetur peccata sua, qui ante spinas et tribulos germinavit, postea, benedictione contritionis accepta, fructus affert poenitentiae.


2 Remisisti iniquitatem plebis tuae: [Col. 0317D] Operuisti omnia peccata eorum. Diapsal.

C Remittere est debitum relaxare, non aliunde sed ex pietate, id est, non causae alicujus interventu, sed mera pietate. Operuit vero peccata nostra, quando ad vindictam videre non voluit, sed indulsit, H vel virtutibus operuit.


3 Mitigasti omnem iram tuam: Avertisti ab ira indignationis tuae.

C Narrat culpas, quas in Dominum Judaeorum perversitas exercuit. Ab ira se vertit, quando Judaeorum interitum avertit, quando ad aegrotos medicus, et auctor salutis ad pestilentiae plenos advenit; quod non solum ad unam gentem, sed ad beneficium totius orbis aptandum est. H Vel. haec omnia supradicta [Col. 0318A] fecisti, dum Filium misisti incarnandum.


4 Converte nos, Deus salutaris noster: Et averte iram tuam a nobis.

C Prius Propheta gratias egit pro praeteritis peccatis dimissis, nunc rogat pro futuris, quia eos praevidebat in passione Christi magna scelera esse facturos: hoc dicit, converte, ut de persecutoribus defensores fiant, de blasphemis praedicatores, de contradictoribus discipuli.


5 Nunquid in aeternum irasceris nobis: ÷ Aut. .. extendes iram tuam a generatione in generationem?

C Duas generationes ponit. Prima est, ut quibusdam placet, ab Adam usque ad Christum. Secunda, a Christo usque ad finem saeculi. Petit ergo, ut [Col. 0318B] quia priori generationi pro sua culpa juste irascitur Dominus, ne secundae generationi item velit irasciet perpetua eam damnatione percellere.


6 Deus, tu conversus vivificabis nos: Et plebs tua laetabitur in te.

C Ideo vivificabis nos, quia promittis conversionis votum, ut ad introitum vitae pervenire possimus-Quod cum donaveris, tunc plebs illa pro spe laetabitur in te, quae infeliciter gaudebat in se.


7 Ostende nobis, Domine, misericordiam tuam: Et salutare tuum da nobis.

C Misericordia Patris, Salvator est, quem sibi, illustratione sacrae fidei, beata cohors poscebat ostendi. Addit, da nobis, ita scilicet ut in mente [Col. 0318C] nostra coelesti dono ita recipiatur, ut nullis tentationibus auferatur.


8 Audiam quid loquatur ÷ in me .. Dominus Deus. Quoniam loquetur pacem in plebem suam.

C Intus enim loquitur Dominus, id est Spiritus sanctus, ut Psalmista foris fari posse videatur; intrinsecus audit, ut extrinsecus audiatur. Pax Dei, Christus est, quem locuturum dicit plebi suae, id est sanctis, qui Deo probabili conversatione placuerunt.


9 Et super sanctos suos: Et in eos qui convertuntur ad cor.

C Convertitur ad cor, qui relictis peccatis ad poenitentiam se erigit, et felicia eligit Christi subire servitia, mundi pestifera libertate derelicta. H Convertitur [Col. 0318D] etiam ad cor, qui legem non corporaliter sed spiritualiter intelligere conatur.


10 Verumtamen prope timentes eum salutare ipsius Ut inhabitet gloria in terra nostra.

C Judaei quamvis soli (accepta lege) vero Deo viderentur devoti, tamen carnaliter omnia facientes, diversis eum culpis irritabant. Ideo non vere dicti sunt timere, sed prope timere, qui legem ipsius carnaliter non spiritualiter acceperunt; et quamvis tales fuissent, tamen Dominus Salvator de ipsorum elegit carnaliter gente procreari, et versabatur gloria in terra illorum, id est Christus miraculis coruscans.


11 [Col. 0319A] Misericordia et veritas obviaverunt sibi: Justitia et pax osculatae sunt.

C Christo enim praestante, duo testamenta in unius copulationis seriem adducta sunt. In novo enim misericordia est, in qua liberamur; in veteri veritas, ubi prophetarum annuntiatio vera continetur. Quae sibi obviaverunt ad gratiam promissam perfectionis implendam. Osculatae sunt pax et justitia, quae idem significant; quod misericordia et veritas osculatae sese sunt, id est in unam venerunt amabilis sententiae concordiam. Qui amoris amplexus fieri solet, quando causa dilectionis homines, se post longum tempus videntes, osculantur.


12 Veritas de terra orta est: Et justitia de coelo prospexit.

[Col. 0319B] C Veritas de terra orta est, quando ex Maria virgine Verbum caro factum est. Justitia prospexit: quando humano generi periclitanti Filius Dei subvenit. H Justum enim erat ut Salvator misereretur populo suo.


13 Etenim Dominus dabit benignitatem: Et terra nostra dabit fructum suum.

C Iste versiculus convenienter aptatur ad humilitatem poenitentis; dat enim sua benignitate Deus affectum et amorem confessionis, id est imbrem lacrymarum, ut caro nostra, piis fletibus irrigata, fructum possit afferre poenitentiae. H Vel Maria (quae dicitur terra nostra, quia caro nostra) dedit fructum suum, et justum fructum dedit; ideo ait: Justitia ante eum ambulabit.


14 [Col. 0319C] Justitia ante eum ambulabit: Et ponet in via gressus suos.

C Justitia enim ambulavit ante eos, quando, malorum suorum veritate recognita, remitti sibi humiliter petunt quod peccando perpetraverunt; tunc vere ponunt in via, id est in Christo, gressus suos, qui ante erraverunt in semitis detestabilibus.



ORATIO EX PSAL. LXXXIV.

Remitte, Domine, iniquitatem plebis tuae; et ostende nobis misericordiam tuam, quae nos in viam pacis, justitia praecedente, perducat. Per Dominum nostrum Jesum Christum Filium, etc.



PSALMUS LXXXV.



ARGUMENTUM PSAL. LXXXV.
[Col. 0319D]

C Oratio Christi ad Patrem pro se, suisque membris quorum ipse caput est.


TT. Oratio ÷ ipsi .. David.

C Oratio dicitur quasi oris ratio: per totum istum psalmum orat Christus ad Patrem pro se suisque membris, quorum ipse caput est.


1 Inclina, Domine, aurem tuam: ÷ Et .. exaudime: quoniam inops et pauper sum ÷ ego ..

H Juxta fragilitatem corporis assumpti, ad Patrem fundit orationem. C Aurem, non istam corpoream, sed auditum illum spiritalem dicit, quo petentium vota cognoscit. Dicendo vero egenum esse et pauperem, conditionem quam susceperat humanitatis [Col. 0320A] ostendit. Egenus etiam et pauper est, quisquis meruerit mundi istius perversitate vacuari, qualis veraciter fuit Christus.


2 Custodi animam meam quoniam sanctus sum: Salvum fac servum tuum, Deus meus, sperantem in te.

C Sanctus enim dictus veraciter Christus (quia mundi istius illecebras conversatione coelestis vitae calcavit) petit se salvum fieri a divinitate, ut nos instrueret salutem non esse constitutam in humanis viribus.


3 Miserere mei, Domine, quoniam ad te clamari tota die: laetifica animam servi tui: Quoniam ad te ÷ Domine .. animam meam levavi.

C Unus atque idem Deus homo Christus Jesus [Col. 0320B] petit misericordiam, qui donat illam: docens nos semper supplicare Deo, qui frequenti culpa delinquimus. Cum dicitur tota die, totius vitae tempus ostenditur. Laetificari petit animam, fons hilaritatis, ex illa parte, qua servus est; servus vero dici vult, quoniam ex virgine Maria natus est, quae ancillam Dei se esse fatebatur angelo nuntianti. Unde et in alio psalmo dicit: Ego servus tuus et filius ancillae tuae (Psal. CXV).


4 Quoniam tu, Domine, suavis et mitis: Et multae misericordiae omnibus invocantibus te.

C Ostendit enim quid sit Deus, quia est suavis post amaritudinem hujus saeculi ad se revertentibus; mitis, quia sustinet peccatores; multae misericordiae, [Col. 0320C] quia, licet sint nostra innumerosa peccata, multo abundantior est pietas; quae tot relaxat offensas, et nulli negat se invocanti praesidium.


5 Auribus percipe, Domine, orationem meam: Et intende voci deprecationis meae.

C Percipe, cum dicit, vult non transitorie audiri, sed ut in illis finibus majestatis ejus oratio recondatur, sicut per aures ab homine memoriae probatur infigi. Additumque est: intende voci ut intentus animus aperiret auditum.


6 In die tribulationis meae clamavi ad te. Quia exaudisti me.

H In die tribulationis, hoc est in die passionis, clamavi, scilicet de cruce; exaudisti, ut commendatum tibi spiritum meum restitueres.


7 [Col. 0320D] Non est similis tui in diis ÷ Domine ..: Et non est secundum opera tua.

C Non est in diis similis tui dicendo, idola significat paganorum, quae adhuc in mundo nefanda devotione colebantur: et non est secundum opera tua, scilicet tibi similis, qui fecisti coelum et terram.


8 Omnes gentes quas ÷ cunque .. fecisti venient, et adorabunt coram te, Domine: Et glorificabunt nomen tuum.

C Cum enim tunc sola esset Judaica gens, quae unum Deum colere videbatur, praedicat omnes gentes, quae idolis tenebantur obnoxiae, ad culturam ejus esse venturas. H Per passionem enim meam, cognoscent magnitudinem virtutis tuae.


9 [Col. 0321A] Quoniam magnus ÷ es tu .. et faciens mirabilia: Tu ÷ es .. Deus solus.

C Magnus vero non potest dici nisi Deus solus, cujus potestati nullatenus potest aliquid comparari. Solus etiam dictus est, quia sancta Trinitas unus Deus est, tantum personis distincta, non naturae discretione separata.


10 Deduc me, Domine, in via tua: et ingrediar in veritate tua: Laetetur cor meum, ut timeat nomen tuum.

H C Hinc Propheta loquitur, vel Christus in persona membrorum. Via Domini, Christus, ipse est et veritas: in qua via et veritate Ecclesia ut ambulare possit, Deum deprecatur: sine cujus auxilio hoc implere non valet. Sic laetetur cor, ut sub timore [Col. 0321B] laetetur, et sub spe timeat. In hoc saeculo qui judicem formidaverit, reus est: Deum qui timuerit, sanctus est. H Cum a moerore facinorum eruditus fuero, tunc in te laetitia spirituali gaudebo.


11 Confitebor tibi, Domine Deus meus, in toto corde meo: Et glorificabo nomen tuum in aeternum.

C Illa est vera confessio, quae toto exprimitur mentis arcano: et ille confitetur ex toto corde, qui totam spem suam ponit in Deum. In aeternum: illud significat, quod inter sanctos ejus laudes Domino jugiter personabit, dum in illa beatitudine promissa receperit.


12 Quia misericordia tua magna ÷ est .. super me: Et eruisti animam meam ex inferno inferiori.

[Col. 0321C] H Agit populus fidelis gratias Deo, quoniam magna est misericordia ejus: suamque animam dicit esse liberatam ab inferno inferiori, id est, a poena in qua peccatores damnantur. Superior infernus, peccatum est; inferior, aeterna poena. A C Vel inferior infernus poena damnatorum: superior limbus patrum, in quo inferiori dives positus inferno, Lazarum vidit positum in superiori (Luc. XVI).


13 Deus, iniqui ÷ in .. surrexerunt super me: et synagoga potentium quaesierunt animam meam: Et non proposuerunt te in conspectu suo.

C Iterum Christus secundum humanitatem suam loquitur. Cum dicit iniquos, significat Judaeos, qui insurrexerunt super eum, scilicet ut reum dicerent innocentem, suumque regem plebs insana trucidaret. [Col. 0321D] Synagoga potentium, superborum est congregatio: qui belluino fremitu animam Christi adimere volebant. Addit vero. Et non proposuerunt, etc. Quicunque enim facinus perpetrat, Deum ante conspectum suum omnimodis non proponit: quoniam si illum haberet praesentem, protinus a cogitato facinore revocaretur.


14 Et tu, Domine Deus, miserator et misericors: Patiens et multae misericordiae et verax.

C Miserator enim Deus est, quia singulis rebus misericordiam facit: misericors, quia semper pia est ipsa natura deitatis: patiens, quia peccatores sustinet: multum misericors, quia plus nobis remittit quam imbecillitas nostra promeretur: verax, quia [Col. 0322A] nescit promissa sua aliqua imbecillitate subducere, id est, subtrahere vel negare.


15 Respice in me et miserere mei: da imperium tuum puero tuo: Et salvum fac filium ancillae tuae.

C Vox Christi secundum humanitatem ad Patrem: ipse est enim puer Domini, de quo Isaias ait: Ecce puer meus, suscipiam eum (Isa. XLII). Puer est Christus in Scripturis dictus, propter innocentiam mentis. Dicitur etiam filius ancillae; quae angelo respondit se ancillam Dei esse dicens: Ecce ancilla Domini (Luc. I). Imperium vero intellige potestatem judicii: quia, eo teste, Pater non judicat quemquam, sed omne judicium Filio dedit (Joan. V).


16 Fac mecum signum in bono, ut videant qui oderunt [Col. 0322B] me. Et confundantur: Quoniam tu, Domine, adjuvisti me et consolatus es me.

C Signum dicitur ab eo quod ventura significet. Fac, Pater, signum in resurrectione, scilicet in bono, id est, in bonum credentium, et in confusionem negantium: vel in bonum, ut videant Judaei et confundantur de malo suo, et ita revertantur et credant. Adjuvisti, pertinet ad contradictionem Judaeorum altercantium, et ad injusta certamina, in quibus illi semper veritatis testimonio superabantur. Consolatus es: ad persecutiones insanorum (quas ille velut tempestatis impetum patientissime sustinebat) respicit.



ORATIO EX PSAL. LXXXV.

[Col. 0322C] Laetifica, Domine, vultum familiae tuae, et erue animas nostras ex inferno inferiori, ut tui vultus contemplatione protecti, desideria carnis spiritali dominatione calcemus. Per Dominum nostrum Jesum, etc.



PSALMUS LXXXVI.



ARGUMENTUM PSAL. LXXXVI.

C Vox Prophetae de coelesti Hierusalem, id est, Ecclesia Christi.


TT. Filiis Core psalmus cantici.

C Filii Core significant Christianos: psalmus autem de superioribus sonans, commonet nos coelestia cogitare, et in eis hymnica exsultatione gaudere.


1 Fundamenta ejus in montibus sanctis: [Col. 0322D] Diligit Dominus portas Sion super omnia tabernacula Jacob.

C Fundamentum Ecclesiae Christus est: qui sic eam continet, ut nulla possit quassatione titubare. In montibus sanctis: significat apostolos et prophetas, qui excellentia sanctitatis montes vocantur. Sion Hierusalem coelestem significat: cujus portae sunt fides, charitas, baptisma, poenitentia, et quidquid in illam civitatem acquisitum populum intromittit. Sive, ut quidam volunt, duodecim apostolos significant. Tabernacula Jacob Ecclesiam catholicam significant, quae semper hic affligitur. Merito supra istam, illa spiritalis et coelestis diligi dicitur: in qua jam nihil perturbationis esse declaratur.


2 [Col. 0323A] Gloriosa dicta sunt de te: Civitas Dei. Diapsalma.

D Civitas Dei, est sancta Ecclesia: de qua in omni serie Scripturarum gloriosa dicta sunt, et in omnibus prophetis. Isaias enim dixit: Surge, Hierusalem (Isai. LI); de qua et Salvator: Non potest, inquit, civitas super montem posita abscondi (Matth. V).


3 Memor ero Raab et Babylonis: Scientium me.

D Raab interpretatur superbia vel latitudo. Unde per Raab, latitudo imperii Ecclesiae designatur, sive latitudo peccati. Babylon, confusio: utraque autem significat plebem gentium, quae ante adventum Christi, in spatiosis hujus saeculi viis per superbiam [Col. 0323B] gradientes, confusioni idolorum et peccatorum traditae fuerant, sed per misericordiam illuminatae sunt. Dicit vero, scientium me: Non enim cujuslibet Raab et Babylonis memor erit in judicio Dominus: sed tantum scientium se, per fidem et charitatem. Translatio tamen Hebraea et Romana, scientibus me, habet.


4 Ecce alienigenae et Tyrus et populus Aethiopum: Hi fuerunt illic.

C Alienigenae, sunt a Judaico populo extranei: et illis non credentibus, isti sunt recepti. H Et nos sumus isti alienigenae, et Tyrus et populus Aethiopum. C Tyrus, significat angustiam poenitentium, quae ex contritione super peccatis procreatur populos Aethiopum, qui peccatorum fuerat obscuritate teterrimus, [Col. 0323C] sed in Dei civitatem collectus est.


5 Nunquid Sion dicet: Homo, et homo natus est in ea: Et ipse fundavit eam Altissimus?

Nunquid Sion, id est, quis hominum poterit dicere ipsi Sion: Quomodo nascetur homo in ea? et tamen nascetur talis homo in ea, qui est Altissimus, scilicet Deus, et fundavit eam, scilicet Sion. Et homo natus est in ea. C Assumpta carne Deus est homo factus, et fundavit ipse synagogam, ut Deus, qui tantum putabatur homo.


6 Dominus narravit in Scripturis populorum et principum: Horum qui fuerunt in ea. Diapsalma.

[Col. 0323D] C Narravit Dominus frequenter in Evangelio, quod de ipso praedixerat Moyses (Joan. V). Ipsi sunt enim principes, Moyses et prophetae, qui fuerunt in ea, id est in synagoga. H Vel in Sion, id est in Ecclesia, narravit in scripturis apostolorum qui fuerunt in carne viventes principes in ea.


7 Sicut laetantium omnium: Habitatio est in te.

C Sicut laetantium: de illa incomprehensibile laetitia dicit, ubi aeterna habitatio est fidelium. H Vel potius de Ecclesia hic dicitur: ubi non vere et plene laetantium, sed sicut laetantium est habitatio.



ORATIO EX PSAL. LXXXVI.

Fundamentum fidei nostrae Deus, qui in mentibus [Col. 0324A] sanctis, tanquam in excelsis montibus, aeternitatis portas justitia muniente componis, concede nobis in te gloriose credere, atque ad redemptionem nostram hominem factum praedicabiliter confiteri. Per Dominum nostrum Jesum Christum, etc.



PSALMUS LXXXVII.



ARGUMENTUM PSAL. LXXXVII.

C Christus a Patre petens auxilium, contemptum suum refert, quem a Judaeis erat perpessurus: asseritque mortuos non esse suscitandos, ut possint Domino confiteri, resurrectionem sibi celerrimam venire deposcens.


TT. Canticum psalmi filiis Core in finem pro Melech ad respondendum, intellectus Eman Israelitae.

[Col. 0324B] C Melech interpretatur chorus, divina verba decantans. Eman, frater ejus: quo vocabulo Christus eos appellat, qui ejus praeceptis obediunt. Israelitae, Deum videntes, qui per obedientiam Dei luce radiant. Hieronymus in commentario Origenis, Melech, et Augustinus et Cassiodorus habent: verum in translatione Hieronymi ex Hebraeo in Latinum, nec Amalech nec Melech, sed per chorum habetur: quod Hebraice dicitur Mahalat, nec Israelitae sed Esraitae. Cassiodorus tamen Augustinum sequens, Melech exposuit et Israelitae, ubi in commentario Hieronymi Israelitae scriptum invenitur, sed in Hebraeo Esraite.


1 Domine Deus salutis meae: In die clamavi et nocte coram te.

[Col. 0324C] C Orat Christus ad Patrem, per id quod de virgine Maria natum est, designans humilitatem imbecillitatis humanae, quam est dignatus assumere. In die, laetitiam significat: et nocte, adversitatem declarat: utroque enim tempore, Deum esse deprecandum demonstrat.


2 Intret in conspectu tuo oratio mea: Inclina aurem tuam ad precem meam.

C Inclinat autem aurem suam Dominus, cum misericors dignatur audire, mirabili operatione suae virtutis, non aure corporis.


3 Quia repleta est malis anima mea: Et vita mea inferno appropinquavit.

C Malis dicit completam esse animam suam: [Col. 0324D] malis utique, non suis, qui peccata non habuit; sed delictis mundi, quibus laborabat humanitas. Et vita mea inferno appropinquavit: hoc pertinet ad passionem Christi, ut in Evangelio, Tristis est anima mea usque ad mortem (Matth. XXVI).


4 Aestimatus sum cum descendentibus in lacum: Factus sum sicut homo sine adjutorio, inter mortuos liber.

C Aestimatus sum: culpat eos, qui putabant eum mortuum fuisse communiter, ut moriuntur caeteri. Lacum dixit, vel locum sepulcri, vel inferni altissimam profunditatem. Factus sum: apud eos scilicet qui deitatem ejus insanis mentibus non credebant. Solus etiam inter mortuos liber fuit, quia ipsa [Col. 0325A] quoque mortis claustra confregit. Ipsius enim tantum mors libera fuit, qui peccatum non fecit, et mors quoque ejus voluntaria fuit: et licet liber esset inter mortuos, tamen a dementibus aestimatus est sicut vulnerati, etc.


5 Sicut vulnerati dormientes in sepulcris quorum non es memor amplius: Et ipsi de manu tua repulsi sunt.

C Adhuc enim de illis vanissimis dicit, qui putabant Deum, lancea vulneratum, occisum, pariter et sepultum, quasi unum ex hominibus sceleratis. Quorum non es memor, id est, de quibus non habes curam, quoniam peccatis facientibus, a te reddebantur alieni. Curam igitur intellige, quoad salutem eorum. Et ipsi repulsi sunt: hoc est, ipsi a manu [Col. 0325B] Dei probantur expulsi, dum a gubernatione ejus reddebantur alieni.


6 Posuerunt me in lacu inferiori: In tenebrosis et umbra mortis.

C Lacus pro inferno ponitur, et pro sepultura foveali, et pro mundi istius profundissima calamitate: quod hic voluit intelligi. In tenebris, id est, sub oblivionis caecitate. Umbra mortis, peccatorum indicat locum, dum eis gaudium non relucet, qui in perpetua suae tristitiae obscuritate manebunt.


7 Super me confirmatus est furor tuus: Et omnes fluctus tuos induxisti super me. Diapsalma.

C Putabant Judaei per furorem Dei, Jesum Christum ad pericula passionis pervenisse: sicut dicebant, Liberet eum si vult (Matth. XXVII). H Per fluctus, iram furoris vult intelligi, quem Pater effusurus fuisset super omnes gentes. Super me induxisti: qui peccata eorum suscepi, sicut alibi ait: Propter peccata populi mei percussi eum (Isa. LIII).


8 Longe fecisti notos meos a me: Posuerunt me abominationem sibi.


9 Traditus sum et non egrediebar: Oculi mei languerunt prae inopia.


10 Clamavi ad te, Domine, tota die: Expandi ad te manus meas.

C Notos enim apostolos appellat. Ille enim omnes notos habuit ex divinitate, ipse autem sciebatur a paucis. Isti ergo noti specialiter longe facti sunt, ut est scriptum: Percutiam pastorem, et dispergentur [Col. 0325D] oves gregis (Zach. XIII). In abominationem vero positus est tunc, quando crucifixo dicebant: Vah, qui destruis templum Dei (Matth. XXVII): et similia.

C Traditus est a Juda cohortibus insanorum: verumtamen non est egressus, quando minime quod praevaleret ostendit, id est, quando deitatem occultabat. Sive, de custodia non est egressus. Languerunt oculi, id est apostoli. Prae inopia, quia necdum acceperunt spiritum sanctum: inopia dicitur a contrario, ubi nulla est copia.

C Clamavi ad te, Domine, tota die: hic distinctio est ponenda, ut ista continuatio totius diei ad orationem et bonorum actuum opus debeat pertinere. Expandi manus: per manus, opera bona vult intelligi, [Col. 0326A] quas bonis actibus semper tetendit ad Deum. Nam si haec cruci junxerimus, sequentia discrepabunt.


11 Nunquid mortuis facies mirabilia: Aut medici suscitabunt et confitebuntur tibi. Diapsalma.

C Nequaquam fecit mirabilia mortuis, id est, non credentibus. Illis solis mirabilia fiunt, qui magnalia Dei sub credulitate conspiciunt. Aut medici suscitabunt. Hoc dicitur negative: quia medici dum corporibus praebent curam, animas tamen peccatis mortuas resuscitare non valent: ut confessione verissima vivificentur, qui infidelitatis suae vulnera pertulerunt: verum nec medici corporum, sine Dei munere, aegris salutem dare possunt.


12 [Col. 0326B] Nunquid narrabit aliquis in sepulcro misericordiam tuam: Et veritatem tuam in perditione.

C Sepulcrum enim significat infidelium mentes, et merito sepulcrum dicitur, ubi anima peccatis mortua continetur. Aut veritatem tuam narrat, qui est in perditione peccati? quia vivi et fideles, in actibus misericordiam narrare consueverunt. Et veritatem ille dicitur enarrare, qui eam invenitur in actibus custodire. Illos ergo notat qui non sunt vere credituri, quorum guttur est sepulcrum patens (Psal. V).


13 Nunquid cognoscentur in tenebris mirabilia tua: Et justitia tua in terra oblivionis?

C Nunquid cognoscentur: quia omnis qui facit peccatum odit lucem. C Nec justitia Dei potest cognosci ab oppressis in terrena oblivione, id est, crassissima cordis caecitate, et vitiorum densissima caligine.


14 Et ego ad te, Domine, clamavi: Et mane oratio mea praeveniet te.

C Dicendo autem, et ego, significat cum membris suis se clamasse, quorum ipse caput est. Mane quoque dixit praevenisse orationem suam: cum ante multa saecula petebat Ecclesia, quae adhuc exspectamus esse ventura. Non vero sic intelligamus, quod oratio gratiam Dei praeveniat: quia et quod oramus, ex gratia est.


15 Utquid, Domine, repellis orationem meam: Avertis faciem tuam ÷ a me ...

C Repelli putamus orationem nostram, et avertere [Col. 0326D] Deum faciem a nobis, quando vota nostra distulerit: et quamvis ille utilia faciat, nos tamen dilata graviter contristant: quod ex persona martyrum dictum non inconvenienter accipitur, qui talibus desideriis in hoc mundo fatigantur.


16 Pauper sum ego, et in laboribus a juventute ÷ mea ..: Exaltatus autem humiliatus sum et conturbatus.

C Pauper sum ego, hoc merito dicit Ecclesia, quae in paupertate mundi et laboribus a sua juventute fatigatur. Exaltatus: quando quisque fidelium res humanas tumido corde cogitat. Humiliatus: cum ad confessionem pervenit. Confusus: cum mala quae gessit in poenitentia damnavit.


17 [Col. 0327A] In me transierunt irae tuae: Et terrores tui conturbaverunt me.

C Pulchre dictum est, transierunt: quia non mansurae. Nam quando fidelis se affligit, iram Domini castigatus evadit. Terrores vero dicit venturi judicii, quos omnis caro peccatrix formidabit in judicio: sed etiam boni in hac vita perhorrescunt.


18 Circumdederunt me sicut aqua tota die: Circumdederunt me simul.

C Circumdederunt me: utique delicta quae legis et Evangelii districtione damnantur, merito quoque aquis comparata sunt, quae nos copiosissima inundatione concludunt.


19 Elongasti a me amicum et proximum: Et notos meos a miseria.

[Col. 0327B] C Amicos dicit: qui honestis studiis morum in civitate conjuncti sunt; proximos vero, qui nobis parentelae ordine sortiantur. Notos, qui nec amici, nec proximi sunt, sed sola visione vel opinione nos didicerunt: quae genera hominum frequenter longe fecit a fidelibus formidata passio vel calamitas.



ORATIO EX PSAL. LXXXVII.

Redemptor omnium, ineffabilisque salutis nostrae Deus: qui pro nobis inferna penetrans, factus es inter mortuos liber, exaudi matutinam familiae tuae precem, et erue nos ab inimici insidiantis pessima servitute. Qui cum Patre et Filio, etc.



PSALMUS LXXXVIII.



ARGUMENTUM PSAL. LXXXXVIII.

[Col. 0327C] C Vox fidelium, misericordias Domini potentiamque laudantium


TT. Intellectus Ethan Israelitae.

C Ethan interpretatur robustus. Israelita, videns Deum. Et quia psalmus iste erat laudes et promissiones Dei narraturus, ideo illi tale nomen est appositum, ut fidelium verborum indicaret immutabilem firmitatem.


1 Misericordias Domini: In aeternum cantabo.

H Illas enim misericordias, quibus hominem peccato mortuum visitare dignatus es per Filium, semper cantabo.


2 In generatione et generatione: Annuntiabo veritatem tuam in ore meo.

[Col. 0327D] C In generatione et generatione: duos significat populos, Judaicum, scilicet, et gentilem: quibus se veritatem pronuntiaturum esse testatur. Et bene dictum est, in ore meo: quia quod ore progreditur, cito delabitur: quod vero in ore versatur, diutina celebratur devotione. H Veritas illa Christus est, sive promissiones Dei.


3 Quoniam dixisti: In aeternum misericordia aedificabitur: In coelis praeparabitur veritas tua + in eis ...

H Quoniam dixisti: Semper enim miseratio tua sublimatur, et nunquam destruetur. H A C In coelis praeparabitur, id est, in apostolis praedicabitur veritas tua. Hinc vox Patris, Disposui, etc.


4 [Col. 0328A] Disposui testamentum electis meis; juravi David servo meo: Usque in aeternum praeparabo semen tuum.

H Disposui testamentum electis, id est, doctoribus Ecclesiarum: ut acquisitum per gratiam populum doceant vel informent. C Jurat vero justissime Deus, cum suo jure promittit omnia: juravit enim dicimus, jure oravit, id est, juste locutus est. Jurat quoque et ideo juste Deus: quia quod jurat semper potest implere, homo vero juste prohibetur jurare vel juramento promittere, quia non est in potestate sua quod pollicetur efficere. Praeparatus quoque est Christus, qui ex semine David origine carnis descendit, usque in aeternum Rex regum et Dominus dominantium (Apoc. XIX): quod secundum [Col. 0328B] humanitatem intelligi oportet. H Vel semen, non solum Christus est, caput, sed et membra sua, scilicet credentes in eum.


5 Et aedificabo in generatione et generationem: Sedem tuam. Diapsalma.

C Et aedificabo: ista pollicitatio ad Christum pertinet, sedes enim ejus est omnis sanctus, quem quasi splendidissimum thronum sua gratia insidet. H Vel thronus ejus Ecclesia est: in qua Christus sedet in aeternum, et eadem sententia est cum priore, licet sint alia verba.


6 Confitebuntur coeli mirabilia tua, Domine: Etenim veritatem tuam in Ecclesia sanctorum.

C Confitebuntur coeli: qui sunt veri praedicatores, quantis miraculis Dominus mundum administret. [Col. 0328C] Et veritatem ejus: quia Verbum caro factum est, et habitavit in nobis: confitentur, non ubique (sicut mirabilia sua) sed in Ecclesia sanctorum, ubi creditur veritas impleta, et Verbum caro factum. H Vel apostoli praedicant mirabilia in Christi Incarnatione et passione ostensa, et quae per eum facta sunt, in congregatione sanctorum.


7 Quoniam quis in nubibus aequabitur Domino: Similis erit Domino in filiis Dei?

C Nubes: prophetae, apostoli et praedicatores sunt, qui per Spiritum sanctum populos compluebant; sed tamen erant obnoxii in lege peccati. Nec inter filios Dei, id est sanctos, potuit habere aequalem. Quoniam ille per naturam est Filius Dei: sancti vero per gratiam, iste sine aliquo peccato: isti per [Col. 0328D] ipsum a peccato probantur exuti.


8 Deus qui glorificatur in consilio sanctorum: Magnus et terribilis super omnes qui in circuitu ejus sunt.

H C Ipse enim Dominus, qui praedicatur a sanctis, magnus dicitur, quod Deus est: terribilis a potestate mirabili. Qui in circuitu ejus sunt: sancti, scilicet, qui dono ipsius ejus gratiae proximantur, vitae innocentia et sanctitate.


9 Domine Deus virtutum, quis similis tibi? Potens es, Domine: Et veritas tua in circuitu tuo.

C Quis similis tibi? quia virtutum et potestatum Dominus es. Sancti enim ditantur virtutibus, non [Col. 0329A] dominantur; tu autem illis rebus imperas, quibus te praestante alii praeclari sunt. Tu ex te potens es; illi per te. Illi in veritate tua illuminati sunt; tibi autem veritas tua semper inest.


10 Tu dominaris potestati maris: Motum autem fluctuum ejus tu mitigas.

H Tu dominaris potestati maris, id est, hujus saeculi potestatibus. Motum autem, etc., quando feroces motus persecutionum in martyres et sanctos pro utilitate sanctorum convertis, ac mitigas tentationes quas commovent servis tuis persecutores. C Dicit vero, mitigas: ut tolerare possint, non dicit tollis; quoniam si eum motum persecutionum funditus tolleret, coronam martyres non haberent.


11 Tu humiliasti sicut vulneratum superbum: [Col. 0329B] In brachio virtutis tuae dispersisti inimicos tuos.

H Tu humiliasti sicut vulneratum superbum, id est, diabolum, clavis tuae crucis sauciatum et humiliatum, suis spoliis abstractis. C Inimicos: infideles Judaeos dicit: qui per innumeras gentes dispersi sunt, per brachium, id est per virtutem Domini Christi.


12 Tui sunt coeli, et tua est terra: orbem ÷ terrae .. et plenitudinem ejus tu fundasti: Aquilonem et mare tu creasti.

C Sensus istius versiculi talis est: cur voluerunt stulti in te saevire, in hoc mundo, cujus tu fundator es, Christe? Orbis terrarum pertinet ad totius mundi spatium: plenitudo ejus, ad omnes creaturas quae in eo sunt. Per aquilonem diabolum intellige, qui dixit: [Col. 0329C] Ponam sedem meam ad aquilonem (Isa. XIV). H Vel Antichristum, de quo ait Dominus ad Jeremiam: Ab aquilone pandetur omne malum (Jer. I). C Mare: saeculi hujus elatas et iniquas hominum potestates. Creatura enim non debet superbire Creatori, quia ab eo creata est.


13 Thabor et Hermon ÷ in .. nomine tuo exsultabunt: Tuum brachium cum potentia.

C H Thabor interpretatum dicitur veniens lumen: quod specialiter pertinet ad adventum Dei. Hermon vero anathema ejus, id est diaboli: quod veniente Domino suscepit a Christianis. Dignum enim fuit, ut praesente lumine, tenebrosus diabolus anathema esset; unde exsultabunt in nomine Dei sancti. Brachium [Col. 0329D] cum potentia Christus est, qui facit quae vult in coelo et in terra. Illuminati igitur a te et diabolum abominantes exsultabunt in nomine tuo, tibi gloriam dantes.


14 Firmetur manus tua, et exaltetur dextera tua: Justitia et judicium praeparatio sedis tuae.

H Firmetur manus, id est, opera quae facis in hoc mundo. C Exaltetur dextera, id est, clarificetur numerus praedestinatorum, qui est ad dexteram collocandus. Sedes quidem Dei sempiterna est et semper praeparata, sed tunc nobis apparebit praeparata quando ipsum cernimus judicare justitiam. H Vel sancti sedes Dei sunt, et nisi quis primus in se justitiam et judicium fecerit, non potest Dei fieri sedes.


15 [Col. 0330A] Misericordia et veritas praecedent faciem tuam: Beatus populus qui scit jubilationem.

C Misericordia est, qua parcit conversis: veritas, qua promissa restituit. Beatus populus est qui intelligit vel scit jubilationem, id est, qui immensam laetitiam suam, non in propriis viribus, sed in Dei cognoscitur posuisse virtute. Jubilatio est copiosa mentis exsultatio, quae verbis explicari non potest


16 Deus, in lumine vultus tui ambulabunt: Et in nomine tuo exsultabunt tota die: Et in justitia tua exaltabuntur.

C Nunc ponit primum eorum qui sciunt jubilationem. Ambulat in lumine vultus ejus populus Christianus, cum in contemplatione sanctae Trinitatis jugiter perseverat: cum vero dicit, in nomine tuo, [Col. 0330B] vetat in propria praesumptione gaudere. Tota die, totius vitae tempus ostendit. Exaltabuntur in justitia Dei, quando in illa resurrectione ad dexteram fuerint collocati.


17 Quia gloria virtutis eorum tu es: Et in beneplacito tuo exaltabitur cornu nostrum.

H Sicut enim eis beneplacita fuerunt tua praecepta: ita tibi beneplacitum est in eis, ut in te exaltetur cornu, id est virtus eorum


18 Quia Domini est assumptio + nostra ..: Et sancti Israel regis nostri.

C Nostra enim assumptio Domini est Incarnatio, quae a sancto Israel probatur impleta, in qua spem habentes, de profundo peccatorum erigimur sursum: [Col. 0330C] dum ipsius misericordia sublevante, in aeterna collocamur gaudia.


19 Tunc locutus es in visione sanctis tuis et dixisti: Posui adjutorium in potente: ÷ et .. exaltavi electum de plebe mea.

C Nunc iterum propheta ad Patrem loquitur. Locutus est Deus prophetis reliquisque sanctis in visione, dum eos fecit aspicere quae dicebant: unde videntes appellati sunt. Posuit adjutorium, id est ac si diceret: Pater perhibuit testimonium potenti, id est Filio, dicens: Clarificavi et iterum clarificabo (Joan. XII). Electum dicit Jesum Christum: de plebe, de gente Judaeorum. Vel potens corpus Ecclesiae dicitur, super quam Christum posuit regere. Vel (ut [Col. 0330D] alia translatio habet) in vel super potentem. H Id est diabolum, ut contra vel super diabolum positus, opprimeret superbiam ejus.


20 Inveni, David, servum meum: Oleo sancto meo unxi eum.

C Cum dicit, inveni David, Jesum Christum evidenter insinuat, quem superius potentem appellavit, et de quo alibi dicitur: Unxit te Deus oleo laetitiae (Psal. XLIV).


21 Manus enim mea auxiliabitur ei: Et brachium meum confirmabit eum.

C Manus, brachiumque, hic pro fortitudine Dei posita est: quae firmavit humanitatem Christi in passione.


22 [Col. 0331A] Nihil proficiet inimicus in eo: Et filius iniquitatis non apponet nocere eum.

C Nihil proficiet inimicus, id est diabolus, qui est protervus inimicus humanitatis. Filius iniquitatis fuit Judas traditor, qui filius diaboli merito nuncupatur, qui est auctor omnis iniquitatis: qui intentioni Christi in nullo nocuerunt.


23 Et concidam a facie ejus inimicos ejus: Et odientes eum in fugam convertam.

C Facies enim Christi, cum peccatores dignata fuerit intueri, a suis pravitatibus conciduntur. Convertuntur quoque in fugam: quando impia vita derelicta, ad Christi coeperint festinare remedia. Peccati enim memores sua facta refugiunt, et ad Domini beneficia convertuntur.


24 [Col. 0331B] Et veritas mea et misericordia mea cum ipso: Et in nomine meo exaltabitur cornu ejus.

C Veritas Patris est Filius. Pertinet hoc ad judicium: misericordia vero ad pietatem, quia peccata dimittit. Cornu significat invictissimam potestatem: de qua dicit, Data est mihi omnis potestas (Matth. XXVIII). H Vel veritas Christus: quae a Patre audivit locutus est. Misericordia, quia sanat infirmos mente et corpore. Cornu: fortitudo Ecclesiae ejus sanguine redemptae dicitur.


25 Et ponam in mari manum ejus: Et in fluminibus dexteram ejus.

C Mare significat universas gentes, in quibus Salvator noster gloriam dominationis accepit. H Et in fluminibus, id est, super principatus et potestates [Col. 0331C] ipsius mundi potestatem ejus. Vel mare mundum significat: manus, operationem; vel flumina, aquas baptismi ostendunt.


26 Ipse invocabit me Pater meus es tu: Deus meus et susceptor salutis meae.

H Saepius eum invocasse Patrem in Evangelio legimus (Joan. XVII): ut est, Clarifica me Pater apud temetipsum: et ibi, Pater in manus tuas commendo spiritum meum (Luc. XXIII).


27 Et ego primo genitum ponam illum: Excelsum ÷ prae .. regibus terrae.

C Est ergo primogenitus, ut in Evangelio. Ego sum et . Et dicit ponam, id est constituam. H Excelsum prae regibus terrae: hoc est regna mundi ei cuncta subjicio. Vel primogenitus ex mortuis dicitur: [Col. 0331D] primogenitus quoque Patris aeterni et matris Virginis.


28 In aeternum servabo illi misericordiam meam: Et testamentum meum fidele ipsi.

C Et hoc dicitur a forma servi, quia misericordiam Patris aeterno honore suscepit: cui data est potestas in coelo et in terra. Testamentum fidele est: quia quaecunque prophetae de ipso praedixerunt, omnia completa sunt.


29 Et ponam in saeculum ÷ saeculi .. semen ejus: Et thronum ejus sicut dies coeli.

C Saeculum saeculi significat aeternitatem. Semen David Christus est, thronus ejus potestas est futuri judicii: in qua fulgebunt justi coelesti claritate.


30 [Col. 0332A] Si + autem .. dereliquerint filii ejus legem meam. Et in judiciis meis non ambulaverint.

C Hos duos versus dicit de populo Christiano. Filii enim dicuntur Christiani quoniam Ecclesia matre ex aqua et Spiritu sancto regenerantur.


31 Si justitias meas profanaverint: Et mandata mea non custodierint.

C Si justitias Christi, id est, mandata ejus non custodierint supra nominati filii, in subsequentibus eis digna promittitur evenire vindicta.


32 Visitabo in virga iniquitates eorum: Et in verberibus peccata eorum.

C Visitat in virga, quando districte judicat, ut Apostolus ait, Quid vultis, in virga veniam ad vos? (I Cor. IV.) Visitat quoque in verberibus, quando in [Col. 0332B] nobis levius vindicatur quod delinquimus. Vel virga percutit, flagella vero verberant.


33 Misericordiam autem meam non dispergam ab eo: Neque nocebo in veritate mea.

C Superiora de membris dixit: nunc vero de capite loquitur. Dicit enim Pater: misericordiam suam non se a Christo dispergere, sed tota plenitudine condonare. Neque nocebo: nam et si inimici permissi sunt nocere, in veritate tamen Patris non est Filius laesus, cujus totum mundum redemit sanguine: et quia omnia veritatis ordine constat impleta in Christo, quae Pater per prophetas dixit. Unde et addit: Non profanabo, etc.


34 Neque profanabo testamentum meum: Et quae procedunt de tabiis meis non faciam irrita.

[Col. 0332C] C Non profanavit Pater testamentum suum, id est, Scripturam sanctam mentiendo, sed rerum fide honorabile fecit: dum quae progressa sunt de labiis ejus, id est, per sanctos prophetas, nulla falsitate destructa sunt.


35 Semel juravi in sancto meo Si David mentiar: semen ejus in aeternum manebit.

C Hominum consuetudo est frequenter jurare, ut eis aliquid possit credi: Deus autem semel jurat, qui nulla varietate temporis immutatur. Juramentum autem ejus diximus, ventura promittere. Si David mentiar, id est non mentiar, si enim est negative positum, quod etiam usus communis habet.

Semen Christi sunt omnes sancti et vere Christiani: qui in sancta conversatione usque in finem [Col. 0332D] permanebunt hujus vitae et post in aeternum.


36 Et thronus ejus sicut sol in conspectu meo: ÷ et .. sicut luna perfecta in aeternum: Et testis in coelo fidelis. Diapsalma.

C Thronus Dei anima fidelis est, in qua revera Christus insidet, atque lucet sicut sol: et sicut luna, id est, compago corporis nostri post resurrectionem clarificata. C Et testis fidelis: Christus est, qui testimonium perhibuit de veritate, quae est ipse, et de opere Patris in mundo. Dicit vero eum in coelo esse: quia ibi post Ascensionem suam est. C Vel in coelo, id est coelesti homine est sancto: in illo ipsa caro glorificata, testis est fidelis hujus promissionis impletae, non in damnato homine.


37 [Col. 0333A] Tu vero repulisti et despexisti: Distulisti Christum tuum.

Haec depulsio et despectio de regno Salomonis, facta est in posteris ejus:

Quod autem ait distulisti, non de Salomone, nec David dictum esse manifestum est, sed de Christo. A Quem a populo Judaeorum Pater distulit, non abstulit: quia reliquiae salvae fient in fine.


38 Avertisti testamentum servi tui: Profanasti in terra sanctuarium ejus.

C Avertisti testamentum, id est, in aliam partem transtulisti: ut quod Judaeis fuerat promissum, ad gentium utilitatem perveniret. Non enim eis remansit templum, sacerdotium, oblatio vel regnum: sed Christiani omnia plenissime sunt consecuti. Testamentum: hoc est promissio nativitatis Dei. Profanum, dictum est irreligiosum: quia veniente Christo, immolatio pecudum et observatio Sabbatorum submotae sunt in terra, hoc est in toto orbe, ubi est Ecclesia Christi.


39 Destruxisti omnes sepes ejus: Posuisti firmamentum ejus formidinem.

H Destruxit sepes, id est verba legis. C Firmamentum [Col. 0333B] Judaeorum: defensio est Dei et Christi, quam in formidinem posuisti: ut culpis facientibus, ipsum Dominum formidarent, cujus solebant munitione vallari.


40 Diripuerunt eum omnes transeuntes viam: Factus est opprobrium vicinis suis.

A C Diripuerunt civitatem Hierusalem omnes [Col. 0333C] transeuntes viam, hoc est gentes. C Merito quoque populus Judaicus factus est opprobrium vicinis: quoniam Christo credere noluit.


41 Exaltasti dexteram deprimentium eum: Laetificasti omnes inimicos ejus.

C Exaltavit dexteram deprimentium: quando Judaei hostibus suis traditi, vastissimas caedes pertulerunt. Tunc enim laetus efficitur inimicus, quando coram eo humiliatur adversarius.


42 Avertisti adjutorium gladii ejus: Et non es auxiliatus ei in bello:

C Avertit adjutorium gladii ejus: cum ille populus armatus sicut inermis factus est, ut cum prius pauci plures vincerent: plures post paucis resistere [Col. 0333D] non valerent.


43 Deduxisti eum ab emundatione: Et sedem ejus in terra collisisti.

A C Destruxisti eum, id est, removisti eos qui obstinatione mentis Christum spernere maluerunt. Eos enim ab emundatione, id est fide, quae emundat corda, destruit, quos etiam damnare decrevit. Sedes etiam hic pro regno posita est: quae merito dicitur in terra collisa, quando divisus populus in toto orbe est dispersus, ulterius regem et regnum non habiturus.


44 Minorasti dies temporis ejus: Perfudisti eum confusione. Diapsalma.

C Minorati sunt dies regni Judaici; quia pollicitationem Abrahae promissam, de regni aeternitate, habere [Col. 0334A] non meruit. Confusi sunt etiam, scilicet sorde incredulitatis suae, dum gentes ad suum Dominum converti vident, quem ipsi occiderunt.


45 Usquequo, Domine, avertis in finem: Exardescet sicut ignis ira tua?

C Petit nunc Propheta Dominum ut Judaico populo miseratus indulgeat. In finem: saeculi terminum significat, quando Judaei convertentur. Exardescimus ira, cum vindicare disponimus: irascimur vero mediocriter, quando aliquem sermone corripimus. Adjecit itaque, sicut ignis, qui objecta consumit.


46 Memorare quae mea substantia: nunquid enim vane constituisti ÷ Omnes .. filios hominum?

C Rogat Propheta, ut istam carnem, peccatis obnoxiam, adventus sui gloria liberare dignetur; quia non est ad hoc creata, ut eam permitteret, quasi vanum aliquid, interire.


47 Quis est homo qui vivet et non videbit mortem: Eruet animam suam de manu inferi? Diapsalma.

C Quis est homo: interrogative legendum est: ubi subaudiendum: nullus. Omnes enim homines, sive justi, sive peccatores, mortem videbunt: quae [Col. 0334B] primo homini inflicta est lege peccati. Eruet animam? hic similiter subaudiendum nullus. De manu, id est, de potestate inferi: quae a nullo de ista potestate potest eripi: nisi per illum, qui moriendo prostravit mortem.


48 Ubi sunt misericordiae tuae antiquae, Domine: Sicut jurasti David in veritate tua?

[Col. 0334C] C Ubi sunt misericordiae? non sub dolore dicitur, sed quasi tardans Dominus postulatur, ut cito praestet: quod eum noverat esse facturum. Antiquas dicit: quas Abrahae fecisse sciebat; antiquas enim non diceret, nisi ante Davidica tempora factas esse cognosceret.


49 Memor esto, Domine, opprobrii servorum tuorum: Quod continui in sinu meo multarum gentium.

C Obprobrium contigit servis Dei: quando gentes amore idolorum persequebantur Christianos: hoc erat in sinu Christianorum, id est, in secreto mentis affectu; quia palam timebant loqui, unde probabantur exstingui.


50 Quod exprobraverunt inimici tui, Domine: [Col. 0334D] Quod exprobraverunt commutationem Christi tui.

H Exprobraverunt: Judaei videlicet et Pharisaei. C Ipsa est commutatio Christi: qua obstinatos deseruit, et fideles ad dona suae pietatis ascivit.


51 Benedictus Dominus in aeternum: Fiat, fiat.

C Benedictus Dominus: contra maledictiones gentilium positum est, quoniam quae dicunt illi caduca sunt. Laus autem Domini permanet in aeternum. Sequitur, fiat, fiat: ut de tantis promissionibus nemo dubitaret, ubi confirmatio iterata succederet.



ORATIO EX PSAL. LXXXVIII.

Erue, Domine, animas nostras, de manu inferi [Col. 0335A] qui pro nobis inferna fortiter confregisti: ut tuas misericordias decantantes, et a confusione criminum, et a morte perpetua liberemur. Qui cum Patre et Filio, etc.



PSALMUS LXXXIX.



ARGUMENTUM PSAL. LXXXIX.

C Oratio fidelium populorum pro Ecclesia ad Deum.


TT. Oratio Moysi hominis Dei.


1 Domine, refugium + tu .. factus es nobis: A generatione et generatione.

C Moyses ille venerabilis, in typo sanctae Ecclesiae, quam praefiguratione gestabat, Domino fusa oratione gratias agit, qui factus est illi refugium: cum ab universis periculis noscitur esse liberatus. Verum [Col. 0335B] ut hoc non tantum de uno homine, sed de universali Ecclesia adverteres nobis posuit, non mihi. A generatione dicit illud tempus, ex quo coeptum est genus humanum. Progenie: usque in finem saeculi significat, ac si diceret semper.


2 Priusquam montes fierent aut formaretur terra et orbis: A saeculo et usque in saeculum tu es Deus.

C Montes, hic ponamus potestates coelorum eximias: ac si dicat: Tu es antequam coelestia terrenaque formares. A saeculo et usque in saeculum aeternitatem debemus advertere. Tu es: competenter Deo dicitur, quia non habet praeteritum nec futurum: sic enim Moysi dixit: Ego sum qui sum (Exod. III).


3 [Col. 0335C] Ne avertas hominem in humilitatem: Et dixisti: Convertimini filii, hominum.

C Ne avertas hominem in humilitatem, id est, ne in mundi istius concupiscentiam ambitionemque projicias. Merito ergo petit, ne deserantur homines in lubricis lapsibus, quibus dictum est: Convertimini.


4 Quoniam mille anni ante oculos tuos: Tanquam dies hesterna quae praeteriit.

C Mille enim anni, non solum pauci sunt ante oculos Dei, sed omnino tanquam hesterna dies habentur praeteriti. Finitum quoque pro infinito posuit, id est, mille pro omnibus.


5 Et custodia in nocte: Quae pro nihilo habentur eorum anni erunt.

[Col. 0335D] C Pulchre autem humanam vitam nocturnis comparavit excubiis: ubi totum sub obscuritate et trepidatione geritur, quando mens hominum vitiis carnalibus circumdata pulsatur. Custodia vero nocturna tribus horis expletur: quatuor enim custodiae noctem complent.


6 Mane sicut herba transeat: mane floreat et transeat: Vespere decidat, induret et arescat.

H C Mane: infantia et pueritia sive adolescentia nuncupatur, vesperum vero senectutem hominis appellat. H Mane nostrum non stat, sed transit, id est, juventus nostra, et perit a senectute: nec ipsum vesperum manet, sed decidit.


7 [Col. 0336A] Quia defecimus in ira tua: Et in furore tuo turbati sumus.

C Defecimus enim dictum est, id est, humana sumus infirmitate fatigati. Conturbati sumus: cogitata mortis formidine quam omnes timemus. H Nongentis et amplius annis vivebamus: et ecce in brevem vitam nostra vita contracta est, quia defecimus in ira tua.


8 Posuisti iniquitates nostras in conspectu tuo: saeculum nostrum in illuminatione vultus tui.

H Posuisti, etc.: hoc est, te latet nihil de peccatis nostris. Saeculum nostrum in illuminatione. C Quia statim ut delinquimus, vindictam exspectamus. H Quidquid etiam in secreto nos facere putamus, illuminatione tua et in oculis tuis patet. Habet [Col. 0336B] enim Hebraea veritas: vita nostra in illuminatione vultus tui.


9 Quoniam omnes dies nostri defecerunt: ÷ Et .. in ira tua defecimus.


10 Anni nostri sicut aranea meditabuntur: Dies annorum nostrorum in ipsis septuaginta anni.

C Brevitatem humanae vitae dicit propter iram Domini provenisse. Nam quod dicit, omnes dies nostri defecerunt, ad annos pertinet innumerabiles; quod autem sequitur, et in ira tua defecimus, ad tribulationes aerumnasque respicit, quas in ipsa vita parvissima sustinemus.

C Aranea est animal debile ac tenuissimum, quod transeuntibus muscis, ad escam sibi praeparandam, [Col. 0336C] quaedam retia dolosa contexit: sic anni eorum, qui sceleratis operibus dediti sunt, inanibus et subdolis machinationibus occupantur. Aranea dicta, quod sit arida, nimisque subtilis. Meditabuntur vero, non operabuntur dixit, quoniam sub nullo fructu operum, sed inani meditatione vixerunt.


11 Si autem in potentatibus octoginta anni: Et amplius eorum labor et dolor.

H Licet hoc secundum historiam, de brevitate humanae vitae, non incongrue accipi debeat: tamen uterque numerus a spiritali sacro non vacat. H C Septuagesimus denique numerus legem (Num. LXX, LXXX): Octuagesimus Evangelium significat. C Quisquis enim hic legis praecepta et evangelicae institutionis excedit: labori in praesenti, et dolori in [Col. 0336D] futuro implicatur.


12 Quoniam supervenit mansuetudo Et corripiemur.

C Supervenit autem mansuetudo, id est Jesus Christus: nosque corripit et emendat, si testamentum ejus implere non satagimus.


13 Quis novit potestatem irae tuae: Et prae timore tuo iram tuam dinumerare?


14 Dexteram tuam sic notam fac: Et eruditos corde in sapientia.

C Nam sicut praemia Dei plenissime nequeunt intelligi: ita nec mensura vindictae praevalet apprehendi. Bene vero addidit, prae timore: sicut et alius propheta ait: Consideravi opera tua et expavi.

[Col. 0337A] C Dexteram enim dicit, Dominum Salvatorem petens: ut ipse illis notus fiat, per quem omnia profutura discimus. Et eruditos, etc., id est, intellectum habentes in Dominum Christum. Eruditus dicitur quasi ex omni rure elicitus. Ipse enim est Dei virtus et sapientia Patris, quem hic postulat, non corporeis oculis, sed erudito corde cognoscere.


15 Convertere, Domine, usquequo: Et deprecabilis esto super servos tuos.

C Postulat Propheta Dominum, ut justitiam suam aliqua lenitate temperet, quatenus exorari possit a peccatoribus, quibus juste noscebatur iratus. H Usquequo tu, quem prophetae dixerunt venturum, tardaveris, Domine?


16 Repleti sumus mane misericordia tua: [Col. 0337B] Et exsultavimus et delectati sumus in omnibus diebus nostris.

C Repletum se dicit a misericordia mane, id est, lucida contemplatione Dei. Quoniam vir sanctus Domini praevidebat adventum: necesse fuit ut cor ejus exsultaret in laude, et delectaretur omnibus diebus vitae suae.


17 Laetati sumus pro diebus quibus nos humiliasti: Annis quibus vidimus mala.

C Narrat Propheta se esse laetum in illis tribulationibus, per quas humiliandum populum salutariter sentiebat. Sciebat enim fidelibus viris noxiam esse superbiam: et ideo laetatur in tribulationibus per quas humilitas custoditur.


18 [Col. 0337C] Respice in servos tuos et in opera tua: Et dirige filios eorum.

C Considera hic, quibus verbis pietatem boni judicis invitavit: ut primo diceret: Respice in servos tuos, deinde in opera tua: quatenus et si factis suis veniam non mererentur accipere, eam per opera Creatoris impetrarent. Quod argumentum apud rhetores dicitur a laude judicis.


19 Et si splendor Domini Dei nostri super nos: et opera manuum nostrarum dirige super nos: ÷ Et opus manuum nostrarum dirige ...

C Splendor Domini super nos est, quando crucis ejus impressione decoramur. Opera nostra dirigit super nos, quando donat nobis veniam peccatorum, ut cum fuerimus perversi, efficiamur ejus correctione rectissimi. A Vel opera manuum nostrarum [Col. 0337D] diriguntur super nos, quando ea non pro terrenarum rerum mercede facimus. Et opus manuum nostrarum, id est charitatem: dirige super nos, ut omnia opera nostra sint unum opus charitatis: quia ipsa est finis praecepti et omnium operum nostrorum (I Tim. I).



ORATIO EX PSAL. LXXXIX.

Luciflui sideris sator, omnipotens Deus, qui novam mundo lucem, fugata nocte, restitues: satia nos, quaesumus, remittente misericordia tua, ut omnes peccatorum obscuritates, te illuminante, pellamus. Per Dominum nostrum Jesum Christum Filium tuum, etc.



PSALMUS XC.
[Col. 0338A]


ARGUMENTUM PSAL. XC.

C Propheta praedicit omnem fidelem Dei adjutorio circumdari: laudemque Christi denuntiat.


TT. ÷ Laus cantici David:

C Laus cantici est divina laudatio. David enim hic ipsum prophetam dicit, qui primam partem hujus psalmi suavi relatione dicturus est. Et hunc hymnum daemonibus pia confidentia semper opponimus, ut a nobis potius inde vincantur, unde contra Creatorem aliquid doloso dicere tentaverunt.


1 Qui habitat in adjutorio Altissimi: In protectione Dei ÷ coeli .. commorabitur.

C Qui habitat, habitare enim est permanentis non [Col. 0338B] discedentis. Qui tantam igitur spem, non in propriis viribus ponit, sed in Altissimi voluntate constituit, talis vir protegitur a Domino coeli. Dicit enim, qui hic habitat, illic commorabitur, hoc est, qui in isto saeculo ab ipso non discedit, in illo semper mansurus est.


2 Dicet Domino: Susceptor meus ÷ es tu .. et refugium meum, Deus meus: Sperabo in eum.

C Hoc dicet ille, qui sibi solum credit utile, quod dignatur superna pietas praestare. Cum dicit vero, susceptor meus, totum se confirmat in ejus beneficia projecisse. Refugium cum dicit, nullum sibi aliud esse profitetur auxilium; sed quando hujus saeculi tempestatibus quatitur, ad portum divinae [Col. 0338C] misericordiae se confugere velle testatur.


3 Quoniam ipse liberabit me de laqueo venantium: Et a verbo aspero.

C Sperabo in eum: causam dicit cur in eum sperare debeat; quia ipse nos ab inimicorum, sive spiritualium, sive carnalium, potest liberare versutiis: qui laqueos ponunt (ut venatores) quibus possint ignorantes dolosis insidiis irretire. Verbum asperum est, omne verbum quod contra regulas divinas dictum est.


4 ÷ In .. scapulis suis obumbrabit tibi: Et sub pennis ejus sperabis.

C Scapulae Dei: sunt operationes mirabilium, per quas velut quibusdam humeris virtus divina monstratur. [Col. 0338D] Pennae sunt monita prophetarum: quae si recipiantur pura mente, fideles animas ad coelos usque perducunt. Et si quaeras quid ista obumbratio praestet: dico, ut per diem sol non urat te neque luna per noctem.


5 Scuto circumdabit te veritas ejus: Non timebis a timore nocturno.

H Circumdat nos veritas scuto, id est, Christus sua protectione, ne ardentibus sagittis diaboli percutiamur. Non timebimus a timore nocturno, id est, diabolum qui semper in tenebris est ut percutiat. Sive hoc dicit, licet in errore fueris, qui nox est, tamen non timebis sub scuto veritatis: quia proteget te illud.


6 [Col. 0339A] A sagitta volante in die: a negotio perambulante in tenebris: Ab incursu et daemonio meridiano.

C Sagitta volans per diem: manifesta est persecutio tyrannorum. Negotium in tenebris: pravum studium eorum intellige. Daemonium meridianum: periculum maximum est, fervore persecutionis accensum, ubi ruina plerumque metuitur, quando infirmitas humana superatur. Ruina autem certe dicta est, quasi repetens ima.


7 Cadent a latere tuo mille: et decem millia a dextris tuis: Ad te autem non appropinquabit.

C Mille a latere ejus dicit casuros: ab illa scilicet summitate judicationis, qua judicabunt sancti cum [Col. 0339B] Christo, ut assessores. Illi enim inde cadunt, qui falsa praesumptione illud sibi promittunt. Sed quoniam pauci hoc faciunt, ideo subdit, a dextris decem millia: quia multi putant se ad dexteram collocandos falsa opinatione, cum hoc in suis meritis non habeant. Ad te non appropinquabit, scilicet quilibet qui sibi regnum Dei fallaciter pollicebatur, et ad remedium poenitentiae non currebat: ponit vero pro infinito numero numerum finitum.


8 Verumtamen oculis tuis considerabis: Et retributionem peccatorum videbis.

C Oculis tuis: dixit divinum illum conspectum, quo hominum merita judicantur. Illa enim consideratio, [Col. 0339C] retributio erit meritorum. Videbis, id est videri facies. Illa ergo meritorum in judicio Dei discretio, oculorum Dei consideratio dicitur.


9 Quoniam tu es, Domine, spes mea Altissimum posuisti refugium tuum.

C Quoniam tu es, Domine, spes mea: quia resurgente Domino, spem retributionis reliqua membra perceperunt. Verum etiam Dominus Salvator, per id quod mortuus est, refugium suum noscitur in Altissimo posuisse, unde merito Ecclesia sequitur ejus exemplum, eum sibi refugium ponens, quem ille habuit.


10 Non accedet ad te malum: Et flagellum non appropinquabit tabernaculo tuo.

C Licet Christus a Judaeis convicia pertulisset, tamen nihil mali corpori suo appropinquare valuit. [Col. 0339D] Hic enim flagellum positum est, quod delicta castigat, tale Christo non appropinquavit: quia nihil castigandum et flagellandum habuit, unde hypallage est: quia ipse malo aut flagello non appropinquavit: quae scientia in littera psalmi vertitur: Flagellum quoque pro opere flagello digno ponitur.


11 Quoniam angelis ÷ suis: mandavit de te ..: Ut custodiant te in omnibus viis tuis.

C Nam quod legitur angelis esse mandatum, ut eum debeant custodire, humanae infirmitatis est. Unde et dicitur in Evangelio: Apparuit illi angelus de coelo confortans eum (Luc. XXII). Et ut ipsam humanitatis naturam perfectissimam declararet, adjecit: Ne forte offendas.


12 [Col. 0340A] In manibus portabunt te: Ne forte offendas ad lapidem pedem tuum.

C Ne offendas, id est, ne in legem quae in lapideis tabulis scripta videbatur, incurreret: qui venerat gentes legem et evangelicam doctrinam edocere (Matth. V), id est, ne solvat legem, sed impleat.


13 Super aspidem et basiliscum ambulabis: ÷ Et .. conculcabis leonem et draconem.

C Nam ista nomina diabolo aptantur. Aspis est enim, dum occulte percutit: basiliscus, cum palam venena disseminat: leo, dum persequitur innocentes: draco, cum negligentes impia voracite deglutit. Verum haec omnia, glorioso adventu Domini, pedibus ipsius prostrata jacuerunt.


14 [Col. 0340B] Quoniam in me speravit liberabo eum: Protegam eum, quoniam cognovit nomen meum.

C Hunc ergo beatum virum, qui habitat in adjutorio Altissimi, liberatum dicit; quoniam spem suam in ipsius virtute reposuit: et ideo etiam protectum ab omnibus insidiis diaboli. Cognoscit nomen Patris, qui Filium non putat esse minorem Patre.


15 Clamavit ad me et exaudiam eum: cum ipso sum in tribulatione:

C Exauditur, qui clamat ad Dominum, dum ei praemia profutura concedit. Dicit cum ipso sum, dum, scilicet mens, in angustiis devota ferventius tribulatur. Ereptus utique ex hoc mundo, glorificandus [Col. 0340C] est justus, quando in illa beatitudine collocatur: ubi jam tribulatio locum non habebit.


16 Eripiam eum et glorificabo ÷ eum: Longitudine dierum replebo eum: Et ostendam illi salutare meum.

C Longitudo enim dierum vita est aeterna quam nullus terminat finis. Ostendam illi salutare: hoc est enim quod fidelibus in summa remuneratione promittitur, quia salutare Christum Dominum contuentur, ubi totum desiderium spem ue beatorum implet.



ORATIO EX PSAL. XC.

Praesta nobis, Domine, per invocationem nominis tui, aspidis et basilisci lethalia venena calcare: ut ostenso nobis salutari tuo, adversus insidias inimici, spiritalis clypei umbraculo muniamur. Per Dominum [Col. 0340D] nostrum Jesum, etc.



PSALMUS XCI.



ARGUMENTUM PSAL. XCI.

C Vox Ecclesiae, de exaltatione justorum et perditione impiorum.


TT. Psalmus cantici in die Sabbati.

C Psalmus cantici: admonet nos ut in universis actibus nostris, divinitati gratias referre debeamus. Dies Sabbati: requies interpretatur, per quam commonemur ab omni prava actione cessare.


1 Bonum est confiteri Domino: Et psallere nomini tuo, Altissime.

H Bonum est confiteri: hoc est, primum age poenitentiam et dele peccata, deinde psalle Altissimo.


2 [Col. 0341A] Ad annuntiandum mane misericordiam tuam: Et veritatem tuam per noctem.

C Mirabiliter vita nostra duobus conclusa est sermonibus. Mane significat gaudium: et tunc misericordias ipsius annuntiare debemus. Nox indicat tristitiam: et similiter tunc in tribulationibus, veritatem ipsius praecipimur annuntiare, quia juste et merito patimur. Sicut enim in prosperis misericordia ostenditur, qua dat indignis, et malis bonus est: ita in adversis veritas monstratur, qua dixit peccatores puniendos.


3 In decachordo psalterio: Cum cantico in cithara.

C Decachordum psalterium, decem praecepta legis sunt. Canticum et cithara est gaudium boni operis, [Col. 0341B] id est eleemosynarum jucunda largitio. Cithara vero cantat, qui opera bona perficit sine asperitate tristitiae.


4 Quia delectasti me, Domine, in factura tua: Et in operibus manuum tuarum exsultabo.

C Delectatam se dicit mater Ecclesia, in factura Domini: quoniam quidquid boni acceperit, non suis meritis, sed suo Domino applicavit. Et exsultare se in Dei operibus, non vero in sua felicitate, sed in ipsius voluntate profitetur, ut ait Apostolus: Ipsius enim figmentum sumus (Ephes. II).


5 Quam magnificata sunt opera tua, Domine! Nimis profundae sunt cogitationes tuae.

C Obstupescit Propheta vehementius ipsa opera et Domini magnificentiam. Nimis profundae sunt factae [Col. 0341C] cogitationes ejus: ut sicut diabolus per superbiam corruit, ita humanum genus beneficio humilitatis possit absolvi. Quis hoc et similia profundabit?


6 Vir insipiens non cognoscet: Et stultus non intelliget haec.

C Est vir insipiens, qui coelesti sapientia evacuatus, et humanis versutiis probatur esse plenissimus: iste non cognoscit opera Dei; quia casuale credit quod geritur. Sicut quidam philosophi dixerunt: Stultus autem utique est, qui nec divina recognoscit, nec ipsos saeculi actus intelligit, quos vulgo brutos vocamus.


7 Cum exorti fuerint peccatores sicut fenum: Et apparuerint omnes qui operantur iniquitatem.

C Dicit enim hic florere peccatores sicut fenum: [Col. 0341D] sed in illo judicio eos asserit celeriter interire, et ibi cum ad judicium venerint, humanis conspectibus apparebunt corda eorum aliis, quae hic apparere non potuerunt.


8 Ut intereant in saeculum ÷ saeculi ..: Tu autem Altissimus in aeternum, Domine.

C Sequitur causa cur appareant: non utique ad gloriam, sed ut intereant. Pulchre enim exposita est poena damnatorum: non enim sic pereunt, ut esse jam desinant, sed in saeculum saeculi deficiunt, qui nunquam a suis afflictionibus exuuntur. Tu autem Altissimus: subaudiendum est permanebis. H Et nihil est bonum nisi quod aeternum est. Quodcunque bonum finem habet, nec inter bona numerandum [Col. 0342A] est. Quid enim prodest si ante diem rex fui, hodie in carcere morior: omne quod est praeteritum et finem habet, nihil est.


9 ÷ Quoniam .. ecce inimici tui, Domine + quoniam ecce inimici tui peribunt: Et dispergentur omnes qui operantur iniquitatem.

C Inimici Dei sunt daemonum cultores, et quicunque praeceptis ejus obviare satagunt. Illi enim dispergentur, quando a grege Domini fuerint segregati.


10 Et exaltabitur sicut unicornis cornu meum: Et senectus mea in misericordia uberi.

C Hic enim unicornis, exaltationem significat unitatis. Illa enim unitas, fortitudo sublimis est, ubi [Col. 0342B] sanctorum gloria decorat Ecclesiam. Senectus candidum caput habet: quae similitudo datur recte Ecclesiae; quoniam omnia merita sanctorum, tanquam cani capitis purissima luce fulgebunt, cujus senectus ad vitam ducit perpetuam.


11 Et despexit oculus meus inimicos meos: Et insurgentibus in me malignantibus audiet auris mea.

C Inimici sunt, scilicet Ecclesiae, operarii iniquitatis, quos tunc despicit Deus, quando in sinistra parte segregatos se esse cognoscunt. Insurgentes sunt malignantes divites, qui hic paupertatem despiciunt. Hos audient aures hominum fidelium: quando dicunt, Quid nobis profuit superbia nostra? (Sap. V.)


12 [Col. 0342C] Justus ut palma florebit: Ut cedrus Libani multiplicabitur.

C Justus recte comparatur palmae, haec enim super terras hispida est: sed ubi ad superna processerit, dulcissimorum fructuum suavitate completur. Et dicta est palma: quasi pacis alumna. Sic vita justorum duris est in hoc mundo laboribus plena, sed in supernis est pulcherrima. Cedrus lignum bene olens, ad pondera portanda aptissimum et fortissimum, et multum palma celsius crescens (quod maxime in Libano celsius invenitur) justos significat repletos bonis operibus.


13 Plantati in domo Domini: In atriis domus Dei nostri florebunt.

[Col. 0342D] C Plantatio, hic praedestinatio Dei intelligitur: quia nisi quis in ea plantatus fuerit, crementum felicissimum non habebit. Atrium enim initium dicitur mansionis: ibi florebit justus, quando in illo initio resurrectionis audita felicitate gaudebit, id est, quando dicere audiet: Venite, benedicti, etc.


14 Adhuc multiplicabuntur in senecta uberi: Et bene patientes erunt ut annuntient.

C Senecta hominum arida est: Ecclesia vero tunc magis incipit esse uberrima, quando ad finem saeculi fuerit Domino miserante perducta. Bene patientes erunt: quia passiones beatorum coelorum regna conquirunt. Et tunc annuntient quoniam justus est Dominus, et quoniam rectus est, etc.


15 [Col. 0343A] Quoniam rectus Dominus Deus noster: Et non est iniquitas in eo.

C Quoniam rectus Dominus: qui servis suis promissa complevit, et non est in eo iniquitas: ut in hoc mundo permisisset periclitari martyrio, quos ibi non coronasset praemio.



ORATIO EX PSAL. XCI.

Exsultatio aeterna sanctorum, Deus, qui justos diversis bonorum refectos impendiis, florere in palmiferis atriis immarcessibiliter facis, quaesumus, ut remissis molibus delictorum, eorum nobis societatem dignanter impertias. Per Dominum nostrum Jesum Christum, etc.



PSALMUS XCII.



ARGUMENTUM PSAL. XCII.
[Col. 0343B]

C Laus Ecclesiae, de Incarnatione et de regno Christi


TT. ÷ Laus cantici ipsi David in die ante Sabbatum quando fundata est terra ..

C Canticum ad laudem pertinet divinitatis. Ipsi David: Christo aptatur. In die ante Sabbatum: sexta feria est, quae Sabbatum praecedit. Terra hic hominem significat, cui dicitur: Terra es et in terram ibis (Gen. III): quem inter initia rerum sexto Creator condidit.


1 Dominus regnavit, decorem indutus est: Indutus est Dominus fortitudinem et praecinxit se.

C Considerans Propheta quae ventura erant, regnaturum [Col. 0343C] esse Dominum, cum magna exsultatione concelebrat. Decorem induit, id est, pulchritudinem suae majestatis ostendit: quando transfiguratus est in monte coram discipulis (Matth. XVII). Indutus est Dominus fortitudinem: quia diabolum oppressit. H Et praecinxit se: cum multitudine angelica circumdatus remeavit ad Patrem (Act. I).


2 Etenim firmavit orbem ÷ terrae ..: Qui non commovebitur.

C Firmavit orbem terrae, id est, Ecclesiam (ut in Evangelio: Tu es Petrus et super hanc petram aedificabo Ecclesiam meam [Matth. XVI]) quae non commovebitur ullatenus, quamvis persecutione frequenter vexetur.


3 Parata sedes tua ex tunc: [Col. 0343D] A saeculo tu es.

C Parata est sedes, id est, mens fidelium; sicut est (Isa. LXVI): Super quem requiescit Spiritus meus, nisi super humilem et trementem verba mea et quietum? Ex tunc, id est, ab Incarnatione Christi. A saeculo: deitatem (quae coaeterna regnans cum Patre, nescit esse sub tempore) ostendit in Christo.


4 Elevaverunt flumina, Domine: Elevaverunt flumina vocem suam.

C Flumina Domini sunt, videlicet apostoli, qui de Spiritu sancto potati sunt, quae merito voces elevasse dicta sunt, quoniam auctori suas laudes salutariter obtulerunt.


5 [Col. 0344A] + Elevaverunt flumina fluctus suos ..: A vocibus aquarum multarum.

C Elevaverunt flumina fluctus, id est, apostoli sermones irriguos: ipsosque in praedicationibus erexere sanctissimis. A vocibus aquarum: gentes significat, quae ad catholicam fidem Deum laudando conveniunt.


6 Mirabiles elationes maris: Mirabilis in altis Dominus.

C Elationes maris: sapientes populos in Ecclesia catholica significat: quorum mirabiles elationes tunc fiunt, quando in mandatis Dei firma mente consistunt. Mirabilis in altis Dominus. H Quando residet ad dexteram Patris.


7 Testimonia tua credibilia facta sunt nimis; [Col. 0344B] Domum tuam decet sanctitudo, Domine, in longitudinem dierum

C Testimonia enim prophetarum nimis credibilia facta sunt: quia Incarnatione Domini revelata sunt, quae in sacris libris tenebantur occulta. Domus est utique universalis Ecclesia, hanc decet sanctitudo, id est, copiosa benedictio Christi adventus, quo adventu eam sic ornat, ut nunquam deserat. Longitudo dierum: aeternitatem significat. Nam, sicut quidam dixit, Longitudo non est, in qua est aliquid extremum.



ORATIO EX PSAL. XCII.

Domine omnipotens, qui paterna praecinctus virtute coelum, mare, terramque locasti, exaudi supplices tuos, et da credulitatem in testimoniis tuis, [Col. 0344C] indue nos fortitudinem et decorem sanctificationis. Qui cum Patre et Filio, etc



PSALMUS XCIII.



ARGUMENTUM PSAL. XCIII.

C Oratio fidelium, ut a persecutoribus: qui Deum ignorant: liberentur.


÷ TT. Psalmus David quarta Sabbati ...

C Psalmus: sanctam significat operationem, quarta Sabbati: feria quarta est, in quo die luminaria in firmamentum coeli facta narrantur. Sic in Ecclesia sunt fundati electi, de quorum patientia psalmus iste plurimum narrat.


1 Deus ultionum, Dominus: Deus ultionum libere egit.

[Col. 0344D] C Deus enim terribile nomen est: quoniam ex Graeco, quod significat timorem, descendit. Ultionum Dominus est, qui judicaturus erit mundum, et ultionibus justis affliget obstinatos. Libere egit, id est, nullo impediente totum mundum judicabit.


2 Exaltare, qui judicas terram ..: Redde retributionem superbis.

C Tunc exaltatus est coram discipulis: quando eum in majestate sua ad gloriam constat resurrexisse perpetuam. Judicabit terram: quando majestatis suae ditione judicabit terrenos homines. Superbi autem illi sunt, qui in sua malignitate deficiunt. Illis ergo retributio redditur, cum audierint: Ite in ignem.


3 [Col. 0345A] Usquequo peccatores, Domine: Usquequo peccatores gloriabuntur?

H Non sufficit eis peccatores esse, sed etiam in peccatis gloriantur. Prima quippe infelicitas est, peccare: secunda, in fine vitae poenitentiam non agere, quod gloriabundis in malitia evenire solet. C Qui in die judicii, si hic non emendant, gloriari non possunt. Dicit ergo, quousque gloriantur? quasi diceret usque ad finem vitae, quia, postea cessabit gloriatio et malitia.


4 Effabuntur et loquentur iniquitatem: Loquentur omnes qui operantur injustitiam.

C Qui sunt qui loquuntur iniquitatem, nisi illi qui dicunt: Quid nobis proderit si juste vixerimus? aut quid illis profuit, qui in hac vita conversati sunt [Col. 0345B] innocenter, qui ut caeteri mortui sunt?


5 Populum tuum, Domine, humiliaverunt: Et haereditatem tuam vexaverunt.

C Per populum, viros dicit fideles, quos dicit humiliatos: quoniam Deo contumelias fieri audiebant, necesse est enim devotum famulum dolore cruciari, quando aliquid irreverentissimum de Deo audierit. Haereditatem dicit populos Christianos: quos innumeris cladibus a superbis persecutoribus constat esse vexatos.


6 Viduam et advenam interfecerunt: Et pupillos occiderunt.

H Vidua: secundum tropologiam est anima peccatrix, quae Deum verum amisit. Pupilli vero illi sunt, qui Patrem Deum non habent quos haeretici [Col. 0345C] interficiunt: sicut et pravi divites, caeteros humiles affligunt.


7 Et dixerunt: Non videbit Dominus: Nec intelliget Deus Jacob.

C Aestimant enim dementes, Deum non vidisse mala illorum cum peccant, quando se non sentiunt sub celeritate percelli: dum ille pius moderator exclamat: Nolo mortem peccatoris (Ezech. XXXIII). Deus Jacob: dicitur Deus Christiani populi.


8 Intelligite, insipientes in populo: Et stulti, aliquando sapite.

C Insipientes illos appellat, qui in Ecclesia constituti, felicitate hujus saeculi gaudent. Stulti autem dicit sapite, id est, vos qui verae religionis expertes, blasphematis aperte, dicentes Deum nec [Col. 0345D] videre nec intelligere hominum facta: vos, inquam, stulti et dementes, advertite pietatem Dei.


9 Qui plantavit aurem non audiet: Aut qui finxit oculum non considerat?

C Isti versus increpative legendi sunt. Ostendunt enim in Deo esse virtutes audiendi videndique; ac si dicat: Qui tibi plantavit aurem non audiet? audiet vere. Et qui finxit oculum ad videndum non videt? H Certe totus oculus est, qui omnia videt: totus manus est, quia omnia operatur: et quidquid membra nostra valent, ipse operatur.


10 Qui corripit gentes non arguet: Qui docet hominem scientiam?

C Qui corripit gentes, id est, qui erudit gentes [Col. 0346A] per legem suam et prophetas, non arguet? arguet utique. Qui docet hominem scientiam, ipse non habet? habet videlicet: quia plenitudo scientiae in Deo est.


11 Dominus scit cogitationes hominum: Quoniam vanae sunt.

C Cogitationes enim talium hominum omnino vanissimae sunt: quas Dominus novit, quia ipsi per se nosse non possunt, qui pravis cogitationibus occupantur. Vanum enim dicimus, quidquid a veritate discedit, quidquid utilem non habet fructum.


12 Beatus homo quem tu erudieris, Domine: Et de lege tua docueris eum.

C Contra vanos, bene ponitur beatus. Quia sicut [Col. 0346B] illi caducis cogitationibus eluduntur, ita justi doctrinae coelestis veritate firmantur, fiuntque revera beati, quoniam munera coelestis sapientiae perceperunt. H Unde certe felix, quia Deo magistro utitur. De lege, id est, Scripturis sanctis. Lectio quoque illius Scripturae sanctae mitigat tribulationes; unde sequitur: Ut mitiges, etc.


13 Ut mitiges ÷ ei .. a diebus malis: Donec fodiatur peccatori fovea.

C Constat esse beneficium sanctae legis, ut in adversis istius mundi Christianus discat patientiam, qua omnia ei mitigantur adversa. Dies mali praesens mundus est, in quo justus exspectat tolerando per patientiam adversa, donec omnibus peccatoribus [Col. 0346C] fovea damnationis praeparetur aeterna.


14 Quia non repellet Dominus plebem suam: Et haereditatem suam non derelinquet.

C Plebem suam, dicit fidelissimos Christianos, qui ad Dominum tota mentis intentione festinant. Haereditas est humana, quae ad successorem prioris Domini morte transfertur, sed licet haereditas Christi sit suo sancto sanguine acquisita, tamen nunquam perdit suum auctorem, sed cum ipso possidetur semper.


15 Quoadusque justitia convertetur in judicium: Et qui juxta illam? omnes qui recto sunt corde ÷ Diapsalma ...

C Tunc convertetur justitia hominum in judicium, quando sedentibus apostolis super duodecim sedes [Col. 0346D] dabuntur justis praemia aeterna, et justi judicabunt impios. Et qui juxta illam (interrogando dicit) scilicet justitiam? Respondet, omnes recto corde.


16 Quis consurget mihi adversus malignantes? ÷ Aut .. quis stabit mecum adversus operantes iniquitatem?

C Testatur enim Christus sibi solum Deum esse adjutorem contra malignos spiritus. Et interrogative legendum est: quis consurget? id est nemo pro me adversus daemones certaturus assistet, dum potius homines eos malis imitationibus subsequantur. Aut quis stabit? id est nullus stabit in acie certaturus, quasi diversis jaculis vulnerandus, ut non defendendo sed patiendo stet.


17 [Col. 0347A] Nisi quia Dominus adjuvit me: Paulominus habitavit in inferno anima mea.

C Dicit enim: nisi quia Dominus, vox Christi in persona membrorum, ac si dicat: In illam foveam protinus incidissem, in qua peccatores certum est posse demergi. Paulominus habitaverat, id est, vanis persuasionibus potuisset decipi anima mea, nisi meruisset a Domino liberari.


18 Si dicebam: Motus est pes meus: Misericordia tua, Domine, adjuvabat me.

C Hic beneficium celerrimae confessionis ostenditur, ut cum se homo lapsum in peccatis confitetur, statim munera divina dimittendi peccata subsequuntur. Si igitur dicebam: Motus est pes meus, id est peccavi, quam statim dixi vero corde, misericordia tua adjuvabat me. Tantum valet accelerata [Col. 0347B] confessio, ut ante remittatur peccatum quam puniatur.


19 Secundum multitudinem dolorum meorum in corde meo: Consolationes tuae laetificaverunt animam meam

H Secundum multitudinem, id est, quantum fuit pondus poenitentiae, tantus fuit numerus consolationum. Quia quando egi poenitentiam et sustinui tribulationem in praesenti vita, tunc consolari gaudebam in futura, et quanto magis egi poenitentiam, tanto magis consolatus es me. Unam fudi lacrymam, unam merui consolationem; decem fudi lacrymas, decem merui consolationes. Quot patimur vulnera, tot meremur et coronas, et magnitudo tribulationum [Col. 0347C] magnitudo praemiorum est.


20 Nunquid adhaeret tibi sedes iniquitatis: Qui fingis laborem in praecepto?

C Nunquid? negative legendum est. Sedes iniquitatis est mundi hujus voluptuosa possessio, quae Domino adhaerere non potest. Praeceptum enim Domini habet: Beati qui lugent et qui persecutionem patiuntur propter justitiam, quoniam istorum est regnum coelorum (Matth. V). Et praeceptum Domini in praesenti saeculo laborem et dolorem habet, non requiem nec gaudium. Quia arcta et angusta via est quae ducit ad vitam. Fingere enim plasmare dicimus, et qui mentitur, aliquid sibi plasmare videtur. Hic autem fingere Deo attribuitur, ille formavit laborem in praecepto. H Nemo enim dormiens coronatur.


21 [Col. 0347D] Captabunt in animam justi: Et sanguinem innocentem condemnabunt.

C Captabunt enim dixit, quasi captiose tractabunt, quia veram causam criminis in martyribus persecutores invenire non possunt. Et sanguinem innocentem: ad Christum hoc potest referri, quia vere innocens pro nostra redemptione sententiam injustae condemnationis accepit.


22 Et factus est Dominus mihi in refugium: Et Deus meus in adjutorium spei meae.

C Hic ostendit nihil valere persecutiones hominum contra Christum vel contra martyres, et eo tempore magis dicit divinum sibi provenisse refugium, quando superbia humanae persecutionis studio inflata [Col. 0348A] est. Quia per hanc illa beatitudo coronalis palmae praeparatur. Et Deus meus in adjutorium spei meae. Quoniam hic adhuc spem habemus, non rem tenemus: sed spem in futuro relinquimus, quia jam nostrum desiderium possidemus.


23 Et reddet illis iniquitatem ipsorum: Et in malitia eorum disperdet eos: + Disperdet illos: Dominus Deus noster.

C Et reddet illis, id est retribuet malis secundum vota nequitiae suae, et nota quod hoc nomen, malitia, est capax omnium criminum, sicut charitas est capax omnium virtutum. Disperdet eos, id est, a suo regno alienos efficiet.



ORATIO EX PSAL. XCIII.

Erudi nos, Domine, secundum benevolentias legis [Col. 0348B] tuae, et esto nobis in tribulatione refugium, qui hominibus prudenter insinuas scientiam, ne derelinquant. Per Dominum nostrum Jesum, etc.



PSALMUS XCIV.



ARGUMENTUM PSAL. XCIV.

C Propheta incitat populos ad laudem Dei venire.


TT. ÷ Laus cantici ipsi David ..:

C Laus, vocis significat devotionem; canticum, hilaritatem mentis. Quod utrumque in opere psalmodiae debet esse sociatum. Ipsi David, significat Christum, cui laus ista cantatur


1 Venite, exsultemus Domino. Jubilemus Deo salutari nostro.

C Venite enim illis dicitur qui longe positi sentiuntur, [Col. 0348C] qui se necdum fidei integritate populo fideli junxerunt. Est autem exsultatio hujus saeculi, quae occupat animas infideles. Ideo addidit Deo, de quo vera est exsultatio. Jubilare esse magnum modum laetitiae, cui sermo non sufficit, saepe diximus.


2 Praeoccupemus faciem ejus in confessione: Et in psalmis jubilemus ei.

C Praeoccupare, est aliquid ante facere, quam ille possit videre qui creditur advenire. Faciem, dicit conspectum Christi in judicio, id est ut confiteamur facinora nostra ante judicialem ejus adventum. Jubilemus in psalmis, H scilicet in cordibus nostris psallentes, id est gratias agentes.


3 Quoniam Deus magnus Dominus: Et rex magnus super omnes deos.

[Col. 0348D] C Dicendo enim, quoniam Deus magnus ostendit illum esse potentiorem; magnus quippe hic non dicitur, nisi qui summae potestatis arcem tenere monstratur. Deos etiam homines sanctos appellat super quos Dominus rex magnus est, quoniam creat omnia et regit universa.


4 Quia in manu ejus sunt omnes fines terrae: Et altitudines montium ipsius sunt.

C Fines terrae ad gentes pertinet universas, quae Christo fideli devotione subjectae sunt. Altitudines montium, potestates saeculi honoresque terreni sunt, qui tamen Domino subjecti sunt, et ideo ipsius esse dicuntur. H Pugillo enim, id est, potestate concludit omnem latitudinem terrae.


5 [Col. 0349A] Quoniam ipsius est mare et ipse fecit illud: Et siccam manus ejus formaverunt.

C Mare significat gentes, quae in hoc saeculo variis vitiorum flatibus commoventur; arida, populus fidelis est, fontes fidei adhuc sitiens: quos dono suae misericordiae fundare dignatus est Christus. His omnibus jungendum est: jubilemus ei.


6 Venite, adoremus et procidamus Et ploremus ante Dominum qui fecit nos: quia ipse est Dominus Deus noster.

C Hortatur nunc Christianum populum Propheta ad satisfactionem poenitentiae. Adoremus, id est, corporis inflexione incurvemus. Procidamus, ut ante ipsum nos prosternamus, totaque membrorum effusione tendamur. Ante Deum plorare, est pios [Col. 0349B] fletus effundere, et pessima facta damnare. Nam si tota cordis puritate deprecemur, facile nos qui fecit, et reficit. Et causam triplicem hujus adorationis subjicit, quoniam ipse fecit nos, etc.


7 Et nos populus pascuae ejus: Et oves manus ejus.

C Dicit enim quid sint fideles, utique oves pascuae Domini. Quia aeternis deliciis felici sorte satiantur.


8 Hodie si vocem ejus audieritis: Nolite obdurare corda vestra.

C Hic subdit unam conditionem necessario praerequisitam ad hoc, ut sint homines vere oves Christi, dicens: Hodie si vocem ejus audieritis. Nam qui [Col. 0349C] vocem Domini non audit, non grex dicitur ejus, nec in pascuis ejus collocatur. Hodie vero pro quolibet tempore positum est, velut dicatur: Quocunque tempore vel die, ejus vocem audieritis, nolite obdurare corda vestra.


9 Sicut in irritatione: Secundum diem tentationis in deserto.

C Tentatio enim Judaica contra Moysen gravi murmuratione surrexit, dicens nec escam sibi in deserto dari, nec aquam potabilem divina largitate concedi. Quapropter culpa parentum istis repetitur, ut debita vindicta timeatur.


10 Ubi tentaverunt me patres vestri: Probaverunt et viderunt opera mea.

[Col. 0349D] C Ubi, significat in deserto. Ibi apparuit potestas Dei, quando esca venit ex aere potusque ex lapide. Ibi probaverunt opera mea: quando manna pluit esurientibus, quando coturnicum multitudo venit et aquas lapus dedit (Exod. XVI). Et viderunt; hoc ipsis improperium dicitur. Nam viderunt et tamen non crediderunt.


11 Quadraginta annis offensus fui generationi illi: Et dixi: Semper errant corde.

A Quadraginta annis, omne tempus vitae praesentis significat; denarius etenim numerus perfectus est, qui dum ad quatuor mundi partes adjungitur, ad quadragenarium usque pervenit.


12 [Col. 0350A] Et isti non cognoverunt vias meas: ut juravi in ira mea. Si introibunt in requiem meam.

C Et isti non cognoverunt vias, quia quadraginta annorum tempore beneficia Dei scire noluerunt. Duobus modis jurare dicitur Deus: jurat placatus atque mitis; hic autem jurare dicitur iratus, quia vindictam noscitur comminari. Quid est aliud in requiem Dei non introire, nisi perpetua tormenta suscipere. Negative igitur legendum est, si introibunt, id est non introibunt.



ORATIO EX PSAL. XCIV.

Salutare eximium omnium populorum, Domine, respice propitius super oves gregis tui, eisque impertiens sal prudentiae, introducere easdem innoxias [Col. 0350B] noxias sempiternam digneris in requiem. Qui cum Patre et Filio et Spiritu, etc.



PSALMUS XCV



ARGUMEMTUM PSAL. XCV.

C Laus fidelium de Christi Incarnatione et de exaltatione Ecclesiae.


TT. ÷ Quando domus aedificabatur post captivitat canticum hinc David ...

H C Domus enim ista est universalis Ecclesia, in qua Christus inhabitat. Quae destructa aedificatur, quando anima post captivitatem peccati, ad intelligentiam veritatis coeperit Domino praestante remeare; nec aedificari desinet, donec usque ad finem saeculi praedestinatorum numerus impleatur. [Col. 0350C] H Totum quippe mysterium hujus psalmi in titulo est; tota vitae nostrae sacramenta et salus in titulo sunt.


1 Cantate Domino canticum novum: Cantate Domino, omnis terra.

C Cantat enim Domino canticum novum qui, vetere homine deposito, per gratiam baptismatis feliciter innovatur. Omnis terra, catholicam significat Ecclesiam, quae per cunctum orbem noscitur esse diffusa. Nova domus novum meretur canticum. Innovata anima canticum innovet.


2 Cantate Domino et benedicite nomini ejus: Annuntiate de die in diem salutare ejus.

C Nomen enim Dei benedicimus, quando nostrum salutare per omnia confitemur. De die in diem nuntiatur, [Col. 0350D] quando adventum Christi et prophetae promiserant, et evangelistae venisse declararunt. Ita factum est ut duo coelestes dies annuntiasse ejus gloriam comprobentur, scilicet Vetus Testamentum et Novum. H Christus enim in utroque lucet. Nolite eum tantum in Veteri nuntiare, ne sitis Judaei: nec solum in Novo, ne sitis Manichaei, sed in utroque laudate eum.


3 Annuntiate inter gentes gloriam ejus: In omnibus populis mirabilia ejus.

C Dominus enim salvator nuntiandus erat, et per gentes quoque praedicanda erat gloria ejus, quia tanti miraculi praedicabant auctorem. Mirabilia ejus: significat arcanum incarnationis Christi, qui [Col. 0351A] dum sit altissimus, factus est pro nobis humillimus.


4 Quoniam magnus Dominus et laudabilis nimis. Terribilis est super omnes deos.

C Magnus, ad potestatem pertinet, quia cunctis potentior est: laudabilis, ad pietatem, quia nos redemit; nimis, ad utrumque pertinet, quia nec quantum magnus, nec quantum laudabilis sit potest explicari. Deos hic debemus advertere quos sibi gentilitas composuit.


5 Quoniam omnes dii gentium daemonia: Dominus autem coelos fecit.

C Daemonia sunt enim quae nulli praestant bona, sed in se credentes semper decipiunt, dicti daemones, [Col. 0351B] quasi scientes. Sed quoniam scientia illa dici non potest, quae Creatoris non obsecundat arbitrio, eos ita scientes debemus accipere, quasi non intelligentes, sicut et Apostolus sapientiam mundi stultitiam vocat (I Cor. I). Deus coelos fecit, id est, apostolos et sanctos viros instituit, qui daemonibus imperare consueverunt.


6 Confessio et pulchritudo in conspectu ejus: Sanctimonia et magnificentia in sanctificatione ejus.

C Confessionem siquidem, bene sequitur pulchritudo. Quia nemo potest esse pulcher, nisi fuerit Dei miseratione mundatus: foedos nos faciunt peccata, sed poenitentia reddit decoros. Sanctimonia et magnificentia, id est honor et beatitudo. In sanctificatione, [Col. 0351C] id est in illa voce Christi: Venite, benedicti. Vel melius, A in sanctificatione gratiae, qua sanctificat et ita magnificat nos. Noli ante magnificari quam sanctificari (quia illud est ruere), sed ante sanctificare, et ita a Deo non a te magnificaberis.


7 Afferte Domino patriae gentium, afferte Domino gloriam et honorem: Afferte Domino gloriam nomini ejus.

C Patria dicta est, quasi patris atria. Significat enim patria gentium omnem generalitatem Christianorum, quam admonet ut Domino gloriam afferat et honorem. Afferunt utique gloriam nomini ejus qui studio devotionis et bonae voluntatis commutantur [Col. 0351D] in melius, et consubstantialem Trinitatem per omnia confitentur. Laus enim et honor est Domini, bona conversatio servi, unde Salvator ait: Sic luceat operationis bonae lux vestra coram hominibus, ut glorificetur pater vester in coelis (Matth. V).


8 Tollite hostias et introite in atria ejus: Adorate Dominum in atrio sancto ejus.

C Hostias, hic dicit, conscientiae purae libamina. Unde non sanguis, sed piae lacrymae currunt, hoc est cor contritum. Vel opera misericordiae. Atria autem Domini sunt apostoli vel prophetae, per quos fidelis populus intrat ad Deum. Tunc revera Christus adoratur, quando in atria Ecclesiae catholicae pervenitur.


9 [Col. 0352A] Commoveatur a facie ejus universa terra; Dicite in gentibus ÷ quia .. Dominus regnavit.

C Tunc enim terra commovetur, quando peccator, terrena vitia derelinquens, ad poenitentiam fuerit Domino miserante perductus. Dominus regnavit per tropaeum crucis in genere humano. Unde et Romana translatio, ex septuaginta Interpretibus facta habet: regnavit a ligno. Sive regnavit, id est, apparuit in carne regnaturus qui semper regnavit. H Vel, regnavit in animabus commotis per poenitentiam.


10 Etenim correxit orbem terrae qui non commovebitur: Judicabit populos in aequitate.

C Tunc correxit orbem, quando per regulam fidei [Col. 0352B] paganorum corda convertit. Qui, scilicet orbis, non commovebitur, quia in soliditate verae fidei consistit. Populos, hic fideles homines vult intelligi, qui judicandi sunt sub tranquillitate supernae misericordiae, quando eis praemia promissa restituit. Et aequitas pertinet ad beatos, ira ad poenas perpetuas impiorum.


11 Laetentur coeli et exsultet terra: commoveatur mare et plenitudo ejus: Gaudebunt campi et omnia quae in eis sunt.

C Coeli, apostolos, prophetas et praedicatores; terra, auditores conversos; mare, mundum significat. Campos vero viros dicit, non superbia tumidos, non asperos iracundia, sed mansuetos lenitateque [Col. 0352C] plenissimos, qui gaudent, quando conversationis dona susceperint. Omnia, universitatem gentium significat.


12 Tunc exsultabunt omnia ligna silvarum a facie Domini quia venit: + Quoniam venit: judicare terram.

C Tunc exsultabunt, id est in secundo adventu Christi, quando judicaturus est mundum, exsultabunt omnia ligna silvarum, id est gentes, quae prius fuerant steriles, velut ligna silvarum, ad culturam fructiferam tunc perductae, ante faciem Domini magno gaudio sunt laetaturae. Quoniam venit: per hoc illum nos adventum tantum voluit intelligere, quem adhuc noscimur exspectare. H Ideo certe ista ligna gaudebunt, quia non sunt obnoxia combustioni; [Col. 0352D] peccatores enim subdet poenis; justos praemiis remunerabit aeternis.


13 Judicabit orbem terrae in aequitate: Et populos in veritate sua.

Primo venit ut judicetur, postea venturus est ut judicet.



ORATIO EX PSAL. XCV.

Factor coeli et terrae, creator Deus quem omnis terra cantici novi modulatione persultat, precamur, ut sicut te a ligno regnante supplices confitemur, ita, amisso omni gentilitatis errore, futuri adventus tui gloriam, intentis sensibus praestolemur. Qui cum Patre et Filio, etc.



PSALMUS XCVI.
[Col. 0353A]


ARGUMENTUM PSAL. XCVI.

C Propheta de primo Christi adventu dicit, admonens fideles in eo laetari, et increpans eos qui idola venerantur.


TT. Psalmus ÷ ipsi David: quando terra ejus restituta est.

C Terra David, caro Christi est, quae post soporem mortis lege communi restaurata est in gloria munere singulari resurrectionis. Vel certe, terra, est Ecclesia, id est corpus Christi mysticum, omnes, scilicet fideles.


1 Dominus regnavit, exsultet terra: Laetentur insulae multae.

C Dominus regnavit, quis ergo alter colendus est, [Col. 0353B] nisi ille qui solus cognoscitur imperare? Exsultet terra, id est genus humanum, in sua reparatione. Laetentur insulae, id est ecclesiae gentium. Dicit vero multae non omnes, propter haereticas pravitates.


2 Nubes et caligo in circuitu ejus: Justitia et judicium correctio sedis ejus.

C In hoc versu, qualis sit Dominus impiis vel religiosis narratur. Nubilosus et caliginosus est indevotis, dum tenebrosa corda nulla claritate resplendent. Justitia vero et judicium, his qui in eum credunt, et sedes ejus effici meruerunt; qui bene correctio vocantur, quia pravitate exuti, et recti, et Dei sedes facti sunt.


3 Ignis ante ipsum praecedet: Et inflammabit in circuitu inimicos ejus.

[Col. 0353C] C Ante adventum Domini ignis praecessit, quando a praedicatione prophetarum corda infidelium fremuerunt, ita ut, ardore iracundiae succensi, de praedicantium nece tractarent. Et inflammabit, scilicet impios adversus electos. In circuitu, quia dum pauci essent electi, erat adversariorum circumdans innumerabilis multitudo.


4 Alluxerunt fulgura ejus orbi terrae: Vidit et commota est terra.

C Alluxerunt fulgura ejus, id est praedicationes prophetarum vel miracula sanctorum. Commota est terra, hoc est terreni perterriti in novitate praedicationis, ut se intelligerent idola insensata colere, dum haberent adorabilem summum Creatorem.


5 [Col. 0353D] Montes sicut cera fluxerunt a facie Domini: + A facie Domini .. omnis terra.

C Montes fluxerunt, hoc est, potentes hujus saeculi cognito Domino humiliati sunt. Omnis terra, id est potestates saeculi, pagani seu haeretici, qui, ab errore vocati a Domino, damnantes superstitiosum votum suum, magis divinum eligunt subire servitium.


6 Annuntiaverunt coeli justitiam ejus: Et viderunt omnes populi gloriam ejus.

C Coeli, apostoli vel praedicatores, quorum sanctis praedicationibus, justitia Dei innotuit mundo. Viderunt: hic non carnalibus oculis sed cordis lumine debemus accipere; gloria enim audiri non videri [Col. 0354A] solet. Vel, ut quidam volunt, viderunt gloriam, id est Christum qui est gloria Patris.


7 Confundantur omnes qui adorant sculptilia: Qui gloriantur in simulacris suis.

C Increpat hic cultores idolorum. Idolum dictum est, quod ipsum sit dolum, id est hominum falsitate repertum. Simulacrum, a simulatione sacra compositum, eo quod illis detur honor alienus. Sic utraque fugienda ipsorum nominum interpretatione declarantur.


8 Adorate eum, omnes angeli ejus: Audivit et laetata est Sion.

C Bonus enim angelus adoret Deum, qui recto corde suum cognoscit auctorem, nec se ab hominibus adorari permittit; sed malus angelus se adorari [Col. 0354B] satagit (Apoc. XIX). Audivit Sion, id est, Ecclesia catholica puro corde judicia Domini percepit, et ideo laetata est. Nam qui verbum Dei subdola mente audit, quia contra voluntatem suam quod non credit audit, tristis abscedit (Matth. IV).


9 Et exsultaverunt filiae Judae. Propter judicia tua, Domine.

C Filiae Judae significant religiosas mentes probatasque personas; quae ideo filiae Judae dicuntur, quoniam Christo confiteri et credere maluerunt qui ex Juda descendit. Propter judicia, scilicet quia tristitiam servorum tuorum convertis in gaudium, et superbum eis diabolum virtutis humilitate prosternis.


10 Quoniam tu Dominus altissimus super omnem [Col. 0354C] terram: Nimis exaltatus es super omnes deos.

C Terra hic, peccatores; deos, justos homines debemus advertere. Per haec enim duo, significat Christum et terrenis creaturis et coelestibus imperare.


11 Qui diligitis Dominum, odite malum: Custodit ÷ Dominus .. animas sanctorum suorum: de manu peccatorum liberabit eos.

C Hic bonos alloquitur et fideles, ut a malitia diaboli segregentur. Ipse enim jure dicitur malus, per quem venit omne malum. Et ne quis diabolum timuisset offendere, sequitur: custodit Dominus animas sanctorum. Liberat etiam animas de manu peccatorum, quando eas non sinit aliqua pravitate subverti. [Col. 0354D] Ne vero Dominum corpora sanctorum a poenis custodire intelligeres (qui passim tradit ad poenas, ut martyribus reddat coronas), dixit, animas sanctorum.


12 Lux orta est justo: Et rectis corde laetitia.

C Justo dicit ortam esse lucem, id est verissimam fidem, ut illuminatus talia credat quae eum ad coelorum regna perducant. Rectis corde oritur laetitia; quando Deo praestante talia gerunt quae sibi profutura cognoscunt.


13 Laetamini, justi, in Domino: Et confitemini memoriae sanctificationis ejus.

C Admonet hic justos, non in humano desiderio, aut in hujus saeculi ruinosa jactantia, sed in Domino [Col. 0355A] laetari. Confitentur justi memoriam sanctitatis ejus, quando in illo regno perpetuo fuerint collocati, recordantes de quanta clade hujus saeculi Deo miserante sunt subtracti.



ORATIO EX PSAL. XCVI.

Custos animarum sanctarum, Deus, cujus regnum est pars perfecta justorum, concede prophetias evangelicasque coruscationes pectoribus nostris inseri, et si quid est obtectum velamine prisco, Spiritu sancto revelante pandatur. Per Dominum nostrum Jesum Christum Filium, etc.



PSALMUS XCVII.



ARGUMENTUM PSAL. XCVII.

C Propheta commonet populum Christianum cantici novi exsultatione laetari, quando mirabilis est [Col. 0355B] Christi concessus adventus.


TT. Psalmus ÷ ipsi David:


1 Cantate Domino canticum novum: Quia mirabilia fecit.

C Novus enim homo cantare debet canticum novum, non ille vetustus, qui necdum Adae peccata deponens in eis perseverat. Novum canticum est de Domini Incarnatione narrare vel cantare. Novum quia nunquam aliquid simile mundus audivit. Fecit mirabilia, quando caecis lumen, claudis gressum donavit.


2 Salvavit sibi dextera ejus: Et brachium sanctum ejus.

H Christus enim, dextera et brachium dicitur. Dextera pro virtute, brachium pro robore hic ponitur. [Col. 0355C] Ipse salvavit hominem dextera sua in salutem, qui suo vitio perierat. C Sive semetipsum salvavit qui dixit, Potestatem habeo ponendi animam meam et iterum sumendi eam (Joan. X).


3 Notum fecit Dominus salutare suum In conspectu gentium revelavit justitiam suam.

B Notum fecit Dominus salutare, id est Dominum Salvatorem, qui salutaris recte dicitur, quia omnis salutis est auctor. Et revelavit justitiam, id est Christum, qui prius sub quodam velamine praedicatus fuerat a prophetis. Quo subducto in ejus adventu, ipsa facies veritatis apparuit. H Vel justitiam vitae, quae incredulitate hominum fuit obscurata.


4 Recordatus est misericordiae suae: [Col. 0355D] Et veritatis suae domui Israel.

H Recordatus est misericordiae, in populo, scilicet gentium. Et veritatis suae, quoad populum Judaeorum, scilicet opere complens quod patriarchis promiserat.


5 Viderunt omnes termini terrae: Salutare Dei nostri.

C Viderunt omnes, id est mente conspexerunt, quod per totum mundum constat effectum. Quae visio non nisi ad fidem est referenda, ut nobis possit veritas constare verborum; per fidem enim omnes termini terrae viderunt Jesum.


6 Jubilate Domino, omnis terra: Cantate et exsultate et psallite.

[Col. 0356A] C Jubilate, dictum, est cum magna delectatione in gaudium vocis prosilire. Omnis terra, designat universam Ecclesiam. Cantare, est officio oris laudes personare; exsultare, cum magno amore animi vota declarare; psallere, bonis operibus Dei mandata complere.


7 Psallite Domino in cithara, ÷ in cithara .. et voce psalmi: In tubis ÷ ductilibus .. et voce tubae corneae.

H Psallit Domino in cithara qui omnibus membris se castum praebuerit; non potest autem esse sonus citharae perfectus, si una chorda defuerit; sic etiam homo, si uno crimini capitali subjacebit, non psallit Domino in cithara, quia una chorda deest, nec est perfectus citharae sonus. C Vox psalmi quoque ad [Col. 0356B] laudationem divinam pertinet. Tubae ductiles, significant fideles, qui diversis passionibus tunsi, Deo largiente, clarius sonuerunt. Vox tubae corneae, est fixa tolerantia patientiae, quae ut cornu perseverat.


8 Jubilate in conspectu regis Domini: moveatur mare et plenitudo ejus: Orbis ÷ terrarum et qui habitant in eo:

C Dixit jubilandum esse, nunc ostendit ubi, quia ante regem. Commovetur mare, quando in futuro judicio impiorum pectora a recordatione delictorum commoventur. Et plenitudo ejus, merito dicitur, quia multa peccata commiserunt. Orbis terrarum movebitur, quando in novam faciem veniet, ut praedictum est: erit coelum novum et terra nova (II Petr. III). Et qui habitant, id est homines in eo.


9 [Col. 0356C] Flumina plaudent manu simul: montes exsultabunt a conspectu Domini: Quoniam venit judicare terram.

C Flumina: sanctos viros significat, qui bona pera coelesti ubertate manaverunt. Simul, id est cum Domino Salvatore, cui praedicta opera exhibuerunt. H Montes, apostoli. C Qui exsultabunt in conspectu Domini, in judicatione futura, quoniam venit, scilicet judicare peccatores, qui terrena semper vitia concupiscunt, et ideo terra recte dicuntur.


10 Judicabit orbem ÷ terrarum .. in justitia. Et populos in aequitate.

C Isti sub justitia judicandi sunt, qui nulla remissione liberabuntur a sua pertinacia. Illi vero populi in aequitate judicandi sunt, quoniam ibi praemia recipiunt, [Col. 0356D] qui hic propter nomen Domini gravissima pericula pertulerunt.



ORATIO EX PSAL. XCVII.

Immitte, Domine, salutare tuum mentibus nostris, qui revelasti justitiam tuam gentibus universis, ut qui quondam judicari venisti pro perditis, misericordiam, cum adveneris, pro quibus judicatus es, largiaris. Qui cum Patre et Filio, etc.



PSALMUS XCVIII.



ARGUMENTUM PSAL. XCVIII.

C Propheta commonet populos Christo Domino confiteri, eumque adorare, quia suis fidelibus propitius existit.


[Col. 0357A] TT. ÷ Psalmus David ..:

C Per David enim, et personam loquentis advertimus, et Christum, manu fortem et desiderabilem sentimus. Ipsius enim honor, in hoc psalmo, regnum potentiaque cantatur


1 Dominus regnavit, irascantur populi: Qui sedes super Cherubim: moveatur terra.

C Cum psalmo dicit, Dominus regnavit, exponit quoniam gloriam suae resurrectionis ostendit. Ille enim, qui resurrexit nempe, ipse regnavit. Irascantur populi, H vel Judaei vel gentiles non credentes, C nihil ultra Christo nocituri. Cherubim, Hebraeum, significat plenitudinem scientiae, ubi quasi in throno suo Deum manifestat sedere. Moveatur terra, postulat [Col. 0357B] peccatores ad conversionem commoveri; H quandiu enim terra, id est peccator, immobilis est, sanari non potest. Quando vero mota fuerit et intremuerit propter peccata, sanitatem recipit. Unde alibi dicitur: Sana contritiones ejus, quia mota est (Psal. LIX).


2 Dominus in Sion magnus: Et excelsus super omnes populos.

C Sion interpretatur speculatio, id est Ecclesia, in qua Dominus spiritaliter inesse monstratur; et ille, quem contempserunt perversa mente, rex et excelsus super omnes populos eminet.


3 Confiteantur nomini tuo magno. Quoniam terribile et sanctum est: Et honor regis judicium diligit.

[Col. 0357C] C Magnum dictum est nomen Christi, quia ubique diffamatum est; terribile, quia ipse venturus est judicare vivos et mortuos; sanctum, quia immaculata et coelesti conversatione permansit. Honor regis est gloriosa praedicatio, quam illi semper offerimus, confitendo ipsius justum judicium. Vel, diligit, honor, id est, cultus quo Deum honoramus; amat, id est requirit diligentem advertentiam, deliberationem, sui ipsius judicium et vilitatem, atque Dei reverentiam.


4 Tu parasti directiones: Judicium et justitiam in Jacob tu fecisti.

II Praeparavit Deus directiones in populis, sed ipsi proprio vitio depravati sunt. C Judicium fecit [Col. 0357D] in populo fideli, quando ei donavit bonum malumque discernere; justitiam vero, cum relictis idolis, creatori suo meruit deservire. In Jacob, id est in unoquoque fideli.


5 Exaltate Dominum Deum nostrum: Et adorate scabellum pedum ejus quoniam sanctum est.

Commonet Propheta devotos populos, praedicando magnificare et exaltare nomen Domini, et adorare scabellum, H A C id est corpus Christi, quod de Maria virgine assumpsit. C Scabellum, humanitas divinitatis intelligitur. Pedes ejus, stabilitatem divinitatis significat. Quoniam sanctum est, scilicet corpus Christi, et gloriosum, et adorabile.


6 [Col. 0358A] Moyses et Aaron in sacerdotibus ejus Et Samuel inter eos qui invocant nomen ejus.

C Moyses et Aaron in sacerdotibus ejus. Quamvis Moyses sacerdos esse alibi non legatur. H Et quamvis illorum unus legis, alter sacerdotii teneat regulam, tamen, uterque sacerdotali praeconio, vel in legalibus vel in vestris tintinnabulis adventum Domini nuntiavit.

C Samuel unxit David in regem, tamen non accepit officium sacerdotis, quia erat de tribu Ephraim, unde sacerdotes fieri non licebat, et ideo non inter sacerdotes, sed inter eos qui invocant nomen Domini ponitur hic. Levita vero fuit, quia illud linium Ephod portavit. H Quod significat posse candidum effici, qui per poenitentiam nomen Dei invocans, nigredinem [Col. 0358B] peccati lacrymis diluerit.


7 Invocabant Dominum et ipse exaudiebat eos: In columna nubis loquebatur ad eos.

C Quantum valeat sinceritas orationis, in brevitate declaratum est, quia fideliter Deum invocantes efficaciter audiebat. In columna nubis loquebatur tunc illis, nobis autem per sanctum scabellum, id est, per incarnationem, et loqui et apparere dignatus est.


8 Custodiebant testimonia ejus: Et praeceptum quod dedit illis.

C Reddit causas quare eos Dominus exaudire dignaretur. Ipse enim Christus vere illum diligit, qui ejus mandata custodit, ut ipse ait: Si me diligitis, mandata mea servate (Joan. XIV). Testimonium vero [Col. 0358C] hic dicitur: per signa aliqua praecedentis rei posita significatio. Sicut in lege dixit: Hoc erit vobis in testimonium (Deut. VI).


9 Domine, Deus noster, tu exaudiebas, eos Deus, tu propitius fuisti eis: Et ulciscens in ÷ omnes .. adinventiones eorum.

C Dicendo tu exaudiebas eos, tu eis propitius fuisti, ostendit quidem desideria sanctorum in bonis petitionibus fuisse completa. Et ulciscens in omnes, etc., ne eis humana elatio subripere potuisset. Nam quamvis aliqui sancti sunt et fideles viri, tamen oportet in eis vindicare pro tempore, ne cor eorum posse videatur ad superbiam deduci. Adinventiones vero eorum, intellige studia eorum et operationes deficientes. H Vel in bonum accipe ulciscens, [Col. 0358D] ut Deus ulcisci intelligatur in adinventiones, id est, contra adinventiones eorum facientes, quia placitae erant Domino eorum actiones et adinventiones.


10 Exaltate Dominum Deum nostrum et adorate in monte sancto ejus: Quoniam sanctus Dominus Deus noster.

C Notandum est enim quod sanctum Dominum in monte sancto praecipit adorandum, quoniam sicut laus ejus non convenit ori pravo, ita nec ejus culturae loci potest congruere turpitudo.



ORATIO EX PSAL. XCVIII.

Sublimis throni Domine te et oramus et quaesumus, ut columna nobis luminis refulgente, modum [Col. 0359A] sacerdotalis ordinis te custode servemus. Per Dominum nostrum Jesum Christum, etc.



PSALMUS XCIX.



ARGUMENTUM PSAL. XCIX.

C Admonet Propheta universitatem Dominum exsultando laudare.


TT. Psalmus ÷ David in confessione ...

C Confessio enim quasi confacio dicitur, sive poenitentia sive laus multorum ore celebrata. Quae ideo sic dicitur, ut ad plurimos pertinere modo monstretur. Con enim simul significare notum est.


1 Jubilate Deo, omnis terra: Servite Domino in laetitia.

C Jubilatio est enim magno mentis gaudio commoveri, non tamen in articulata verba prorumpere, et [Col. 0359B] sub jucunditate Domino famulari. Omnis terra, non ad tellurem referendum est, sed allegorice ad homines constat intelligi. Ista laetitia utique charitas est, de qua Apostolus ait: Non inflatur, non agit perperam (I Cor. XIII); non enim murmurantes Domino servire debemus, quia sic Deum non diligimus.


2 Introite in conspectu ejus: In exsultatione.

H Introite, id est, non jocis turpibus dissolvimini, sed omnia quae facitis in gloriam Dei facite. In exsultatione, C hoc est, ut gaudia tunc sumatis humilitatis, quando superbis omnibus probatur esse terribilis.


3 Scitote quoniam Dominus ipse est Deus: [Col. 0359C] Ipse fecit nos et non ipsi nos.

C Scitote, hoc est intelligite, o Judaei, quod iste Dominus, quem Filium Dei minime credidistis, ipse est Deus, qui fecit coelum et terram, qui nos quoque ad suam imaginem plasmavit. H Et non solum corporaliter, sed in novum hominem recreavit; et hoc non nostro merito, sed suo dono.


4 Populus ejus et oves pascuae ejus introite portas ejus in confessione. Atria ejus: in hymnis confitemini illi.

H Venit ad populum fidelem, per comparationes pulcherrimas ostendens quid sint. Oves, quia sunt simplices, et ipse earum pastor est verus. Pascuae ejus, id est, divinarum Scripturarum dulcis epulatio. Portae Domini, sunt humilis poenitentia, baptismum [Col. 0359D] sacrum, et charitas et alia bona opera et sancta. Atria ejus, ut hic subaudias intrate, significat prophetas et evangelistas, et quicunque recte praedicaverunt. Dicta enim illorum, Domini constat esse atria: quia per illos et illa ad eum itur, et ipse, si devota mente perquiritur, in eis invenitur.


5 Laudate nomen ejus quoniam suavis est Dominus: In aeternum misericordia ejus: et usque in generationem et generationem veritas ejus.

C Reddit causam quare praedicandum et laudandum est nomen Christi, quoniam suavis est. Suavitas enim ista nescit habere fastidium. In aeternum, quia cum semel praestiterit aeterna futura bona, semper ab ipso servantur illaesa. Saeculum saeculi, [Col. 0360A] sive in generationem et generationem. Et istud significat saeculum quod nunc agitur, et illud quod credimus esse venturum, id est, saeculum in beatorum gaudio. Hic enim veritas Dei impletur, et promissa ejus in patria veritate complentur.



ORATIO EX PSAL. XCIX.

Jubilamus tibi, Domine aeterne, in laetitia et exsultatione, poscentes, ut dum portae pectorum nostrorum in tuis laudibus reserantur, semper ad misericordiam veritatemque pandantur. Per Dominum nostrum Jesum Christum, etc.



PSALMUS C.



ARGUMENTUM PSAL. C.

C Ecclesia Dei, judicium et misericordiam decantat, [Col. 0360B] seque non cum iniquis sed cum fidelibus habitare congaudet.


TT. Psalmus ipsi David.

C Ipsi David ubi ponitur, totum Christi virtutibus applicatur, ut nihil de isto terreno rege intelligas, sed omnia de illo coelesti fuisse dicta cognoscas.


1 Misericordiam et judicium Cantabo tibi, Domine.


2 Psallam et intelligam in via immaculata: Quando venies ad me.

C Audiant utique misericordem Dominum peccatores, qui desperant de salute; intelligant superbi judicem, qui malum suum non aestimant esse puniendum; in his enim duobus sermonibus et cuncta opera Dei et totius Ecclesiae aedificatio probatur esse narrata. [Col. 0360C] Omnia enim Dei opera sunt misericordia et judicium, id est, veritas, in quibus duobus omnes virtutes comprehenduntur. H Admonet Propheta, ut quisquis quod psallit intelligat, et sensus ipsius psalmum contempletur, et non vagetur mens foras ut ore quidem videatur psallere, mens autem sine fructu sit. In via immaculata, C quia Christus non habuit peccata, qui hunc mundum immaculatis gressibus ambulavit, et ideo ait: Ego in hoc mundo sine macula ambulabo, ut veniat ad me immaculatum. H Quando venies, de secundo ejus adventu dicit, quando revertens Dominus, facta hominum exquirit.


3 Perambulabam in innocentia cordis mei: In medio domus meae.

[Col. 0360D] H Nihil sic placere Deo ut simplicitatem et innocentiam. C Hinc datur intelligi, quod propter simplicitatem gratissimam, in specie columbae Spiritus sanctus apparuit: et propter mansuetudinem, agnum se vocari Filius Dei elegit, per hoc utique designans, aeternam sapientiam habitare in pectoribus placidis et humilibus.


4 Non proponebam ante oculos meos rem injustam. Facientes praevaricationes odivi.


5 Non adhaesit mihi cor pravum: Declinantem a me malignum non cognoscebam

C Juste ergo dicit sancta congregatio, ante oculos cordis sui se non posuisse rem injustam, quam de penetrabilibus suae mentis excluserat. Recte si [Col. 0361A] quidem res illas videre negamur, quas nullis delectationibus intuemur. Praevaricationes odivi: quia praevaricationes hominum jugiter habui odiosas, nam quamvis ante faciem nostram veniant, tamen non sunt in conspectu mentis nostrae.

C Cor pravum enim adhaerere non potest, nisi ligatis funibus peccatorum. Declinantem a me, id est haereticum, qui pravis doctrinis a catholica fide dissentit, non cognoscebam: cum se etiam baptizatum asserat, non tamen in eo agnoscitur divina dilectio, qui blasphemus probatur a Domino. H Vel quicunque malus Christianus per malignum accipitur.


6 Detrahentem secreto proximo suo: [Col. 0361B] Hunc persequebar.

C Detrahit haereticus secreto, quando absentem catholicum aliqua oblocutione dilacerat, nec audet palam contendere, qui se novit irrationabilia vindicare. Hos dicit persequendos, ut ad studia veritatis concitentur. H Vel de quolibet detrahente intellige.


7 Superbo oculo et insatiabili corde: Cum hoc non edebam.

C Superbo oculo est, qui est praetumidus prava voluntate. Insatiabili corde (I Cor. 5): qui non recedita blasphemiis. Illos in tantum dicit vitandos, ut nec cum ipsis debeamus inire convivium, ne aures Christianorum abominandis inquinentur sermonibus.


8 [Col. 0361C] Oculi mei ad fideles terrae ut sedeant mecum: Ambulans in via immaculata hic mihi ministrabat.

C Profitetur se nunc sancta congregatio: illos cordis oculos sociare cum sanctis, quos avertebat a pessimis. Fideles terrae sunt Christiani, qui per totum mundum habitant, et sedent simul in unitate fidei. Ambulans in via, haec est vera et manifesta probatio Christianorum, et in sua vita clarescere, et bonorum ministrorum conversatione gaudere, sicut supra dixit: Cum sancto sanctus eris (Psal. XVII). Et quamvis hoc a laicis non sit exceptum, tamen specialiter probatur sacerdotibus impositum, ut tales ministros habeant, qui divinis regulis non repugnent.


9 [Col. 0361D] Non habitabit in medio domus meae, qui facit superbiam: Qui loquitur iniqua non direxit in conspectu oculorum meorum.

C Negat enim fidelis populus, cum superbis sibi fuisse aliquam portionem. Unde cognoscimus nos debere habere talia in subjectos judicia, ut nullatenus pessimis hominibus faveamus: nec nobis grati videantur, qui morum pravitate vitandi sunt. Non direxit, id est, non profecit: illos enim dicimus dirigere, qui accedendo proficiunt, vel aliqua prosperitate meliorantur. Quod istis non contingit, qui tortuosis student semitis ambulare.


10 [Col. 0362A] In matutino interficiebam omnes peccatores terrae: Ut disperderem de civitate Domini omnes operantes iniquitatem.

C Postquam dixit malorum se fugisse consortia, exponit nunc quemadmodum de penetrabilibus suis expulerit illam partem tyrannicam, scilicet pravam daemonum suggestionem. In matutinis: in ipsis videlicet initiis, cum nobis suggestiones diabolicae coeperint velut dubia crepuscula apparere, tunc oratione debent ejici, ne paulatim noxiae crescentes, velut dies nebulosissima, comprehendant. Peccatores terrae sunt daemones, qui sic juste dicuntur, quoniam peccatores faciunt. Civitatem Dei: animam piam patres esse dixerunt, unde diabolus disperditur, [Col. 0362B] cum a sua intentione removetur.



ORATIO EX PSAL. C.

Incomprehensibilis virtute, Deus, qui tuis famulis misericordiam atque judicium clementer insinuas, concede nobis fideles intelligere, rectamque viam ingredi, vel a vanitate exsecrabilis superbiae declinare. Per Dominum nostrum Jesum, etc.



PSALMUS CI.



ARGUMENTUM PSAL. CI.

C Propheta dicit de persona cujuslibet pauperis justi, ut Dominus ad ejus preces attendat.


TT. Oratio pauperis cum anxius fuerit et coram Domino effuderit precem suam.

H Pauper est Christianus, non hujus mundi carens divitiis, sed spiritu pauper. C Sive etiam egens in [Col. 0362C] hoc saeculo, sed locuples in Deo, vitiis vacuus, virtutibus plenus. Anxius est, qui in gravi discrimine positus, nullam partem quam sequi debeat, novit eligere. Coram Domino: talem vult orationem intelligi, quae de animae sacculis ante pedes regios, quasi aurei metalli copia decora fundatur.


1 Domine exaudi orationem meam: Et clamor meus ad te veniat.

C Videns propheta ante adventum Domini humanos crescere errores, personam pauperis convenienter assumpsit. Primo enim posuit orationem, et adjecit clamorem, ut cognosceres crevisse studia supplicationis, cujus orationem in clamorem prorupisse sentires.


2 Non avertas faciem tuam a me: [Col. 0362D] In quacunque die tribulor inclina ad me ÷ aurem


2 tuam ..

C Supplicat itaque pauper iste, ne a conspectu Dei reddatur alienus. In quacunque die, id est quocunque tempore urgebatur vulneribus peccatorum, vel cum eum detestabilis premebat inimicus. Inclina aurem, id est, praebe auditum. Auris Dei pro clementia ponitur, qua preces supplicum benignus exaudit. Auris enim ab auditu dicta est. Licet enim omnes videat, omnesque audiat, solos tamen eos audire dicitur, quibus praestare dignatur.


3 In quacunque die invocavero te: Velociter exaudi me

H In quacunque die pro praesentibus pressuris [Col. 0363A] orat, ut ab his divina contemplatione eripiatur. C Et jam confidentius petit, ut celerius mereatur audiri. Nam qui velocitatem postulat, de ejus clementia non diffidit.


4 Quia defecerunt sicut fumus dies mei: Et ossa mea sicut cremium aruerunt.

C Merito ergo dies peccatorum, globis fumiferis comparantur. Et maxime ad superbiam mundi respicit, quae, quanto plus extollitur ut fumus, tanto amplius evanescit. H Ossa: significat animi fortitudinem, si ergo quod est in me forte, hoc aruit et infirmum factum est, quanto magis quae per naturam infirma sunt, ut caro. C Nam qui se pavescit in futuro arsurum, ipsius incendii pavore jam frigitur quasi in frixorio.


5 [Col. 0363B] Percussus sum ut fenum et aruit cor meum: Quia oblitus sum comedere panem meum.

C Bene genus humanum feno comparatur, quod et viriditatis habet laetitiam, et percussum facile sentit injuriam. Sic cum in lege Dei consistimus, tanquam viridissimum fenum vegetamur: mox vero ut ab ejus praeceptis fuerimus diabolica falce succisi, statim arescimus. Reddit quoque causam cur ejus cor aruit, quia non comedit panem spiritalem, id est Christum, propter peccatum.


6 A voce gemitus mei: Adhaesit os meum carni meae.

C In Illo enim gemitu affligebatur iste pauper, quem mundi amatores potius irridebant. Ideo addidit [Col. 0363C] mei, ut se a mundanis desideriis monstraret abstractum. II Discant poenitentes quomodo agant poenitentiam, ab isto paupere. Videant quid dicat, adhaesit, etc: ac si dixisset: Iste pauper, ita maceravi memetipsum, ut sine carne essem. Et adhaesit cutis ossibus meis: carnem, pro pelle dixit.


7 Similis factus sum pelicano solitudinis: Factus sum sicut nycticorax in domicilio.

C Pelicanus avis est Aegyptia similis ciconiis in granditate corporis, quae delectatione solitaria se consolatur, et naturali macie semper confecta est, tenso enim intestino per viscera, quidquid escarum accipit, sine aliqua decoctione transmittit: et significat eremitas. Nycticorax, id est nocticorvus, quem quidam bubonem, quidam noctuam vocant, [Col. 0363D] quae quaerit escas in nocte: ita et poenitens isto nocturno tempore escas animae quaerit modulando, retinens se domicilio a publica visione remotum.


8 Vigilavi: Et factus sum sicut passer solitarius in tecto.

C Passer est avis parva sagacitate sollicita, nec facile irretitur laqueis; quae ad domorum fastigia cucurrit, ne fetus perdat. Cui comparantur qui se conferunt ad septa Ecclesiae Dei, et in ejus fastigio vigilant, ac ibi tutissime perseverant. Hae autem aves genere discrepantes et consuetudinum qualitate dissimiles, per hyperbolen hominibus comparantur. Quod argumentum dicitur ex majore ad minus: major est homo quam passer.


9 [Col. 0364A] Tota die exprobrabant mihi inimici mei: Et qui laudabant me adversum me jurabant.

C Diabolicae constat esse malitiae, ut servos (Dei quos apertis terroribus tyranni superare non valent) derisoria magis increpatione flectant, sic enim est consuetudo perversis, bonos prius in vita saeculari laudare, post jurejurando detestari, cum eos poenitentia affligi conspiciunt.


10 Quia cinerem tanquam panem manducabam Et poculum meum cum fletu miscebam.

Manducavit Christus cinerem ut panem: quia peccatores poenitentes ad se convertit. C Vel cinerem, id est, reliquias peccatorum et parva peccata consumebam vera poenitentia: ne quid esset residuum, quod impediret meritum regni coelorum. Et poculum [Col. 0364B] meum: tunc enim animae meae penetralia, coelestis ille potus ingreditur, quando piis fletibus irrigatur; H vel in cinere intingebam panem meum, et sic comedebam. Si ergo propheta hoc fecit: nos quid faciamus? et poculum cum lacrymis miscebam: et nihil mihi suave erat, neque panis, neque poculum, sed tantum veniam et coelestem panem Christum desiderabam.


11 A facie irae et indignationis tuae: Quia elevans allisisti me.

C Ira et indignatio faciem non habent corporalem: sed timentibus sub imaginatione semper apparent. Ira ad ultionem pertinet: indignatio, ad motum animi mediocrem. Elevat autem Deus suis beneficiis peccatores, quando illis opes confert, et honorem [Col. 0364C] concedit: et dum ex hoc extolluntur, omnia eripit, ut non pereant sed humilientur et cognoscant unde et illa habuerint.


12 Dies mei sicut umbra declinaverunt: Et ego sicut fenum arui.

C Pulcherrime dixit iste poenitens, post praevaricationem Adae, dies declinasse suos: quia ipse declinavit a Domino. Tanto enim quisque imminuitur, quanto ab illa plenitudine lucis segregatur, consequensque fuit, ut cujus declinabant dies, sicut fenum arescere debuisset: beneficio enim vitali unde vegetabatur subtracto, in ariditatem perducitur peccati.


13 Tu autem, Domine, in aeternum permanes: ÷ Et .. memoriale tuum in generatione et generationem.

[Col. 0364D] C Post dignissimam satisfactionem peccatorum, poenitens venit ad laudes Dei. Fecit autem laudis initium pauper iste, ab adventu Domini, per quem mundum noverat esse salvandum. Memoriale: dictum est salutare promissum de Domini Incarnatione venturum: quod per infinita perseverat saecula, nec aliqua potest immutare oblivio.


14 Tu exsurgens misereberis Sion: Quia tempus miserendi ejus + quia venit tempus ...

C Exsurgens dicitur: quasi dormienti, quia diutius subvenire distulerat. Sion mons est, per quem significatur Ecclesia: cui misertus est Deus, quando eam de gentibus collegit, et sua doctrina fundavit. [Col. 0365A] H Confidat ergo qui agit poenitentiam, quoniam venit tempus miserendi et salvandi.


15 Quoniam placuerunt servis tuis lapides ejus: Et terrae ejus miserebuntur.

C Servos Domini apostolos dicit. Isti beneplacitos habuerunt lapides ejus, id est Christianos, quando in eis praedicationem suam fructuosam esse cernebant. Terrae ejus miserebuntur, quia per gratiam Dei mundandi erant, qui terrena tantum sapiebant, et labe terrena sordebant.


16 Et timebunt gentes nomen tuum, Domine: Et omnes reges terrae gloriam tuam.

C Postquam enim adventus Christi salutaris infulsit, gentes conversae sunt per timorem. Ipsi quoque gloriam Domini verissime cognoscunt, qui in firmitate [Col. 0365B] fidei consistunt. Reges etenim sunt qui corpora sua rite regunt, divinis ea regulis infrenantes. H Vel reges qui prius idola metuebant et daemoniorum nomina invocabant, nunc nomen tuum venerabuntur.


17 Quia aedificavit Dominus Sion: Et videbitur in gloria sua.

C Aedificata est Sion, hoc est mater Ecclesia de vivis lapidibus fabricata. Iste etiam Dominus, qui aedificavit Sion, videbitur in gloria sua, quando, in die judicii, haedos sequestrat ab agnis (I Petr. II).


18 Respexit in orationem humilium: Et non sprevit precem eorum.

C Dicit etiam respexisse Dominum orationem pauperum, id est fidelium; quia ille omnia incorporalia contuetur, cujus oculis nihil probatur occultum, [Col. 0365C] hoc est autem ipsius respicere, scilicet non spernere.


19 Scribantur haec in generatione altera: Et populus qui creabitur laudabit Dominum.

H Scribantur haec in generatione altera, hoc est in Novo Testamento, et populus, utique Christianus, qui prius peccatis mortuus, in eo est per gratiam baptismi recreatus, iste videlicet laudabit Dominum. C Novo, scilicet cantico: ut est, Cantate Domino canticum novum.


20 Quia prospexit de excelso sancto suo: Dominus de coelo ÷ in .. terram aspexit

C Prospexit de excelso, id est de coelo: dum fragilitatem nostrae humanitatis assumpsit. Inde igitur aspexit in terram, id est ad nostri corporis fragilitatem, [Col. 0365D] quae mundi vitiis tenebatur obnoxia.


21 Ut audiret gemitus compeditorum: Ut solveret filios interemptorum.

C Illi autem compediti sive vinculati, sunt viri sancti vinculis mandatorum astricti, quos gementes atque ad se clamantes Dominus audire dignatus est: ut mundum propriis peccatis irretitum, beneficio suae miserationis absolveret: et filios interemptorum (qui diabolica fraude perempti sunt) a paternis erroribus divina fortitudine liberaret.


22 Ut annuntiant in Sion nomen Domini: Et laudem ejus in Hierusalem.

C Annuntiatum est nomen Domini Christi in Sion: dum ibi primum diversis linguis magnalia Dei loquebantur [Col. 0366A] apostoli (Act. II). Hinc factum est, ut a locali Hierusalem per Ecclesiam generalem pla praecepta Dei decurrerent.


23 In conveniendo populos in unum et reges: Ut serviant Domino.


24 Respondit ei in via virtutis suae: Paucitatem dierum meorum nuntia mihi.

C Ideo dicit venire populos in unum, ut virtus catholicae unitatis ostendatur. Addit et reges, sive, ut alia habet translatio, regna terrarum, ut serviant Domino coelorum. Tunc magis libera: quando auctori suo fuerint fideli servitute ligata.

C Respondit Christo vocanti ad virtutum opera sancta Ecclesia, in tribulationibus constituta. In via virtutis, id est religionis suae: non lingua, sed vita; [Col. 0366B] non voce, sed fide; non clamore, sed corde, cupiens agnoscere finem saeculi, ut cito ad illam beatitudinem, quam Dominus promisit pervenire mereatur. Dicit vero dies omnes Ecclesiae usque ad finem saeculi, paucitatem dierum, respiciens ad aeternitatem, quia quodcunque finiendum est, non debemus dicere longum.


25 Ne revoces me in dimidio dierum meorum: In generatione et generationem anni tui.

C Revocatur enim in dimidio dierum suorum, qui ad antiqua delicta revertitur: significat enim dierum dimidium, ipsam juventutem, in qua lubrica voluptas appetitur, et aetatis fervore crimina plus amantur. Per annos aeternitatem Domini.


26 Initio ÷ tu, Domine .., terram fundasti: [Col. 0366C] Et opera manuum tuarum ÷ sunt .. coeli.

C Cum dicit initio: ostendit quia Creator ante creaturas suas, sine aliquo initio, cognoscitur exstitisse. Per manus: hic virtutem jussionis debemus accipere, sicut scriptum est: Ipse dixit et facta sunt, mandavit et creata sunt (Psal. XXXII).


27 Ipsi peribunt, tu autem permanes: Et omnes sicut vestimentum veterascent.

H Ipsi peribunt: juxta illud, coelum et terra transibunt (Matth. XXIV). C Tu autem permanebis, in gloria majestatis. Vestimentum, ad carnis fragilitatem videtur aptandum, hoc enim veterascet, quod more vestis morte consumitur.


28 Et sicut opertorium mutabis eos et mutabuntur: [Col. 0366D] Tu autem ÷ idem .. ipse es: et anni tui non deficient.

C Opertorium coelos forsitan debemus advertere, qui ad vicem velaminis, terras operiunt; qui similiter ut alia commutantur, postea sub aeternitate mansuri. Idem: positum est contra illa quae dicta sunt; quoniam, dum illa sint commutabilia, Dominus semper immutabilis perseverat.


29 Filii servorum tuorum habitabunt: Et semen eorum in saeculum dirigetur.

C Filios: dicit discipulos apostolorum, quos per fidei uterum, sancta praedicatione genuerunt. Inhabitabunt: habitatio haec locum beatitudinis significat: semen, opera fidelium, quae in hoc mundo seminantur, [Col. 0367A] ut in illa aeternitate, eorum laudabilis fructus appareat.



ORATIO EX PSAL. CI.

Exorabilis, Domine, intende in orationem supplicum tuorum, ut qui in peccatis detenti, tanquam fenum aruimus, respectu coelestis misericordiae sublevemur. Per Dominum nostrum Jesum Christum, etc.



PSALMUS CII.



ARGUMENTUM PSAL. CII.

C Propheta universitatem ad Dei laudes hortando: de beneficiorum plurimorum, quae suis fidelibus administrat, munere gratulatur.


TT. ÷ Ipsi .. David.

[Col. 0367B] C Ipsi David positum est: ne terrenum regem David intelligeres. Significat enim Christum, sicut saepe jam dictum est. Totus hic psalmus Domini laude repletus est. Est enim lucidus tituli sui claritate, consimilis ut sine difficultate continentiam ejus intelligere debeamus.


1 Benedic, anima mea, Domino: Et omnia quae intra me sunt nomini sancto ejus.

C Loquitur propheta ad animam suam, ut cum fuerit diversis cladibus liberata, beneficiorum omnium recordetur auctorem: ne sibi aut alteri putet esse tribuendum quod a solo Deo constat concessum. Interiora: sunt cogitatio recta, virtutesque rationis.


2 [Col. 0367C] Benedic, anima mea, Domino: Et noli oblivisci omnes retributiones ejus.

H Multas retributiones praestitit nobis Dominus. C Ut qui eramus digni poena, dignos nos fecit esse honore: quod oblivisci nulli fas est. Quae vero sint istae retributiones et beneficia, consequenter enarrat, et ut homo cogitans beneficia ipsius, tota mente collaudat. Ille enim laudare nunquam desinit, qui collata beneficia non potest oblivisci.


3 Qui propitiatur omnibus iniquitatibus tuis: Qui sanat omnes infirmitates tuas.

C Primo enim fit propitius peccatis nostris: quando, remissis delictis, in pace dignatur suscipere peccatores. Sanat infirmitates: dum securitas et immortalitas [Col. 0367D] in resurrectione conceditur fidelibus.


4 Qui redimit de interitu vitam tuam: Qui coronat te ÷ in .. misericordia et miserationibus.

C Redimit de interitu vitam: quando nos ab aeterna morte submoverit, ut non audiamus: Ite in ignem aeternum. Coronat in misericordia: quando jam beatis praemia digna restituerit. H Praecurrente enim misericordia, dat victoriam, ut tribuat palma, unde et dictum est: Scuto bonae voluntatis tuae coronasti nos (Psal. V). Scuto itaque coronat, dum protegit et defendit, et sic coronat. Scutum ergo misericordia est: quod enim protegit, non meriti nostri est, sed ejus misericordiae.


5 [Col. 0368A] Qui replet in bonis desiderium tuum: Renovabitur ut aquilae juventus tua.

C Reple: cum eis dicitur: Venite, benedicti. Ideo vero aquilae exemplum introducitur, quia huic avi jam aetate provecta, tantum supernum labium cornea inflexione nasutum crescit, ut escas non valeat solita libertate decerpere. Quae intelligens unde ei periculum vitae possit accedere, dicitur os suum in saxo expolire, usquequo valeat manducare, et ita in antiquam valetudinem escarum solita perceptione revocatur. Sic anima, si non desinit peccata sua expolire in petra, id est in Christo, in pristinam sanitatem revertitur, recipere enim tunc valet cibos salutares.


6 Faciens misericordias Dominus: [Col. 0368B] Et judicium omnibus injuriam patientibus.

C Illis autem misericordias facit, qui miserti fuerint, ut in Evangelio ait: Beati misericordes (Matth. V), etc. Judicium illis promittit, qui patientiae munere decorantur, quibus et dicitur, Mihi vindictam et ego retribuam (Deut. XXXII). Judicium enim hic vindictam intellige.


7 Notas fecit vias suas Moysi: Filiis Israel voluntates suas.

C Notas fecit Moysi vias, ut perfectae fidei gradibus vias Domini ambularet, et ejus justitiam legemque conscriberet, et mores doceret. Filiis Israel voluntates suas innotuit, non vias: quia multi eorum viam Domini declinare praesumpserunt, voluntatem quippe noverunt, sed praecepta servare, et viam ire [Col. 0368C] noluerunt, ideo non dicitur vias eis innotuisse, sed voluntates.


8 Misericors et miserator Dominus: Longanimis et multum misericors.

C Misericors est, qui natura sua clementissimus approbatur: miserator, qui misericordiae suae dona largitur. Nullus autem misericors, nisi qui et patiens esse probatur. Ideo addit longanimis, id est, patiens et sustinens peccatores longo tempore. Denique subdit, multum misericors; quia etiam se blasphemantibus, solem oriri facit, et tribuit eis et conservat vitae spiritum.


9 Non in perpetuum irascetur: Neque in aeternum comminabitur.

C Non ullis in perpetuum irascitur, qui devoti in [Col. 0368D] satisfactione esse cognoscuntur: nec eis comminabitur, qui cum tota mente diligunt.


10 Non secundum peccata nostra fecit nobis: Neque secundum iniquitates nostras retribuit nobis.

H Non secundum peccata nostra fecit; quia quam merebamur, nobis meliora indulsit. Nec secundum iniquitates retribuet. C Quoniam ita pius est supplicantibus ut poenitentem statim resolvat a peccatis.


11 Quoniam secundum altitudinem coeli a terra: Corroboravit misericordiam suam super timentes se:

C Qua comparatione significatur, quia sicut coelum [Col. 0369A] terras operit, et necessaria beneficia homini tribuit: modo pluvias, modo serena, modo ventos: ita et misericordia Dei nostrae fragilitati diversa beneficia praestat; sustinet enim ut corrigat, flagellat ut erudiat; probat ut praestet; et, ut breviter dicamus, si fas est ut coelum non operiat terras, potest fieri ut Dominus non protegat sibi purissime servientes.


12 Quantum distat ortus ab occidente: Longe fecit a nobis iniquitates nostras.

C Oriens significat regnum Dei, occasus vero gehennam, quae tantum dissocia est a sede beatorum, quantum dicit ille pauper in sinu Abrahae (Luc. XVI), Inter nos et vos chaos magnum firmatum est. Vel oriens est initium bonae vitae nostrae; occasus, malae conversationis effectus.


13 [Col. 0369B] Quomodo miseretur pater filiorum misertus est Dominus timentibus se: Quoniam ipse cognovit figmentum nostrum.

C Pater enim carnalis, qui bene vult filium suum erudiri, frequenter eum corripit ac flagellat: sic Dominus flagellat omnem filium quem recipit, et timentes se ad studium bonae voluntatis adducit (Prov. III). Quoniam ipse cognovit: quod nosmetipsos ab illa naturali dignitate dejecimus, figmentum esse monstramur et Creatoris factura.


14 Recordatus est quoniam pulvis sumus: homo sicut fenum. Dies ejus: tanquam fios agri sic efflorebit.

H Ac si diceret: Non irasceris ut conteras, sed recordare quod vasa figuli sumus, quae semel confracta, [Col. 0369C] reparari nisi per te non possunt. C His ergo rebus transitoriis, humanitas comparatur, quae pulchrescit ut flos et fenum agri: sed non ad vitam longissimam perducitur. Ac si quaereres: Quid est homo? et respondetur: Est cujus dies sunt sicut fenum, et qui ut flos agri effloret, sed statim flos decidit, quoniam spiritus, etc.


15 Quoniam spiritus pertransibit in illo et non subsistet: Et non cognoscet amplius locum suum.

C Describit enim adhuc quid sit homo, id est spiritus pertransiens, scilicet mundum praesentem, in quo diutissime non potest permanere. Non cognoscet amplius locum suum: hoc est in hoc saeculum non potest redire, ut suam vitam possit iterare.


16 [Col. 0369D] Misericordia autem Domini ab aeterno et usque in aeternum: Super timentes eum.

C Reddimur enim per misericordiam absolute perpetui, quamvis per nos simus fragiles et caduci. Et usque in aeternum: designat aeternitatem Dei, quoniam et ille ante saecula, et in saeculo, et post illud saeculum, misericors monstratur. Video vero illam perpetuam misericordiam solum in timentes eum protendi.


17 At justitia illius in filios filiorum: His qui servant testamentum ejus.

C Filios filiorum: uniuscujusque actus debemus advertere. Qui Domini praecepta custodiunt, qui [Col. 0370A] mandata ejus operibus implent, hi generant opera, opera vero retributionem pariunt in beatitudine aeterna.


18 Et memores sunt mandatorum ipsius Ad faciendum ea.

C Memoria est enim mandatorum ejus, per quam animus repetit quae audit, et visa factaque cognoscit. Isti enim sunt filii supra dicti, qui mandatorum ejus operibus sunt memores, non studio cantilenae. Nam et si quis psalterium totum voce reddat, memor ejus non est nisi quae praecipiuntur effecerit: ideo enim dicta sunt ut fiant, non ut sola vociferatione cantentur.


19 Dominus in coelo paravit sedem suam: Et regnum ipsius omnibus dominabitur

[Col. 0370B] C Paravit sedem suam: hoc ad illud pertinet quod Christus ascendit in coelum, unde venturus est judicare vivos et mortuos. Dicit vero ipsum dominaturum, qui paravit sedem suam, ne putarent pagani daemones suos esse ullo modo regnaturos.


20 Benedicite Domino angeli ejus potentes virtute: Facientes verbum illius ad audiendam vocem sermonum ejus

C Commonet etiam angelos et spiritales substantias, ad ministerium tantae majestatis accedere. Ipsi autem virtute possunt, qui ejus jussis obediunt. Virtus enim hic pro virtute morali, non pro potentia accipitur. Ad audiendam vocem, scilicet ut sint humiles, non superbi, ipsi enim sunt digni benedicere, [Col. 0370C] qui suum et cognoscunt et venerantur auctorem.


21 Benedicite Domino omnes virtutes ejus: Ministri ejus qui facitis volutatem ejus.

H Admonet benedicere Deum virtutes ejus, id est qui virtute illius roborati, verbum Ecclesiis praedicatione ministratis. C Vel quoniam prius potentes virtute admonuit benedicere Deum, qui faciunt verbum ejus: ne verbum quod verberato aere ab hominibus proferri solet intelligeres, addidit: qui facitis voluntatem ejus, angelis enim, Domini verbum, est voluntas ejus.


22 Benedicite Domino omnia opera ejus in omni loco dominationis ejus: Benedic, anima mea, Domino.

H Nam cum totum opus Domini sit coelestis terrenaque [Col. 0370D] creatura, admonet ut omnia debeant suum benedicere auctorem. In omni loco: significat Ecclesiam, quae per totum mundum erat Domino praestante creditura. Nam si eum semper benedicimus, ab eo jugiter custodimur. Ideo digna est admonitio, quae contra omnes casus tanquam clypeus inexpugnabilis assumatur.



ORATIO EX PSAL. CII.

Sana, Domine, languores populi tui, qui semper peccatoribus sicut pater filiis misereris: ut exempti ab interitu mortis perpetuae, te anima nostra benedicat, et vita clarificet. Per Dominum nostrum Jesum Christum, etc.



PSALMUS CIII.
[Col. 0371A]


ARGUMENTUM PSAL. CIII

C. Vox Ecclesiae magnificantis Deum, et innumerabilia opera narrando collaudantis.


TT. ÷ Ipsi David ..

C David hic tantum ad personam loquentis adhibetur, caeterum omnia constat de Domino Salvatore narranda, qui in principio fecit coelum et terram.


1 Benedic, anima mea, Domino: Deus meus, magnificatus es vehementer.

C Invitat propheta semetipsum ad benedicendum Deum: benedicere Deum, est ejus magnalia confiteri; magnificatur Deus apud homines, quando eis magnus atque excelsus claruerit, ut ipsum Creatorem [Col. 0371B] ad Redemptorem atque judicem sentiant: vehementer vero magnificatur, quando ab eo qui heri blasphemus fuit hodie converso praedicatur.


2 Confessionem et decorem induisti: Amictus lumine sicut vestimento.

C Induit decorem: quando assumpsit carnem mortalem. Induit vero confessionem, cum eo veniente recesserunt perfidi a cultu simulacrorum, et confessio ac decus supernae majestatis per mundum innotuit. Lumen autem Ecclesiam significat, quae recte velut vestis advertitur Domini Salvatoris, non habens maculam neque rugam.


3 Extendens coelum sicut pellem: Qui tegis aquis superiora ejus.

C Coelum hic omnem justum debemus advertere, [Col. 0371C] cujus superiora, id est fidelis anima, aquis baptismi salutaribus emundata, irrigatur. Vel coelum extenditur: cum publicani et meretrices admittuntur. Coelum enim tantum justorum est per justitiam, sed factum est ex gratiae largitate etiam peccantium. A Vel coelum, ut dictum est, praedicatores dicit: qui ut pellis extenti sunt, per praedicationem eorum in omni terra, et sicut mortuorum animalium major est usus pellium, ita, mortuis apostolis, amplius doctrina eorum praedicationis in usum venit Ecclesiae. Aquae vero, sunt gratiae infusio et charitas vel spiritualis sensus.


4 Qui ponis nubem ascensum tuum: Qui ambulas super pennas ventorum.

H C Posuit nubem: quando Dominus post resurrectionem [Col. 0371D] videntibus apostolis ascendit in coelum. Ambulat super pennas ventorum: dum suas voluntates velocius operatur, quam potest excursus esse ventorum. Sive magis ventos, justorum animas debemus accipere, qui utroque Testamento perdocti, velut duabus alis ad superna gaudia transferuntur. Super quos ambulat, dum in eis misericordiam suae operationis ostendit. Per nubem etiam praedicatores accipi possunt, per quos in membris Christus ascendit dum peccata dimittunt eorum auditores.


5 Qui facis angelos tuos spiritus: ÷ E .. tministros tuos ignem urentem.

C Angelus dicitur Graeca lingua. qui Latina nuntius interpretatur, nam quando mittuntur angeli [Col. 0372A] sunt, qui tamen natura spiritus esse noscuntur. Talis est ordo verborum: qui spiritus suos, facit angelos. Minister Dei est omnis qui divinas exsequitur voluntates, talis enim vir ignis coelestis efficitur, quando verbo praedicationis peccantium nequitias urere et consumere posse monstratur.


6 Qui fundasti terram super stabilitatem suam: Non inclinabitur in saeculum saeculi

C Fundavit Christus terram, quando solidavit Ecclesiam. Super stabilitatem, id est super se, qui est immobile fundamentum. Non inclinabitur: si jugiter supra eum manserimus, nullatenus inclinamur.


7 Abyssus sicut vestimentum amictus ejus: Super montes stabunt aquae.

[Col. 0372B] C Abyssus enim dicitur, aquarum copiosissima multitudo, quae significat persecutores, quia sicut pallium subjecta cooperit, ita illi mundum fetidissima superstitione texerunt. Steterunt aquae super montes: id est sanctos (qui montes fidei firmitate vocati sunt) quando eos diversis poenis affligebant, aquae enim sicut et abyssi, hic impios significant.


8 Ab increpatione tua fugient: A voce tonitrui tui formidabunt.

C Fugient abyssi, id est superstitiosi, ab increpatione apostolorum. A voce tonitrui, id est praedicationis, quando diabolum periturum audierunt cum sequacibus suis.


9 Ascendunt montes et descendunt campi: In locum quem fundasti eis.

[Col. 0372C] C Ascendunt montes, id est superbi et impii, quandiu permisit eos Dominus: atque iterum, quando placuit fecit in convallium humilitate sedere. Montes erant, cum saevirent: campi, cum placati resederant: in locum, id est in Ecclesiam, ubi eis servire licebat


10 Terminum posuisti, quem non transgredientur: Neque convertentur operire terram.

C Terminus quippe, scilicet ritus et superstitionis paganorum, est adventus Domini Christi: cujus religione crescente, cuncta idololatria cum suis auctoribus corruerunt. Neque convertentur: H In flagitia, quibus prius vixerant. C Vel melius non convertentur: ut humanum genus superstitionum suarum inundatione operiant.


11 [Col. 0372D] Qui emittis fontes in convallibus: Inter medium .. montium pertransibunt ÷ aquae

C Fontes: hic Scripturam divinam debemus intelligere, quae in convalles, id est in homines humiles exaestuant. Montes: haereticos significat ac superbos, inter quos Scripturae perenni ubertate decurrunt: quia eas hic audire bonis malisque commune est. Pertransibunt: quia tales non contingunt istae aquae, id est, non rigant ad aliquem fructum.


12 Potabunt omnes bestiae agri: Exspectabunt onagri in siti sua.

C Bestias agri: gentes intellige, quae potandae erant aquis, quas in Evangelio Dominus Samaritanae pollicitus est. Onager silvester asinus est, significans [Col. 0373A] Judaeos, qui satiari poculo vitali nolunt, sed exspectant in siti donec plenitudo gentium intraverit.


13 Super ea volucres coeli habitabunt: De medio petrarum dabunt vocem.

C Volucres coeli: animas sanctas pontificum vult intelligi, qui supra populos Domini, sanctis praedicationibus habitant. De medio petrarum dabunt vocem: quando apostolorum et prophetarum exemplis, aliqua praedicare noscuntur, id est de illorum traditione sua dicta firmare.


14 Rigans montes de superioribus suis: De fructu operum tuorum satiabitur terra.

H Rigans montes, hoc est apostolos. De superioribus: effundens super eos Spiritum sanctum. Satiabitur [Col. 0373B] terra, id est, terreni de beneficiis largitionis Christi. C Vel montes: quilibet Ecclesiae boni praelati, irrigantur coelesti doctrina: et eorum doctrina et vita, terreni in melius mutati, satiantur.


15 Producens fenum jumentis: Et herbam servituti hominum.

C Admonet propheta, ut terra illa, coelesti imbre satiata, producat fenum, id est eleemosynas faciat, jumentis, id est pauperibus, his qui passim petunt. Herbam vero servituti hominum: hoc est, ut illi necessaria tribuantur, de quo scriptum est: Desudet eleemosyna in manu tua, donec invenies justum cui eam tradas, id est, prae verecundia et patientia non petenti. A Vel ministris Ecclesiae verbum Dei ministrantibus et pauperibus.


16 [Col. 0373C] Ut educas panem de terra: Et vinum laetificet cor hominis.

C Panis noster est Christus, qui de terra producitur, quando aliquid indigentibus, ejus amore praestatur. Vinum laetificat cor: id est mentem, cum fuerit sacratum in sanguinem Christi et honorifice acceptum, quia nihil ibi culpabile reperitur.


17 Ut exhilaret faciem in oleo: Et panis cor hominis confirmet.

C Exhilaratur facies quoque in oleo: cum regali chrismate ungitur. H Vel misericordia exhilarat in oleo facies justorum coram Deo. Panis hic ad animam referendus est, qui perfectos efficit Christianos. A Christus ille panis est, sive justitia.


18 [Col. 0373D] Saturabuntur ligna campi ÷ et .. cedri Libani quas plantavit: Illic passeres nidificabunt.

H Saturabuntur: de vera religione Christi. Ligna, id est rationabiles homines. Cedri: excelsiores merito sancti, quos plantavit in unitate ecclesiasticae fidei. C Passer minuta avis est et cautissima nimis: et significat monachorum parvitatem, qui in cedris, id est in haereditate potentium, velut in quibusdam ramis, nidos, id est monasteria, sibi aedificare monstrantur: eorumque robore sustentati, velut passeres, laudes Domini assiqua voce frequentant: coelestis in terra vita, imitatio fidelium angelorum, in carne praeter carnem vivere.


19 [Col. 0374A] Herodii domus dux est eorum: montes excelsi cervis. Petra refugium erinaciis.

H Herodius major est omnium volatilium, qui aquilam vincit et comedit: et significat hominem sanctum, habitantem in domo Dei, adjutorium praestantem aliis ad vincendum diabolum. Aquila enim saepe pro diabolo ponitur. C Cervus significat fideles, qui serpentem devorant, id est diabolum, cum nequitiam ejus ad laudem Dei convertunt: habitant in montibus, id est apostolis et prophetis. Erinacius vero est, quem vocamus ericium, animal timidum, natura armatum, in saxis habitans ne inveniatur: et peccatorem significat, qui, futurum judicium metuens, ad petram Christum refugit.


20 [Col. 0374B] Fecit lunam in tempore: Sol cognovit occasum suum.

C Luna significat Ecclesiam: quae in temporibus facta est, quando eam minui contingit et crescere. Sol: Christus, ille cognovit occasum suum, id est gloriam suae passionis, cum discipulis diceret: Venit hora, et Filius hominis tradetur in manus peccatorum (Matth. XXVI).


21 Posuisti tenebras et facta est nox: In ipsa pertransibunt omnes bestiae silvae.

C Posuit tenebras: in tempore passionis, quando sol obscuratus est. Nox etiam illis fuit, qui carnaliter Christum in cruce intuendo comiter aestimabant mori. In hac nocte bestiae exierunt: id est daemones [Col. 0374C] quaerentes aliquos devorare. H Quando et nobis sol justitiae occidit, omnia tenebrae sunt, et tunc in nos pertranseunt istae bestiae silvae, diaboli scilicet.


22 ÷ Catuli .. leonum rugientes ut rapiant: Et quaerant a Deo escam sibi.

C Leones: diabolos significant propter crudelitatem. Catuli (dicti eo quod calleant sensu narium) significant ministros diaboli, qui rugiunt ut nocentem perdant. Quaerunt vero istam escam a Deo: nemo enim immundis spiritibus rapi potest, nisi qui, sua exigente culpa, a Deo fuerit derelictus. Nihil enim a quoquam fieri potest, nisi quod ipse secreto judicio, aut ad probationem aut vindictam faciendum esse permiserit.


23 [Col. 0374D] Ortus est sol, et congregati sunt: Et in cubilibus suis collocabuntur.

C Tunc ortus est sol: quando Christus resurrexit, et tunc satellites diaboli congregati, ejus majestatem minime sustinentes, se in suis cubilibus, id est in pertinacium pectoribus collocabant. Sol est dictus: quod solus ita lucet, ut ex eo dies fiat.


24 Exibit homo ad opus suum: Et ad operationem suam usque ad vesperam.

C Iste enim usus est mortalium: ut quandiu hic sumus, veniente die diversis occupemur actionibus: unus colit agrum, alter se bellis exercet: iste discit, ille docet: et quidquid mortalitas agit, probatur concludi vespera, id est fine saeculi.


25 [Col. 0375A] Quam magnificata sunt opera tua, Domine: omnia in sapientia fecisti: Impleta est terra possessione tua.

C Admirando enim dicit propheta, quam magnificata sunt, nam non solum hoc hominis arduum (quia excedit humanum sensum operatio Christi), verum etiam ipsis angelis probatur immensum. Ista igitur sapientia Filius est Patris. Terra: significat Ecclesiam, quae repleta est quando universalis Domino deservit Ecclesia: possessio enim populum fidelem in Ecclesia significat, unde et alia translatio habet, impleta est terra creatura tua, scilicet ista in novitate vitae generata in baptismo.


26 Hoc mare magnum et spatiosum + manibus: Illic reptilia quorum non est numerus.

[Col. 0375B] C Mare enim: praesentem mundum significat, ubi malitia daemonum, velut quibusdam fluctibus, voluntas animarum instabilis commovetur. Mare dictum est a meando, quod semper eat et redeat. Illic reptilia, id est spiritus maligni, nobis innumerabiles, a Deo tamen comprehendi possunt.


27 Animalia pusilla cum magnis: Illic naves pertransibunt.

C Animalia pusilla: quia inter ipsos spiritus malos, et majores esse nequitiae probantur et minores. Per naves, signantur Ecclesiae, quae periculosos fluctus mundi, per lignum gloriosae crucis evadunt, portantes populos credentes.


28 Draco iste quem formasti ad illudendum ei: [Col. 0375C] omnia a te exspectant. Ut des illis escam in tempore.

C Draco iste: aperte significat diabolum, qui vere draco dicitur, propter venenum, quod Evae primae mulieri male suadendo inspiravit, qui suis peccatis ita formatus est, ut ei illuderetur ab angelis. Sed cum draco spiritalis sit, cujus esca deceptio hominum est, non omnino tamen timeas atrocem: quia nisi Domino permittente, non praevalet quidquam sua potestate perficere. Exspectat igitur escam a Deo permittente, sicut et alia omnia.


29 Dante te illis colligent: Aperiente te manum tuam ÷ omnia .. implebuntur bonitate.

C Exponit adhuc, ut cum diabolica iniquitate vexamur, [Col. 0375D] non illum credamus ex sua potestate praesumere; sed potius ad illum recurramus, sine cujus permissu nihil facere potest, et celerius victus abscedit. Dicit enim, dante te illis: ut intelligas, quia nisi datum fuerit illis, colligere non valebunt. Manus significat potestatem per quam abunde cuncta replet, et mirabiliter universa disponit.


30 Avertente autem te faciem turbabuntur: Auferes spiritum eorum et deficient: Et in pulverem suum revertentur.

C De illis modo dicit, qui concessa Dei munera sibi applicant, non Deo, ab his ergo talibus cum averterit Deus faciem, nudati a praesidio turbantur. Auferes spiritum superbiae: ut, accepto Spiritu sancto, innoventur et recreentur. Et in pulverem suum redeant, [Col. 0376A] id est, ad humilem confessionem peccatorum in qua indigentiam suae fragilitatis agnoscant, et in tibi deficientes, ad conversionem saluberrimam redeant, qui in suis praesumptionibus errabant.


31 Emitte Spiritum tuum et creabuntur: Et renovabis faciem terrae.

C Emitte Spiritum tuum, id est ut reparentur in melius. Recreati sunt utique, qui se pulverem humiliter agnoverunt. Renovabitur facies; quando de vetustate peccatorum emundatur peccator.


32 Sit gloria Domini in saeculum: Laetabitur Dominus in operibus suis.

C Sit gloria Domini: non cujuslibet alterius. In saeculum, id est in aeternum, quia laudis ejus nullus est finis. H Laetitia est Domini, quando nos creatura [Col. 0376B] ipsius benedicimus eum in die resurrectionis.


33 Qui respicit terram et facit eam tremere: Qui tangit montes et fumigant.

C De illis dicit, qui per Dei gratiam illuminati, peccata sua praeterita contremiscunt. Montes hic peccatores dicit, qui dum fuerint indignatione Domini percussi, tunc ad salutares lacrymas currunt, et quosdam fumiferos globos tristitiae emittunt, tanquam incensum suavitatis.


34 Cantabo Domino in vita mea: Psallam Deo meo quandiu sum.

C Cum ait cantabo in vita mea: tempus signat, cum in hoc mundo degere videbatur; cum vero adjecit, psallam Deo meo, scilicet in futuro saeculo ubi et esse perpetuum est, et psalmodia non habet finem.


35[Col. 0376C] Jucundum sit ei eloquium meum: Ego vero delectabor in Domino.

C Sic enim Deo fit jucunda nostra laudatio: si nos delectemur in Domino. Quia amans diligitur, negligens spernitur, desiderans sustinetur.


36 Deficiant peccatores a terra et iniqui ita ut non sint: Benedic, anima mea, Domino.

C Deficiunt a terra peccatores, cum terrena cupiditate privati, per Dei gratiam ad meliora studia concitantur. Simili modo et iniqui deficiunt, quando mali jam esse desinunt. Benedic, anima mea, dignum initium psalmi, et finis dignus, illum semper benedicere, a quo cognoscimus nos semper dona recipere.



ORATIO EX PSAL. CIII.
[Col. 0376D]

Inclyte omnipotens Deus, qui fructu locupleti terram aridam satiasti, da nobis spiritali mente ascensum tuae gloriae contueri, ut dum te in coelis suspicimus, illa semper quae sunt coelestia, meditemur. Per Dominum nostrum Jesum, etc.



PSALMUS CIV.



ARGUMENTUM PSAL. CIV.

C Propheta monet fideles ne spem in istis transitoriis ponant: sed patriarcharum viam tenentes, Deum spiritaliter semper exquirant.


TT. Alleluia.

C Hoc verbi decus a praesenti psalmo fecit initium, [Col. 0377A] nec ante a quoquam reperis positum, quamvis multi scriptores fuerint primitus Hebraeorum. Scire autem debemus alleluia neutri generis esse definitum. Quod et sanctus Hieronymus in expositione ejusdem psalmi evidenter designat. Et unum atque integrum manere debet in translatione, quod nullius linguae praesumptione mutatum est. Alleluia vero apud Hebraeos, dicitur. laudate Deum, alle enim laudate, ia quippe significat invisibilem Deum.


1 Confitemini Domino ÷ et .. invocate nomen ejus: Annuntiate inter gentes opera ejus.

C Confitemini Domino, id est laudate eum, et bonis factis gratiam divinitatis vobis acquirite. Annuntiate, hoc evangelistis convenit et apostolis, et nunc sacerdotibus, ut magnalia Christi annuntient. [Col. 0377B] Cum vero dicit, confitemini, et postea subdit: invocate, docet invocare Deum volentes prius ejus laudes confiteri.


2 Cantate ei et psallite ei: Narrate omnia mirabilia ejus.

C Cantate, ad hymnos pertinet offerendos; psallite, ad pia opera exercenda. Omnia significat ista quae dicturus est. Non est enim humanarum virium omnia mirabilia narrare, sed significat a toto partem.


3 Laudamini in nomine sancto ejus: Laetetur cor quaerentium Dominum.

C Non enim vetat ut laudemur, quia actibus bonis non potest res ista denegari; sed ut in Domino [Col. 0377C] laudemur praecipit, qui praestat illa quae bene gerimus. Laetetur cor, etc. Inde, scilicet laetetur cor, si Dominum quaerit et praedicatur in Domino; non autem si de suo posse laudatur.


4 Quaerite Dominum et confirmamini: Quaerite faciem ejus semper.

C Hortatur ut se ad praemia futura confirment qui eum quaerere delegerunt. Ista autem inquisitio non est ullo tempore finienda, quoniam addit, semper. Faciem vero, praesentiam ejus dicit.


5 Mementote mirabilium ejus quae fecit. Prodigia et judicia oris ejus.

C Mirabilia itaque pertinent ad divisionem maris Rubri; prodigia, ad plagas quas misit in Aegyptum; judicia oris, quoniam cuncta complevit quae Moysi [Col. 0377D] suo famulo promisit. Judicavit enim Pharaonem et populum suum, sicut Moysi dixit.


6 Semen Abraham servi ejus: Filii Jacob electi ejus.

C Hic subaudiendum est, quod supra dixit, mementote. Merito vero servos dicit contumaces Judaeos, quoniam, perfidia faciente, filii esse noluerunt. Filios vero Jacob, significat fidelissimos Christianos, qui haeredes esse merentur Domini.


7 Ipse Dominus Deus noster: In universa terra judicia ejus.

C Dicendo ipse Dominus Deus noster, commonet hic illum intelligi debere esse Deum, quem Judaeorum populi crucifigendum esse decreverunt, et ejus [Col. 0378A] judicia per universum mundum esse facienda, non in sola Judaea.


8 Memor fuit in saeculum testamenti sui: Verbi quod mandavit in mille generationes.

C Memor fuit in saeculum, cum promissa complevit. Testamenti sui, prophetarum signat praedicationes, quas de Verbi incarnatione praedixerunt. Mandare est per alium aliquid dicere, quod per eos fecit, cum datum est eis futura prophetare. Mille generationes, finem saeculi significat.


9 Quod deposuit ad Abraham: Et juramenti sui ad Isaac.

C Hoc ad illud respondet, quod superius dixi, testamenti sui. Quod disposuit, illa enim quae in Veteri Testamento Abrahae et Isaac patriarchis promissa [Col. 0378B] sunt, disposita dicuntur et jurata ut firma ostendantur.


10 Et statuit illud Jacob in praeceptum: Et Israel in testamentum aeternum.

C Illud testamentum sic dispositum, statuit Jacob, id est, firmavit in praeceptum, id est, in novum testamentum, quod proprie dicitur aeternum, quia nullum illi aliud aliquando succedit, in quo est omnium promissorum completa perfectio.


11 Dicens: Tibi dabo terram Chanaan: Funiculum haereditatis vestrae.

C Chanaan interpretatur humilis. Ergo convenienter significat accepturos esse Christianos terram humilium, id est beatorum. Funiculus haereditatis, mundi hujus dicit tortuosas angustias, quas Dominus [Col. 0378C] pro salute nostra sua passione dissolvit. Nam carnis illius susceptio, nostra probatur esse haereditas.


12 Cum essent numero brevi: Paucissimi et incolae ejus.

C Nunc enumerat quanta patriarchis virtus divina praestiterit.


13 Et pertransierunt de gente in gentem Et de regno ad populum alterum.

H Pertransierunt, non de captivitate Judaeorum hoc, sed de Abraham dicit, qui exiit de terra Chaldaeorum, et venit in Mesopotamiam, de Mesopotamia in terram promissionis, et iterum in Aegyptum. Multa regna transimus, ut perveniamus ad [Col. 0378D] terram repromissionis; et ita de regno Aegypti, hujus mundi, ad alterum populum in coelis.


14 Non reliquit hominem nocere eis: Et corripuit pro eis reges.

H Non reliquit Pharaonem, ut noceret Abraham in Sara (Gen. XII): nec Abimelech (Gen. XX), Isaac in Rebecca (Gen. XXVI): sed corripuit Pharaonem et Abimelech pro eis.


15 Nolite tangere christos meos: Et in prophetis meis nolite malignari.

H Ecce ante legem patriarchae, non uncti unguento regali, christi dicuntur. Christi autem sunt, qui Spiritu sancto unguntur. Erubescant ergo Judaei, qui dicunt non posse Dominum Jesum Christum vocari, quia non fuit unctus regali unguento) cum et [Col. 0379A] illi christi dicantur, qui longe ante Saul (a quo regalis ista et materialis coepit unctio) fuerunt.


16 Et vocavit famem super terram: ÷ Et .. omne firmamentum panis contrivit.

C Vocavit famem: tempore Pharaonis, quando in Aegypto septem annis fames grassata est (Gen. XLI). Et omne firmamentum, id est fructum triticeum perduxit ad nihilum; hominum enim firmamentum panis est, cum supra dixerit: et panis cor hominis confirmat (Psal. CIII).


17 Misit ante eos virum: In servum venundatus est Joseph.

C Misit Joseph ante patriarchas, quos superius memoravit. Qui bene vir dicitur, quia ut vir viriliter cuncta sustinuit. Ordo autem verborum talis est: [Col. 0379B] misit ante eos virum Joseph, qui in servum venundatus est.


18 Humiliaverunt in compedibus pedes ejus. Ferrum pertransiit animam ejus: Donec veniret verbum ejus.

C A Putiphar praeposito Pharaonis Joseph missus est in carcerem: compedes autem accepisse non legitur, sed fieri potuit ut qui in carcere retrusus est ferreis nexibus ligaretur. Pertransiit animam ipsius ferrum, quando in has missus est augustias, ne inter mala, quae injuste passus est, praevalerent et crimina falsitatis; ferrum autem hic indicat tribulationem durae necessitatis. Donec veniret verbum a rege Pharaone, qui eum liberavit, vel verbum Joseph interpretandi somnia, quod verbum quaerebatur [Col. 0379C] a rege in eo et eum liberavit. Quod verbum, Dei fuit potius quam Joseph


19 Eloquium Domini inflammavit eum: misit rex et solvit eum: Princeps populorum et dimisit eum.

C Inflammavit utique eum intus lumen coelestis flammae ut futura diceret cum fiducia veritatis. Misit rex, Pharao solvit a reatu quo tenebatur obstrictus, ipse est princeps, dictus Pharao scilicet, quem superius regem dixit, ille dimisit eum claustra exire carceris (Gen. XLI).


20 Constituit eum dominum domus suae: Et principem omnis possessionis suae.

C Constituit dominum et principem, quando eum fecit currum ascendere et praeconis voce nuntiari, [Col. 0379D] hunc secundum dominum esse post regem et principem totius Aegypti.


21 Ut erudiret principes ejus sicut semetipsum: Et senes ejus prudentiam doceret.

C Credebat Pharao quod erudire posset principes suos, ut et ipsi somniorum interpretes esse mererentur, et ideo eum eis praefecit, non solum ut regeret, sed et doceret, nesciens eum, a quo somniorum scientia est, Deum solum docere.


22 Et intravit Israel ÷ in .. Aegyptum: Et Jacob accola fuit in terra Cham.

C Jubente Pharaone, cognatio Joseph ad terras Aegypti deducta est. Et Jacob, diversitate nominum, dicta suae revelationis variavit. Ideo nunc [Col. 0380A] Israel, nunc Jacob, unum et eumdem dicit. Chanaan vero fuit filius Cham, nepos Noe, ex quo Aegyptii traxerunt originem. Nostra vero translatio Cham habet; sed Romana, quam hic sequitur, Chanaan.


23 Et auxit populum suum vehementer: Et firmavit eum super inimicos ejus.

H Auxit populum suum, fecunditate nascendi; confirmavit, quando illis crescentibus Aegyptiorum turba notissimis plagis vehementer afflicta est


24 Convertit cor eorum, ut odirent populum ejus: Et dolum facerent in servos ejus.

C Convertit Deus Aegyptiorum cor ad odium contra Israeliticum populum, praestando illis felicia. Et dolum facerent: consequens erat ut post conceptum odium saeviens populus ad dolosas machinas perveniret, [Col. 0380B] ut fuit in lateribus praeceptis, duplicando opus, et paleas negando, et similibus (Exod. I).


25 Misit Moysen servum suum: Aaron quem elegit ipsum.

C Istos ad Pharaonem, quasi quosdam testes, constat a Deo destinatos, ut populum sibi placitum abire permisisset illaesum.


26 Posuit in eis verba signorum suorum et prodigiorum: In terra Cham.

C Signa sunt quasi aliqua vestigia futurarum sive praeteritarum rerum; prodigia vero pertinent ad mirabiles eventus, qui in ordine rerum prius non fuerunt, prodigium est enim dictum ab eo quod porro dicat. Itaque ista mirabilia tunc facta porro [Col. 0380C] et procul dicebant populo Christiano aliquid ex eis intelligendum.


27 Misit tenebras et obscuravit: Et non exacerbavit sermones suos.

C Leguntur tenebras inter plagas Aegyptii pertulisse, sed potius intelligamus corda eorum fuisse obscurata, qui Domini praecepta contemnebant. Exacerbaverunt sermones, significat acerbe acceperunt, aut certe injuriosis abominationibus respuerunt, et ita exponit translationem Romanam, quae habet quia exacerbaverunt; sed nostra habet non exacerbavit, scilicet Deus, id est non irritavit, sed complevit sermones suos miraculis eos confirmans.


28 Convertit aquas eorum in sanguinem: Et occidit pisces eorum.

[Col. 0380D] C Convertit enim aquas in sanguinem, quoniam erant inter fluenta maris Rubri perituri. Pisces occisi sunt, ne spes vivendi hominibus relicta videretur, quando etiam pisces mortui sunt. Qui in nativo elemento isto nutriti sunt.


29 Addidit terra eorum ranas: In penetrabilibus regum ipsorum.

H In ranis poetarum carmina designantur, qui a catholica regula discrepantes corda terrenorum regum fabulis replent deceptionum.


30 Dixit et venit cynomya et ciniphes: In omnibus finibus eorum.

C Cynomya significat muscam caninam, quae caeteris muscis mordacior est et importunitate sua [Col. 0381A] violentior; ciniphes, genus culicum fixis aculeis permolestum.


31 Posuit pluvias eorum grandinem: Ignem comburentem in terra ipsorum.

C Posuit, id est decrevit, ut pluvia quae ad fecunditatem terris datur converteretur in grandinis noxiam vastitatem. Ignis vero comburens significat fulmina, quae solent excitata tempestate desaevire.


32 Et percussit vineas eorum et ficulneas eorum: Et contrivit lignum finium eorum.

C Quod dicit percussit, ad grandinem vel ignem comburentem refer, ne autem tantum ficulneas putares percussas, addidit omne lignum, ut et sata non dubitares eversa, ubi arborum quoque robora [Col. 0381B] cognosceres fuisse contrita. Majora enim continent intellectum minorum.


33 Dixit et venit locusta: Et bruchus, cujus non erat numerus.

C Locusta est mater bruchi, quem mala fecunditate progenerat quae ad illam praedam, quasi convocatus exercitus, cum sua prole descendit.


34 Et comedit omne fenum in terra eorum: + Et comedit .. omnem ÷ fructum terrae eorum:

C Et ne crederes inaniter adductum illum exercitum, dicit omnem fructum consumptum esse terrae.


35 Et percussit omne primogenitum in terra eorum: [Col. 0381C] Primitias omnis laboris eorum.

C Venit ad septimam plagam in hoc psalmo positam. Movet etiam aliquos, cur in isto psalmo septem tantum, cum in Exodi narratione decem, narrantur. Sed hoc factum est ideo, quia septem beneficia Dominum Hebraeo populo praestitisse statim dicturus est: praemisit totidem plagas Aegyptios accepisse. A Vel quia laudanti, de pluribus pauca attigisse, sufficit; narranti vero, omnia commemorare opus est.


36 Et reduxit eos cum argento et auro: Et non erat in tribubus eorum infirmus.

C Aurum et argentum Israeliticum populum ab Aegyptiis discedentem ex praecepto Dei legimus [Col. 0381D] accepisse (Exod. XI), ut non repentina subreptio, sed longae operationis merces esse videatur. Et sequitur secundum beneficium, quia ibi etiam nullus ex jussione ejus infirmitate corporea potuit affligi.


37 Laetata est Aegyptus in profectione ÷ eorum; Quia incubuit timor eorum super eos.

C Tunc qui in Aegypto remanserant, omnino laetati sunt, quando illi dimersi sunt, qui ad insequendos Hebraeos ire decreverant. Cur? Quia similia minime pertulerunt. Et timebant, quia et ipsa elementa pro eis pugnabant, ut aqua maris, aer tenebrosus, ignis comburens, etc. Vel, laetata est Aegyptus propter spem liberationis a morte. Ideo enim eos exire [Col. 0382A] coegerunt, ne iterum homines et primogenita interficerentur.


38 Expandit nubem in protectione ÷ eorum ..: Et ignem ut liceret ÷ eis .. per noctem.

C Nubes data est, ut solis temperaret ardorem; ignis concessus est, ut tenebrarum potuisset auferre caliginem. Et hoc est tertium beneficium, quod Israelitico populo constat esse concessum.


39 Petierunt et venit coturnix: Et pane coeli saturavit eos.

C Superata sunt desideria petentium. Carnes petit, et coturnices accepit (Exod. VI) (tam enim in quadrupedibus quam volatilibus carnes sunt sine dubio dulciores), insuper et panem coeli acceperunt (Num. XI). Sunt enim ista Exodi lectione notissima, [Col. 0382B] quando coturnices in modum densissimorum imbrium depluerunt; manna quoque, ut Judaicus populus satiaretur depluit, quod hic panem coeli dicit (et optime) in figura sacramenti dictus est coeli panis. Manna enim dicitur, quid est hoc? et tanquam quaerenti responderetur, dictum est: Panis coelestis; illo saturavit eos.


40 Disrupit petram et fluxerunt aquae: Abierunt in sicco flumina.

C Hoc quoque in figura gerebatur Domini Christi, ut petra aquas profudisset irriguas. Christus enim Dominus petra spiritalis est (I Cor. X), qui vitales aquas emanat. Quae abierunt in sicco, id est, in gentium peccatores, qui merito sicci dicuntur, qu delictis urentibus siccabantur, sed imbre Domini [Col. 0382C] virente in novum hominem pullularunt.


41 Quoniam memor fuit verbi sancti sui: ÷ Quod habui .. ad Abraham puerum suum.

H Memor fuit verbi, quod implevit de semine ejus, id est de Christo promissionem suam quam Abrahae promisit (Gen. XV). C Vel causam miraculorum dictorum nunc subdit. Ideo enim dicuntur facta, quoniam Abrahae constat fuisse promissa.


42 Et eduxit populum suum in exsultatione: ÷ Et .. electos suos in laetitia.

C Eduxit electos suos in laetitia, quoniam illi qui murmuraverunt Domini furore percussi sunt, illos ergo non dicitur eduxisse, quos in eremo culpis exigentibus prostravit.


43 Et dedit illis regiones gentium: [Col. 0382D] Et labores populorum possederunt.

C Venit nunc ad septimum beneficium, quod enim dicit regiones gentium, ad possessionem videtur pertinere terrarum; labores vero populorum, ad divitias longo tempore congregatas


44 Ut custodiant justificationes ejus: Et legem ejus requirant.

C justificationes Christi sunt, ut Deum toto corde diligamus, proximos ut nos amemus, patrem veneremur. Lex vero ejus fuit die Sabbato requiesci, in pascha agnum immolari. Sed haec spiritaliter sunt quaerenda, ideo enim addidit, requirant.



ORATIO EX PSAL. CIV.

Invocantes nomen tuum, Domine, deprecamur, ut [Col. 0383A] qui patres nostros, virtute tui nominis praeeunte, angelicis pastibus refecisti, nos quoque mysticis dapibus foveas ac reformes. Per Dominum nostrum Jesum Christum, etc.



PSALMUS CV.



ARGUMENTUM PSAL. CV.

C Hic introducitur confitens populus Hebraeorum, cum, relicta patrum perfidia, ad pietatem Domini ipso miserante perductus est.


TT. Alleluia alleluia

C Hic introducitur confitens populus Hebraeorum, qui, relicta perfidia patrum suorum, ad pietatem Domini ipso miserante perductus est [(123) 1Kb] , ut intelligamus, cum fuerint conversi, et ipsos alleluia merito pro sua redemptione cantare.


1[Col. 0383B] Confitemini Domino quoniam bonus: Quoniam in saeculum misericordia ejus.

C Confessio ista ad medicinam poenitudinis est applicanda, sed et ad praeconia Domini pertinere non dubium est; quando major gloria pietatis est parcere confitenti quam sine offensione viventi praestare. Bonus enim dicitur recte Dominus, quia exspectat errantem, et pascit delinquentem. In saeculum autem, vitae hujus significat cursum, ubi miseri sunt quicunque delinquunt.


2 Quis loquetur potentias Domini: Auditas faciet omnes laudes ejus?

C Quis enim significat nullum. Cui enim aut ingenium suppetit ad cogitandum, aut lingua ad depromendum, ut lingua possit referre magnitudinem [Col. 0383C] tantae majestatis? Auditas faciet, et hic quoque subaudiendum est, quis: Illa enim possunt audiri, quae probantur et dici.


3 Beati qui custodiunt judicium: Et faciunt justitiam in omni tempore.

C Custodit enim judicium qui inter alios recte judicat. Justitiam autem facit, qui eam in opere demonstrat. Merito ergo isti tales beati dicti sunt, qui praecepta Dei pura mente custodiunt omni tempore. Qui enim perseveraverit usque in finem hic salvus erit (Matth. X).


4 Memento nostri, Domine, in beneplacito populi tui: Visita nos in salutari tuo.

C Orant devoti, ut inter eos debeant aestimari, [Col. 0383D] qui Domino fideli opere placuerunt. Optant se visitari a Deo, cujus adventu se noverant esse salvandos. H Salutaris, Filius est Patris. C Ipse est salutare, de quo beatus Simeon ait: Viderunt oculi mei Salutare tuum (Luc. II).


5 Ad videndum in bonitate electorum tuorum: ad laetandum in laetitia gentis tuae: Ut lauderis cum haereditate tua.

C Petit populus praedictus a salutari Domino visitari, ut bonitatem ejus videret, quam electis suis erat suo munere praestaturus. Cum, vel in laetitia [Col. 0384A] suae gentis, ipsa est gens Domini, quae de gentium est diversitate collecta, ut esset grex unus et pastor unus. H Ut lauderis a nobis Judaeis, praecepta tua servantibus, cum haereditate tua, scilicet gentili populo tibi credituro, ut simus cum eis unus populus, laudans te aeternaliter; vidit enim te Abraham pater noster, et gavisus est (Joan. VIII); videamus et nos, et laudantes gaudeamus.


6 Peccavimus cum patribus nostris: Injuste egimus iniquitatem fecimus.

C Dubium non est istum populum ea peccata gemere, quae ex nequitia patrum suorum probatur sustinere. Cum majoribus enim suis peccant, qui se ab eorum delictis non separant, hoc est autem peccavimus, quod injuste egimus, quod iniquitatem fecimus.


7[Col. 0384B] Patres nostri in Aegypto non intellexerunt mirabilia tua: Non fuerunt memores multitudinis misericordiae tuae.

C Duo sunt quae beneficia collata commendant, intellectus et memoria quod utrumque in perfidis fuisse denegatur. Videbant enim plagas Aegyptiorum, et beneficia Dei, sed qua causa fierent non agnoscebant, nec memores erant misericordiae Dei, videntes enim exercitum Pharaonis, credebant se subsidia evadendi perdidisse antequam mare divideretur, immemores priorum mirabilium.


8 Et irritaverunt ascendentes in mare: Mare + Rubrum ...

[Col. 0384C] C Irritaverunt, id est placatum Deum iracundum sibimet reddiderunt. Ascendentes, hoc constat dictum positione loci, quoniam Aegyptus cunctis regionibus perhibetur esse humilior, et ideo inde ascendentes petierunt loca altiora.


9 Et salvavit eos propter nomen suum: Ut notam faceret potentiam suam.

C Dicendo propter nomen suum, designat Domiminum Salvatorem, cujus vocabulo convenit, salvare periclitantes. Notam fecit potentiam suam, utique oculis spiritali cogitatione videntibus


10 Et increpuit mare Rubrum et exsiccatum est: Et deduxit eos in abyssis sicut in deserto.

C Increpationem vocavit occultum divinitatis imperium, quia mare in Exodo voce Domini non legimus [Col. 0384D] increpatum. Siccatum est mare, non per totum, sed tantum quantum illis tunc iter aperiret. Desertum dicitur, et est in abyssis, quando aquarum inundatione deseruntur, ac sic aruit illa via fluentorum ut usque ad iter pulvereum potuisset pervenire. Propter quod deserto comparantur abyssi istae.


11 Et salvavit eos de manu odientium Et redemit eos de manu inimici.

C Salvavit enim Christus humanum genus a cohorte daemonum, quae plebem humanam stimulo [Col. 0385A] peccatorum et odit et percutit. Redemit peccatores obnoxios, pretioso sanguine, ab imperio diaboli, hoc est de manu inimici. Ad litteram enim illud dici non videtur, non enim Aegyptiis pretium dedit cum liberasset Judaeos, quod tamen redemit, significat, prophetice igitur dictum habeatur.


12 Et operit aqua tribulantes eos: Unus ex eis non remansit.

H Haec nunc similitudo in nostro baptismo fit, ubi abluitur homo aquis, et perit diabolus cum satellitibus suis. C Ad litteram enim planum est intelligere historiam noscenti.


13 Et crediderunt ÷ in .. verbis ejus: Et laudaverunt laudem ejus.

[Col. 0385B] C Et crediderunt, duritiam in hoc cordis demonstrat, quod non ante eventum rei, sed post factum miraculorum credere maluerunt. Et laudaverunt, scilicet canentes: Cantemus Domino, gloriose enim honoratus est (Exod. XV).


14 Cito ÷ fecerunt .. obliti sunt operum ejus: Non sustinuerunt consilium ejus.

C Cito fecerunt, ac si diceret: Summa celeritate mutati sunt, ut qui Domino de collatis mirabilibus laudes canebant, post, nefandas murmurationes assumebant. Consilium mutaverunt in peccatum, dum prius desperarent quam ejus parata beneficia provenissent. Petierunt enim escam sub diffidentia, quamvis ante, nullam famem essent passi, divina semper largitate pasti. Ita hodie multi, dum sibi nimia [Col. 0385C] festinatione provident, incauti divinitatis dispositionem anticipant.


15 Et concupierunt concupiscentiam in deserto: Et tentaverunt Deum in inaquoso.

C Et concupierunt concupiscentias, cum postulabant sibi dari sub murmurationibus aquam et comessationem in deserto (Exod. XV). Ostendit enim geminatio verborum nimietatem desiderii. Et tentaverunt in inaquoso. H Siccitas enim eis erat, quia non agnoscebant irrigationem sancti Spiritus in columna nubis, quae praecedebat eos.


16 Et dedit eis petitionem ipsorum: Et misit saturitatem in animas eorum.

C Duobus enim modis animam dicimus satiatam, cum escis corporalibus pro carnis infirmitate reficitur, [Col. 0385D] et cum spiritali jocunditate completur. Sed hic animas eorum dicit carnibus potuque saginatas, ut eorum voluntas desperata rebus emergentibus vinceretur.


17 Et irritaverunt Moysen in castris: Aaron sanctum Domini.

C Saturitatem ventris secuta est seditio, quae plerumque periculorum perniciosorum causas excitat. Irritari, aliquem dicimus ad iracundiam provocari, irritaverunt enim viros sanctos Dathan et Abiron ad interitum suum (Num. XVI), quia per invidiam loquebantur, quod Domino displicebat. Et hoc congrue inter laudes Dei ponitur, quia suos famulos vindicasse declaratur.


18 [Col. 0386A] Aperta est terra et deglutivit Dathan: Et operuit super congregationem Abiron.

H Aperta est terra, facta sunt haec secundum litteram, sed et nunc vorat eos terra, qui terrena sapiunt; et recedunt a mandatis Dei; quos non illuminat gratia Spiritus sancti, sed accendit flamma peccati.


19 Et exarsit ignis in synagoga eorum: Flamma combussit peccatores.

C Exarsit ignis hoc factum est supra, ducentos quinquaginta socios Dathan et Abiron, qui eorum infeliciter vota secuti sunt. Flamma dicta est a flagello comarum suarum. Synagoga, vero hic congregationem sociorum Dathan et Abiron significat.


20 ÷ Et .. fecerunt vitulum in Choreb: [Col. 0386B] Et adoraverunt sculptile.

C Choreb interpretatur calvaria, ubi postea Judaei Dominum crucifixerunt, ut in eodem nomine, jam tunc in illo deserto Choreb, culturam Dei nefanda praesumptione violarent, quorum posteritas erat in loco calvariae crucifixura Dominum. Adoraverunt sculptile, non in deserto, sed in terra postea promissionis.


21 Et mutaverunt gloriam suam: in similitudinem vituli Comedentis fenum.

C Gloria eorum fuit adorata divinitas, quam infelici commutatione perdentes, usque ad hoc pervenire meruerunt, ut deserentes coeli terraeque Creatorem, Deum sibi facerent, similitudinem vituli [Col. 0386C] fenum comedentis.


22 Obliti sunt Deum qui salvavit eos: Qui fecit magnalia in Aegypto mirabilia. In terra Cham: terribilia in mare Rubro.

H Obliti sunt Deum: qui verberavit multis plagis Aegyptum, ut suum populum liberaret: et miracula in terra Cham sive Chanaan fecit, cum ejectis gentibus ipsos in eorum terra plantavit. Terribiliaque fecit in mari, cum Pharaone exstincto sic cum populis praebebat incessum.


23 Et dixit ut disperderet eos: Si non Moyses electus ejus stetisset in confractione in conspectu ejus.

H Attende hoc, o sacerdos: perisset enim populus, nisi mitigasset Moyses iram Dei: et tu cum videris [Col. 0386D] populum, delinquentem, annuntia ei delicta sua: et sta in fractione, id est in periculo rogans Dominum, ut avertatur furor ejus ab eis.


24 Ut averteret iram ejus ne disperderet eos: Et pro nihilo habuerunt terram desiderabilem.

C Pro nihilo habuerunt terram: quia semper carnaliter visa et audita cogitabant, sed adverte quam bona illa terra fuerit, ut desiderabilis esse diceretur. H Terra enim viventium est, quam desiderabilem dicit: quam pro nihilo habebant, quia istam transitoriam diligebant. C Vel terra ista sancta corporalis, propter mysteria redemptionis nostrae desiderabilis intelligentibus fuit: illis vero nulla, qui in ea nihil spiritale senserunt.


25[Col. 0387A] Non crediderunt verbo ejus: Et murmuraverunt in tabernaculis suis: Non exaudierunt vocem Domini.

C Non crediderunt in verbo ejus: Filium significat, cui plebs nefandissima non credebat. Vel hoc ad litteram, quia ideo murmurabant, quia ejus promissionibus minime credere maluerunt. Dum murmurationes exercebant, vocem Domini nullatenus audierunt. In tabernaculis vero dicit: ut hoc contigisse videretur, non laborantibus, sed otiosis. Majus enim crimen est, cum murmurare contigit otiosis.


26 Et elevavit manum suam super eos: Ut prosterneret eos in deserto.

C Elevavit manum: hic justitia Domini praemittitur, ut secuta pietas majore gloria sentiatur. Dicit [Col. 0387B] enim insurrexisse Domini potestatem, ut vindicaret in excedentibus, eosque prosterneret, et alia quae sequuntur faceret.


27 Et ut dejiceret semen eorum in nationibus: Et dispergeret eos in regionibus.

H Dispersi sunt enim Judaei in diversis partibus, ut aliquando humiliati, suum Dominum plebs castigata cognosceret. Sed et ille dispergitur, cujus sensus omni vento inanis gloriae vel cupiditatis circumfertur.


28 Et initiati sunt Beelphegor: Et comederunt sacrificia mortuorum.

H Et initiati sunt, id est, qui Deo se consecrare debuerunt, idolo Beelphegor initiati, id est consecrati sunt: et qui panem vivum esurire debuerunt, [Col. 0387C] mortuorum sacrificia comederunt.


29 Et irritaverunt eum in adinventionibus suis: Et multiplicata est in eis ruina.

H Irritaverunt eum in adinventionibus suis, scilicet perversis, et idolorum ruina multipliciter est facta. A Vel multiplicata est in eis ruina: quia pro gravioribus suis peccatis gravius vastabantur.


30 Et stetit Phinees et placavit: Et cessavit quassatio.

C Stetit Phinees: hoc verbum stetit, soliditatem mentis ostendit, qui ex zelo divino fornicatores occidit. H Sic debet sacerdos cui animae commissae sunt, evaginare gladium, id est proferre verbum, et occidere fornicationem et concupiscentias in utroque sexu, ut sibi reputetur ad justitiam.


31 [Col. 0387D] Et reputatum est ei in justitiam: In generatione et generatione usque in sempiternum.

C Reputabatur illi sacerdoti Phinees ad justitiam, id quod superius dixit, hic et in futuro saeculo, sed et sacerdoti cuilibet vitia corrigenti reputatur ad aeternam justitiam


32 Et irritaverunt eum ad aquam contradictionis: et vexatus est Moyses propter eos: Quia exacerbaverunt spiritum ejus.

H Aqua contradictionis, aquae baptismi accipiuntur, ad quas diabolo contradicitur et operibus ejus, post quas si quis se coinquinaverit vitiis, sacerdos vexabitur pro eo, eo quod exarcerbaverit Spiritum [Col. 0388A] Dei, quem ille praedicat: sicut Paulus dicebat: Quis infirmatur et ego non infirmor? (II Cor. XI.)


33 Et distinxit ÷ in .. labiis suis: Non disperdiderunt gentes quas dixit Dominus illis.

H Et distinxit in labiis suis, ut jugiter supplicaret pro eis. C Vel distinxit dictum illud diffidentiae, a priori mentis constantia. Non disperdiderunt gentes, quia postquam terram promissionis populus intravit, oblitus mandatorum Dei et praeceptorum ejus, quibus praeceperat debere eos propter idolorum culturas occidere, cum illis se gentibus magis vetita societate conjunxit.


34 Et commisti sunt inter gentes: et didicerunt opera eorum: et servierunt sculptilibus eorum: [Col. 0388B] Et factum est illis in scandalum.

C Commisti sunt itaque vetita societate inter gentes, ut se eorum superstitione polluerent, factumque est illis in scandalum. Scandalum nomen Graecum est, significans sinistrum, eo quod eorum mentes in laevam partem perversa imitatione deduxit. Ecce facta est terra promissionis in scandalum, quae fuit in magnum praemium Domino largiente collata. Unde monemur recte uti beneficiis divina largitate collatis, ne magis inde pereamus unde sublevati fuisse cognoscimur.


35 Et immolaverunt filios suos et filias suas: Daemoniis.

H Immolaverunt filios suos et filias suas daemoniis. Hoc intelligendum est moraliter, sensus et [Col. 0388C] animas suas. C Vel ad litteram, non illi qui terram promissionis sunt ingressi, sed posteritas eorum.


36 Et effuderunt sanguinem innocentem. Sanguinem filiorum suorum et filiarum + suarum ..: Quas sacrificaverunt sculptilibus Chanaan.

C Effuderunt sanguinem, non autem legitur ab Hebraeis, terram promissionis ingressis, effusum sanguinem humanum in sacrificiis daemonum; tamen ab aetate sequenti hoc fieri posse non dubium est. Et ne putarentur extranei fuisse illi innocentes quorum sanguinem effuderant, addidit filiorum suorum et filiarum suarum, ut contra eos cresceret invidia, et scelus grandesceret; et ut amplius grandesceret, addidit sculptilibus istum innocentem sanguinem [Col. 0388D] effusum. Auxesis enim figura ista apud Graecos dicitur, quando vel laus vel crimen adjectis dictionibus increscit et augetur.


37 Et interfecta est terra in sanguinibus, et contaminata est in operibus eorum: Et fornicati sunt in adinventionibus suis.

C Interfectam igitur terram, debemus crudeles homines accipere, qui se magis iniqua devotione trucidabant interficiendo filios. Tropica enim locutione interfecta terra, dicuntur terreni homines, suis malis actionibus in anima interempti. Et hoc faciendo etiam dicuntur fornicati, nam illi fornicati videntur in Domino, qui se adulterinis polluerunt superstitionibus.


38[Col. 0389A] Et iratus est furore Dominus in populum suum: Et abominatus est haereditatem suam.

C Tropica locutione iratus furore Dominus dicitur. Et iratus est furore Dominus, H quia reliquit eum, et quae quondam fuerat plebs Dei, facta est caterva diaboli. C Abominatio autem et Dei aversio malorum omnium constat extremum, quia dum illud quod continet subducitur, necesse est ut earum rerum quae continentur ruina protinus sequatur.


39 Et tradidit eos in manus gentium: Et dominati sunt eorum qui oderunt eos.

C Traditi sunt enim opprobrio servitutis, qui gloriari videbantur in idolis. Dominati sunt eorum qui oderunt eos, gravis valde dominatio, nam qui semper odit semper iratus est; qui vero semper iratus [Col. 0389B] est, implacabilis est. Durissima igitur est servitus servire semper infenso.


40 Et tribulaverunt eos inimici eorum. Et humiliati sunt sub manibus eorum: Saepe liberavit eos.

C Et tribulaverunt eos, recta vicissitudo, ut qui amanti Domino servire noluerunt, odientibus inimicis justo judicio probarentur esse subjecti. Saepe liberavit, ut intelligamus ipsum et bona promittere, et flagellatis denuo subvenire. Promisit enim beneficia, et humana non cessavit iniquitas, intulit vindictam, et afflictis iterare dignatus est clementiam.


41 Ipsi autem exacerbaverunt eum: in consilio suo: Et humiliati sunt in iniquitatibus suis.

[Col. 0389C] H Ipsi autem exacerbaverunt eum in consilio suo, quod habuerunt, ut eo relicto idolis servirent. Et humiliati sunt, non a Deo, sed a delictis suis humiliabantur.


42 Et vidit cum tribularentur. Et audivit orationem eorum.

H Et vidit cum tribularentur, praecucurrit enim solita miseratio clementis Dei, quae conversos in orationibus protinus audivit. Docet enim et te, quod si conversus ingemueris, protinus appropinquant celsis auribus ejus preces humilitatis tuae.


43 Et memor fuit testamenti sui: Et poenituit eum secundum multitudinem misericordiae suae.

[Col. 0389D] H Memor fuit testamenti, quod cum Abraham in initio fidei nostrae pepigit; C quod absconditum erat in prophetis, sed in tempore Evangelii revelatum est. Poenituit autem more humanitatis dicitur, H quia semper super poenitentes poenitet Deus, dum mala quae locutus fuerat ut faceret non facit. C Poenitet ergo tunc Deus, quando nos poenitentes cognoscit; talis enim ille nobis efficitur, quales nos sibi esse probaverit. Est ergo Dei poenitentia hic, non dolor de imprudenter facto, sed remissio poenae peccati.


44 Et dedit eos in misericordias: In conspectu omnium qui ceperant eos.

C In misecordias datos eos dicit, quia diversa [Col. 0390A] charismatum munera susceperunt; alii enim prophetae, alii apostoli, alii martyres, alii confessores, ex ipso populo gratia Dei floruerunt. Vel ad litteram, gentiles eis placabiles fecit, qui captivarunt eos, ut saepe etiam liberos darent, quos ante captivos tenebant.


45 Salvos fac nos, Domine, Deus noster: Et congrega nos de nationibus.

H Salvos nos fac, ne nobis vitia dominentur. Et congrega nos, quia gens Hebraeorum in regionibus nationum est dispersa. C Populus enim iste, cui ab initio psalmi verba dedimus, nunc Deum deprecatur, ut Ecclesiam suam de gentium congregatione perficiat.


46 Ut confiteamur nomino sancto tuo: [Col. 0390B] Et gloriemur in laude tua.

C Ut confiteamur nomini tuo, id est Filio utique tuo, qui et nomen et laus tua est. C Et gloriemur, non in humana jactantia, sed in te, ubi est revera fixa gloria et sine fine laetitia.


47 Benedictus Dominus Deus Israel a saeculo et usque in saeculum: Et dicet omnis populus: Fiat fiat.

H Merito benedictus in saecula, per quem facta sunt saecula, non solum facta sed etiam redempta. Qui et nunc nos recreare dignetur in salutari, id est in Christo Jesu Domino nostro, qui est in saecula benedictus. C Dicit vero ab isto saeculo usque ad illud perpetuum saeculum Deum benedicendum, ut continuata laus nunquam debeat habere [Col. 0390C] fastidium.



ORATIO EX PSAL. CV.

Memento nostri, Domine, in beneplacito populi tui, et a peccati servitute nos discussos salutaris tui visitatione salvifica. Per Dominum nostrum Jesum Christum, etc.



PSALMUS CVI.



ARGUMENTUM PSAL. CVI.

C Hic commonetur populus Christianus ut pro collatis sibi beneficiis laudes Domino reddat.


TT. Alleluia.


1 Confitemini Domino quoniam bonus: Quoniam in saeculum misericordia ejus.

C Confitemini Domino, commonet Propheta et [Col. 0390D] prodere peccata sua, et laudes Domini personare. Dicit vero quoniam bonus, ut peccatoribus sit confidentia post satisfactionem pro Domino supplicare. In saeculum, hoc est in aeternum, quia nullum tempus est, quod ab ejus misericordia reperiatur exceptum.


2 Dicant qui redempti sunt a Domino: Quos redemit de manu inimici: et de regionibus congregavit eos.

C Dicant utique alleluia, quod titulus ait, et se jucundis exsultationibus consolentur, qui ad Domini gratiam venire meruerunt: significat tamen specialiter populum gentium, qui Dei sanguine redempti, et de potestate inimici, id est diaboli, ipsius miseratione [Col. 0391A] sublati sunt; qui de diversis regionibus vocati sunt, vel qui redempti sunt in passione Christi.


3 A solis ortu et occasu: Ab aquilons et mari.

C A solis ortu, cum tres cardines mundi designaverit, pro quarto, id est pro australi posuit mare, ab illa parte volens intelligi Oceanum, qui cunctum mundi marginem dicitur circuire.


4 Erraverunt in solitudine in inaquoso: Viam civitatis habitaculi non invenerunt.

C Erraverunt gentes in superstitiosa doctrina, aridi de vera doctrina, et in solitudine, cum nullos verissimos doctores adhuc habere probarentur. Et viam civitatis, id est, opera quibus pervenitur ad coelestem Hierusalem non invenerunt.


5[Col. 0391B] Esurientes et sitientes: Anima eorum in ipsis defecit.

C Esurientes et sitientes, curiosissimos viros saeculi hujus significat, qui semitas veritatis diversis opinionibus exquirebant, sed quoniam non crediderant vero auctori, in vera sapientia non poterant inveniri. Defecit anima in ipsis, utique cum laboribus atque studiis eorum animositas lassata succubuit.


6 Et clamaverunt ad Dominum cum tribularentur: Et de necessitatibus eorum eripuit eos.

C Superioribus versiculis descripsit errantes, nunc refert de redeuntibus ad dona Dei. Clamaverunt, significat magno desiderio quaesierunt. H Tunc quoque exaudimur ab eo, quando non simplex vox [Col. 0391C] sed tribulatio clamat ad Deum. Sed vide quid clamor iste praestiterit, quia de necessitatibus eripuit eos, et semitas veritatis agnoscere fecit.


7 Et eduxit eos in viam rectam: Ut irent in civitatem habitationis.

C Et eduxit eos in viam rectam, scilicet Christus, quatenus qui pridem invio errore vagabantur, accepta via sanctissimae religionis, credentes in Christum ad Ecclesiae beata atria feliciter pervenirent.


8 Confiteantur Domino misericordiae ejus: Et mirabilia ejus filiis hominum.

C Dignum et justum est semper confiteri pio Domino, qui nos sua misericordia et a periculis liberat, [Col. 0391D] et splendore suae pietatis illuminat. Mirabilia ejus, quae fecit in mundo, per evangelistas et apostolos, posteris dicit esse praedicanda.


9 Quia satiavit animam inanem: Et animam esurientem satiavit bonis.

C Tunc erant animae gentilium inanes et vacuae, quando bonis fructibus ex cultu idolorum erant privatae, postea esurientes satiatae sunt, quando Domini miseratione commonitae, vota sua ad poenitentiae studia transtulerunt.


10 Sedentes in tenebris et umbra mortis: Vinctos in mendicitate et ferro.

C Sedebant gentes in tenebris, quoniam vacuatae lumine fidei. Cum dicit sedentes, ostendit eas longo situ ibidem fuisse versatas. Umbra mortis, fuit istius [Col. 0392A] saeculi vita vitiosa. Vinctae in mendicitate, id est indigentia boni operis, ligatae funibus peccatorum. Ferrum significat duritiam malorum.


11 Quia exacerbaverunt eloquia Dei: Et consilium Altissimi irritaverunt.

C Quia exacerbaverunt, exponit enim quemadmodum peccaverunt illi qui sedebant in tenebris; quia contra Domini eloquia facientes, in ejus regulis vivere respuebant, et ideo ejus consilia irritaverunt. H Quae eis dederat ut eligerent vitam. C Fuit etiam Dei justum consilium, saluberrima medicina, ut morbus ille contrario remedio curaretur; superbia mentis, angustia cordis.


12 Et humiliatum est in laboribus cor eorum. Infirmati sunt nec fuit qui adjuvaret.

[Col. 0392B] C Humiliatum est cor eorum in tribulationibus et angustiis, ut qui in prosperitatibus superbi exstiterunt, in tribulationibus et laboribus humiliarentur. Infirmati sunt, id est a saeculi praesumptione dejecti sunt. Nec fuit qui adjuvaret, subaudiendum, alter, nemo enim praestat periclitanti, nisi cui omnipotens Deus praeceperit subveniri.


13 Et clamaverunt ad Dominum cum tribularentur: Et de necessitatibus eorum liberavit eos.

C Clamaverunt ad Dominum, scilicet propria delicta confitentes. Silebant prius in elatione positi et velut insensata pecora nullum salutare verbum fundebant. Compunctio facta est, et tunc vocem utilem reddiderunt, id est et liberavit eos qui premebantur [Col. 0392C] servitute diaboli.


14 Et eduxit eos de tenebris et umbra mortis: Et vincula eorum disrupit.

D Eduxit eos de tenebris, id est de caecitate perfidiae. Umbra mortis est vita peccatis maculata, quae illius futurae mortis teterrimam portat imaginem. Disrupit vincula, sic diaboli tyrannica potestas Christo veniente disrupta est, ut nunquam in illam quae fuit dominationem redire praevaleat.


15 Confiteantur Domino misericordiae ejus: Et mirabilia ejus filiis hominum.

C Admonet enim Liberatori gratias agere, quia januas peccatorum et malorum omnium claustra virtus divina confregit.


16 Quia contrivit portas aereas: [Col. 0392D] Et vectes ferreos confregit.

C Portae aereae, sunt consuetudines hominum vitiosae, quae nos ita in peccatorum atriis recludunt ut exeundi nequeant praebere licentiam. Vectes autem ferreos, spiritus immundos dicit, qui illas januas peccatorum, ne exire liceat, circumdatas observare et claudere non cessant. Haec enim duo metalla pro fortitudine delictorum videntur esse adhibita.


17 Suscepit eos de via iniquitatis eorum: Propter injustitias enim suas humiliati sunt.

H Suscepit, id est liberavit Christus, quos obseraverat diabolus validissimis seris vitiorum. Propter injustitias enim suas humilitati sunt, ut exaltarentur in Christo.


18 [Col. 0393A] Omnem escam abominata est anima eorum: Et appropinquaverunt ÷ usque .. ad portas mortis.

C Hic escam spiritalem, legem Dei, scilicet et salutaria praecepta debemus advertere, unde fidelis anima vivit; de qua iniquorum mens exitiosa fame jejuna est. Gravis morbus, exsecranda calamitas, divinae legis appetentiam non habere. Nam unde potest vivere, qui suam vitam coeperit non amare? Hinc factum est ut ad illa claustra mortifera veniretur, nisi Domini miseratione essent liberati.


19 Et clamaverunt ad Dominum cum tribularentur: Et de necessitatibus eorum liberavit eos.

C Istum versum constat esse repetitum, quoniam in simili causa unam decuit esse sententiam.


20[Col. 0393B] Misit verbum suum et sanavit eos: Et eripuit eos de interioribus ÷ eorum ...

H Misit Verbum suum, id est Pater Filium, qui nos reficeret et sanaret. Et eripuit eos de interitionibus in quibus se ipsi dimerserant. C Ecce qualis languor, spirituales delicias Verbi Dei et prophetarum fastidire, ut sola coelestis medici praesentia, scilicet Christi, tale potuisset periculum aegritudinis amputare.


21 Confiteantur Domino misericordiae ejus: Et mirabilia ejus filiis hominum.

Quarta psalmi sectio repetitis versibus introitur. Commonet autem sacerdotes ut Domino confiteantur, id est ut sacrificent illi, et mirabilia ejus non desinant populis praedicare.


22 [Col. 0393C] Et sacrificent sacrificium laudis: Et annuntient opera ejus in exsultatione.

C Domino sacrificium reddidit, qui laetus hostiam laudis obtulerit. Multo enim praestantius est, cum bonis actibus psalmodiae illi jubilationes offerre, quam pecudum victimas immolare. Et opera ejus, id est, beneficia ejus praedicatores proferant in exsultatione. Illa enim celerius credere acquiescimus, quae videmus doctores fixa et grata mente praedicare.


23 Qui descendunt mare in navibus: Facientes operationem in aquis multis.

C Qui descendunt mare, significat sacerdotes, qui saeculi istius procellosa descendunt. H In navibus, id est in Ecclesiis, quae Christum portant, et a fluctibus [Col. 0393D] hujus mundi tunduntur. Facientes operationem, C id est praedicant populis Christianis, qui aquis multis designantur.


24 Ipsi viderunt opera Domini: Et mirabilia ejus in profundo.

C Ipsi viderunt, ipsi praedicatores, qui ejus opera spiritali intelligentia cognoverunt. In profundo; H in profunda enim caligine per eorum praedicationem lumen veritatis illuxit, ut viderent in tenebris densissimis clarere lumen, Deo operante, verissimae Trinitatis.


25 Dixit et stetit spiritus procellae: Et exaltati sunt fluctus ejus.

C Spiritus procellae significat tempestates tribulationum nostrarum, quas Deus pia miseratione [Col. 0394A] suspendit, ne malis crescentibus obruamur. Et exaltati sunt fluctus in mentibus humanis, quando putamus meritis nostris attribui, unde videmus nos sola divina gratia posse liberari.


26 Ascendunt usque ad coelos et decendunt usque ad abyssos: Anima eorum in malis tabescebat.

C Ascendunt etiam isti fluctus usque ad coelos, quando saeculi elationibus eriguntur, descendunt vero usque ad abyssos, cum in desperationem pervenerunt. Tabescebat anima in malis, id est in formidine, et in recordatione malorum quae gessit; in bono enim hic ponitur tabescere. H Ascendunt, audiendo: descendunt, timendo.


27 Turbati sunt et moti sunt sicut ebrius: [Col. 0394B] Et omnis sapientia eorum devorata est.

C Turbati sunt, ad confusionem pertinet sensus. Commoti sunt: ad iras protinus evomendas. Motique sunt ut ebrius. H. Quia nihil stabile, nihil sobrium eorum sensus habebat. Sapientia eorum devorata est. C Quia turbatis mentibus non praevalet apparere, in quibus ante videbatur inesse sapientia; sapientia enim non potest nisi apud quietos et imperturbatos animos inveniri. C H Bene ergo eorum dicitur sapientia devorata, qui ante sibi videbantur doctores, sed jam conturbati a sapientia Dei, se stultos fuisse cognoscunt. Sic olim draco Moysi deglutivit dracones Aegyptiorum (Exod. 7).


28 Et clamaverunt ad Dominum cum tribularentur: [Col. 0394C] Et de necessitatibus eorum eduxit eos.

H Clamaverunt ad Dominum, ut linquentes luxuriosam ebrietatem, sapientiam Dei sequerentur. C Ecce illud velut ebrii quorum sapientia deglutita videbatur, clamore salubri ad vitalia consilia redierunt, et ad Dominum conversi, coeperunt jam esse sobrii. Et eduxit eos de necessitatibus eorum modo, qui sequitur, allegorica descriptione.


29 Et statuit procellam ejus in auram: Et siluerunt fluctus ejus.

C Et statuit procellam ejus in auram, id est, tempestas illa saevissima (quae ab humana fragilitate non poterat sustineri) in auras jussa disparuit. Et siluerunt fluctus ejus, id est, H poenitentiam agentibus in tranquillitatem conversi sunt, quia C confestim [Col. 0394D] fragor ille saevientium malorum imperio dominantis obmutuit.


30÷ Et .. laetati sunt quia siluerunt: Et deduxit eos in portum voluntatis eorum.

C Laetati sunt, dicit quod solet post pericula navigantibus evenire, ut se gaudeant ab ingenti clade liberatos, quando ad portum coeperint venire tutissimum, id est ad Christum. Portus enim a portandis navibus dictus est, et animus aestuantis in Christo portatur quietus. H Quiescentibus tentationum fluctibus, laetantur inquietati et liberati, et deducet Deus liberatos in portum voluntatis eorum eos, scilicet qui integram voluntatem in eum converterunt, ipse enim est verus portus.


31[Col. 0395A] Confiteantur Domino misericordiae ejus: Et mirabilia ejus filiis hominum.

C Inspice hic quod eumdem versum quarto repetivit, ut quadrifaria illa mundi divisio, quam superius dixit a solis ortu et occasu, ab aquilone et mari his concordans partibus redderetur, quatenus confessio fidelis ubique eadem, ubique celeberrima cantaretur: ut, sicut ubique est una ecclesia, una sit et ubique confessio. H Confiteantur Domino misericordiae ejus, quibus protegit humanum genus et mirabilia facta filiis hominum, quia mirabiliter compescit hos fluctus.


32+ Et .. exaltent eum in Ecclesia plebis: Et in cathedra seniorum laudent eum.

C Ecclesiam hic nobilem illam et vera religione [Col. 0395B] pollentem dicit, quae Dominum religiosis actibus semper exaltat. Et in cathedra hic omnes doctores praecepit laudes Domini personare, qui in cathedra seniorum resident, id est, qui successores veterum pontificum esse meruerunt. H Et laudent eum in cathedra seniorum, non in illa in qua Scribae et Pharisaei sederunt, qui legentes legem, non intellexerunt in ea Dominum nuntiatum, sed in illa, in qua eum vel prophetae vel patriarchae spiritali oculo contemplantes, cognoverunt in miraculis, vel oraculis cecinerunt.


33 Posuit flumina in desertum: Et exitus aquarum in sitim.

C Nunc causam confessionis et exaltationis subdit, quia, Judaeis reprobatis, omnis aquarum Spiritus [Col. 0395C] sancti plenitudo venit ad populum Christianum. Illa siquidem flumina, id est prophetae vel apostoli, non credentibus Judaeis, ad deserta gentium transierunt, et velut fons irriguus derivatus, ad gentes omnis divinus sermo est translatus. Et exitus aquarum in sitim, id est in gentes, ut quae prius fuerant siccatae ariditate peccati, coelestes aquas sitienter haurirent. H Merito exaltent et laudent Deum, qui in Ecclesia quae prius fuerat desertum et odio habita posuit apostolos, qui eam et consolarentur alloquio, et alluvio fecundarent. Dedit et in animas sitientes verbum exitus praedicationum, et terram corporis, quae prius protulit spinas amaritudinis, fructibus replevit aeternis.


34 Terram fructiferam in salsuginem: [Col. 0395D] A malitia inhabitantium in ea.

C Terra enim fructifera Judaea erat, quando superna religione florebat, sed facta est salsa, cum Dei praecepta contempsit. Humor enim salsus fructibus probatur adversus, quia ubicunque dominatus fuerit, germen fecunditatis intercipit. Quod illis contigit propter malitiam eorum, qui Dei tabernaculum subdolis mentibus habitare videbantur.


35 Posuit desertum in stagna aquarum: Et terram sine aqua in exitus aquarum.

C Iste versus pertinet ad populum Christianum; quorum siccitati data est unda salutaris sacri baptismatis. Stagna, enim pro fontibus Ecclesiarum arbitror posita; stagna siquidem a stando dicta sunt. [Col. 0396A] Terra sine aqua, incredula significat corda gentilium, quae, post, irrigata unda baptismatis et sancta praedicatione floruerunt. H Posuit desertum in stagna aquarum, praebens in Ecclesia baptismum. Et terram sine aqua in exitus aquarum, id est, praedicatores in nationum ariditate constituit. Et collocavit illic esurientes, ut bonis coelestibus reficerentur.


36 Et collocavit illic esurientes: Et constituerunt civitatem habitationis.

C Collocavit illic esurientes, id est, qui Domini munera nimis gloriosa aviditate complexi sunt. Civitas habitationis Ecclesia catholica est, in qua firmiter se constituunt qui supernis jussionibus obediunt.


37[Col. 0396B] Et seminaverunt agros et plantaverunt vineas: Et fecerunt fructum nativitatis.

C Seminant agros et plantant vineas, qui corpora sua mundatis sentibus peccatorum, coelesti institutione purificant. Fructus a fruendo dicitur, et ideo qui fructum spiritalem faciunt, benedictione Dei perfruuntur. Quos vero infecundos invenerit, abscindet ut sterilem ficulneam (Luc. XIII). Ager vero ab agendo dictus est, quod ibi diversa victus causa peragantur.


38 Et benedixit eis et multiplicati sunt nimis: Et jumenta eorum non minoravit.

H Benedixit enim Deus illis, qui se a pravis cogitationibus custodiunt. C Et multiplicati sunt nimis, fecunditate meritorum. Jumenta simplices homines [Col. 0396C] debemus accipere, fidei probitate pollentes, non dissertitudine gloriosos, sed meliores vita quam lingua, plurimum valentes, non lingua, sed corde; hi non sunt minorati, sed in melius reparati, quoniam magnam Dei gratiam sunt consecuti. H Benedixit apostolis, quia quae erant placita ei faciebant semper, sicut et in manu Joseph benedixit omnia Deus


39 Et pauci facti sunt: Et vexati sunt a tribulatione malorum et dolore.

C In his duobus versiculis describit illos qui, haeretica pravitate decepti, Ecclesiam Dei relinquunt. Isti ergo pauci sunt, quamvis multi sibi videantur; nam ad illam universalem Ecclesiam comparati, omnimodis probantur exigui. Vexati, quando eos [Col. 0396D] diabolicae insidiae perculerunt, hos dolor et tribulatio subsequitur, quoniam auctorem salutis reliquisse noscuntur. H De Judaeis exponit, quos dicit paucos factos, eo quod in ipsis non sint deinceps opera Dei multiplicata, et vexati a tribulatione malorum, quia insontem iniqui sunt persecuti, super quorum principes effusa est contemptio: ut qui Dominum contempserant ipsi contemnerentur, et errare fecit eos in invio Satanae.


40 Effusa est contemptio super principes: Et errare fecit eos in invio et non in via.

C Hic breviter haereticorum sacerdotes designati sunt, super quos contemptio effusa est, quia non salutari doctrina, sed tantum mortifera loquacitate [Col. 0397A] contendunt. Hi per invios labuntur errores; quippe qui viam salutis deserunt, et tortuosis semitis immorantur, et ita littera Cassiodori habet contentio et ejus expositio. Sed omnes translationes, et Origenis et Hieronymi et Augustini littera habent contemptio, et ita exponitur ab eis, H ut qui Dominum contempserant ipsi contemnerentur. A Vel principes esse voluerunt, contempti sunt et ab Ecclesia reprobati, ut sal infatuatum.


41 Et adjuvit pauperem de inopia: Et posuit sicut oves familias.

C Redit ad humiles catholicos. Adjuvit pauperem, H id est, populum Christianum dapibus satiavit aeternis. Et posuit sicut oves familias, ut audientes vocem veri pastoris fide sequantur. C Iste autem [Col. 0397B] pauper est, qui, mundanis illecebris derelictis, ad coelestis misericordiae januam pulsat, ut in illam Dei familiam mereatur admitti, quae, sicut oves innoxiae, simplicitatis honore decoratur.


42 Videbunt recti et laetabuntur: Et omnis iniquitas oppillabit os suum.

II Videbunt recti, quorum sunt isti praedicatione conversi. Et omnis iniquitas, id est, diabolus sive Judaei et haeretici commutescunt, C quando electis Domini non erit quod possit opponi.


43 Quis sapiens et custodiet haec? Et intelliget misericordias Domini.

C Quis sapiens? ac si diceret: Qui vere sapiens est custodit ista quae dicta sunt, ut Christi se magis velit esse pauperem quam haereticorum principem. [Col. 0397C] H Si enim sapienter consideres, et spiritaliter intelligas, videbis in hoc psalmo misericordias petitas et clementer indultas. C Vel videbis in coelo misericordias, et intelliges clementer indultas, id est, accipies misericordias in praemio, quae nullo possunt tempore terminari. A Vel intelliget misericordias Domini, non merita sua, non vires suas, non potentiam, sed totum sibi, quidquid boni habet, misericordia Domini largitum, et gentes ex misericordia ad fidem venisse, et omnes salvatos et salvandos sola misericordia esse beatos, propter quod toties jussit Domino misericordias ejus confiteri.



ORATIO EX PSAL. CVI.

Confitemur, Domine, misericordias tuas, quas jugiter [Col. 0397D] circa nostras exerces inopias, precantes ut, qui, exaltatus in Ecclesiis, resides ad dexteram Patris in throno, nobis tantae miserationis et intelligere et custodire concedas arcanum. Qui vivis et regnas, etc.



PSALMUS CVII.



ARGUMENTUM PSAL. CVII.

C Christus Patri gratias agit, quod post passionis triumphum perpetuam resurrexit in gloriam.


TT. Canticum psalmi David.

C Canticum enim frequenter diximus ad divinarum rerum contemplationem referri; psalmum vero ad operas actuales, quae tamen divinis noscuntur convenire mandatis. David significat regem Christum, qui per totum psalmum loquitur.


[Col. 0398A] Paratum cor meum, Deus ÷ paratum cor meum: Cantabo et psallam in gloria mea.

C Paratus enim Christus semper erat ad talia, qui ad praeconia Patris perficienda obstaculum peccati non habebat. Sequitur: Cantabo et psalmum dicam. Merito ille de se talia dicebat, cujus sermo et actus divinis regulis consonabant. Ipsa autem geminatio confidentiam promissionis ostendit, dum bis dicit, paratum cor meum. H Paratus sum non solum opere, sed etiam corde et sensu, cantabo ergo in corde et psallam in opere. Si in psalterio una chorda rupta fuerit, exterminatur psalterium; et si in actibus nostris unum praeceptum praetergressi fuerimus, psalterium nostrum rumpitur.

[Col. 0398B] Psallam igitur in gloria mea, quod enim tibi, Deus, psallo vel canto, non tibi gratiam, sed mihi facio, quoniam bonorum meorum non eges (Psal. XV). Igitur quod tibi servio, gloria mea est; si enim vel jejuno, vel in sacco jaceo pro peccatis meis, facto hoc tantum tibi praesto, quod animam meam salvam facio. De quo, ut bonus medicus, gaudes, gaudes de sanatione mea, et ego gaudeo de utilitate mea.


2 Exsurge, psalterium et cithara: Exsurgam diluculo.

C Exsurge, gloria mea, quae per psalterium indicatur et citharam. Psalterium ad morum pertinet probitatem; cithara ad afflictionem corporis, per haec ostendens et actus laudabiles et gloriosissimam passionem. Exsurgam diluculo, hoc de resurrectione [Col. 0398C] Christi potest intelligi et de membris ejus et quolibet fideli. Qui in Ecclesia Domini laudaturus assistit operibus piis; nam, licet profunda nocte laudet, diluculo praeconii Dei irradiatur.


3 Confitebor tibi in populis, Domine: Et psallam tibi in nationibus.

C Confiteri se dicit in populo Judaeorum, ubi propria voce locutus est; psallere autem in gentibus, ad quas directi apostoli Domini praecepta impleverunt, et ideo dicit se videlicet psallere quod per ministros suos cognoscitur effecisse. H Confitebor tibi in populis, id est Judaeis, qui primo crediderunt, deinde etiam in nationibus gentium.


4 Quoniam magna super coelos misericordia tua: Et usque ad nubes veritas tua.

[Col. 0398D] C Magnificata est misericordia usque ad coelos, quando supernae potestates ejus beneficiis perfruuntur. Usque ad nubes quando praedicatores velut imbriferae nubes infideles populos irrigabant. H Quia magna misericordia tua super coelos, non est creatura quae non indigeat misericordia Dei, etiam Gabriel, Michael, Cherubim, Seraphim. Non detraho angelis, sed Creatorem praedico, de quo et angeli gaudent, scilicet quod Creator praedicatur. Vel misericordia tua de terra elevat ad coelos.


5 Exaltare super coelos, Deus: et super omnem terram gloria tua: Ut liberentur dilecti tui.

C Exaltare super coelos, Deus, ut cujus misericordia [Col. 0399A] coelestia continentur, justum est ut super coelos debeat exaltari. Et super omnem terram, cum exaltatus fuero, H id est, quando crucifixus ero, omnia traham ad me (Joan. XII). Ut liberentur dilecti, ideo crucifigitur Dominus, ut exaltatur ut liberentur dilecti, factum est enim ut petivimus; ille exaltatus est, et nos liberati sumus. Exaltare super coelos, Deus non exaltatur nisi super coelos, non exaltatur super terram; quando enim terreni sumus, non exaltamus Deum, sed quando sumus conversatione coelestes.


6 Salvum fac dextera tua et exaudi me: Deus locutus est in sancto suo.

C Salvum fac, salvum se fieri deprecatur in passione, ut credentium turba liberaretur. Deus locutus [Col. 0399B] est in sancto suo, id est Filio, ut Verbum caro factum una voluntate cum Patre loqueretur.


7 Exsultabo ÷ et .. dividam Sichimam: Et convallem tabernaculorum dimetiar.

H Sichima interpretatur humeri, humeri autem, significat opera, sensus ergo talis est: propterea crucifigor, ut opera mea dividam sanctis meis. C Vel, post resurrectionem suam laetaturum se et divisurum dicit opera, id est, gratias suas apostolis et fidelibus. Et addit, convallem tabernaculorum, quod significat humilitatem ecclesiarum. Hanc ergo humilitatem metitus est Dominus, quando unicuique fidelium, prout voluit, dona distribuit.


8 Meus est Galaad et meus est Manasses: [Col. 0399C] Et Ephraim susceptio capitis mei.

C Galaad, interpretatur transmigratio, qua migratione gentes Domini vocatione compunctae ad Deum feliciter migraverunt. Manasses, oblivio; quo verbo significat populum Judaeorum, qui oblitus beneficia divina Christum crucifixit, qui tamen sua miseratione ad ejus culturam remeavit. Sic utrumque populum, nominum istorum commemoratione, suum esse testatur. H C Ephrem, fructificatio dicitur, et significat spineam coronam; haec enim fertilis ultra omnes fructus fuit, quoniam nos liberavit ista humilitate, et susceptionem pro corona posuit.


9 Juda, rex meus: Moab lebes spei meae.

C Judam regem suum dixit, quia de ejus stirpe [Col. 0399D] descendit. H Moab ex patre dicitur, mo enim interpretatum dicitur ex; ab vero, pater, quod est, ex patre. Et quis est ille qui est ex patre? ille est qui malis operibus perdidit patrem, nec reversus est ad patrem, diabolus, scilicet; significat enim diabolum qui lebes spei Domini est. Labes interpretatur olla. Quomodo olla spei Domini est? sic est, ut qui non recte ambulant tradantur diabolo, ut ab ipso cruciati convertantur ad Dominum.


10 In Idumaeam extendam calceamentum meum: Mihi alienigenae amici facti sunt.

H Idumaea interpretatur terrena, misericors enim Deus non solum coelestia vult possidere, sed et terrena. C Extendens calceamentum, id est, legem [Col. 0400A] suam et Evangelium, mundum universali praedicatione complevit, alienigenae enim gentes sunt


11 Quis deducet me in civitatem munitam: Quis deducet me usque in Idumaeam?

C Quis deducet me, a parte humanitatis aptissima interrogatio praemittitur, ut consequens responsio subsequatur. H C Civitas munita forte significat infernum, quem nulla vis humana potuit aperire, nisi qui portas ejus fregit. Ista civitas ad egrediendum munita est, aperta est ad introeundum. H Idumaea quoque interpretatur sanguinea, significans locum poenarum, ubi interficiuntur animae peccatorum.


12 Nonne tu, Deus, qui repulisti nos: Et non exibis, Deus, in virtutibus nostris.

C Quis enim claustrum mortis infringeret, quis [Col. 0400B] januas munitae civitatis aperiret, nisi ipse Christus? Repulisti, caput cum membris loquitur, id est distulisti, quia et ipsum Christum ad glorificationem suam constat esse dilatum, cum in hac vita demoraretur. Et non egredieris, tempus illud significat, quando tentus a Judaeis, sputa et flagella sustinuit. Tunc enim si voluisset divinitas illa repulisset, sed distulit miraculum ostendere, ut ordinem proficuae passionis impleret.


13 Da nobis auxilium de tribulatione: Quia vana salus hominis.

C Da nobis auxilium, humanitas Christi hic clamat cum membris suis, quatenus tandem aliquando tempestas hujus saeculi conquiescat. Quia vana salus hominis, id est, H maledictus homo qui spem [Col. 0400C] suam ponit in hominem (Jer. XVII), quia non habemus spem nisi in Deo.


14 In Deo faciemus virtutem: Et ipse ad nihilum deducet inimicos nostros.

H In Deo faciemus virtutem, ipse erit virtus nostra, ipse panis noster qui cor confortat, ipse et rector noster. Et ipse ad nihilum deducet inimicos nostros, quia ipse nos coronat et diabolum superat, ipse pugnat in nobis, magis autem ipse vincit in nobis.



ORATIO EX PSAL. CVII.

Praepara tibi, Domine, cor nostrum ad confitendum nomini tuo, ut te intelligentes surrexisse dilaculo, illuc tendamus merito quo tu eluces victor in regno. Qui vivis et regnas, etc.



PSALMUS CVIII.
[Col. 0400D]


ARGUMENTUM PSAL. CVIII.

C Christus increpat Judaeos, qui sibi mala pro bonis reddiderunt. et Judae atque ipsius populi narrat interitum.


TT. In finem psalmus David.

C Iste psalmus referendus est ad regem supernum: quoniam omnes sermones ejus tendunt ad Christum Dominum.


1 Deus laudem meam ne tacueris: Quia os peccatoris et dolosi super me apertum est.

C Dominus Salvator secundum humanitatem, laudem resurrectionis suae petit non taceri, dicens: Deus, laudem meam ne tacueris, id est, ne tacere facias, [Col. 0401A] decuit enim (quoniam inimici mendacia loquebantur, dicentes: Discipuli furati sunt eum (Matth. XXVIII), ut contra eos toto orbe testimonia resurrectionis caneremus: ut Judaei agnoscant reatum perversitatis propriae. Apertum utique os: contumelias designari, quas pertulit a Judaeis; nam, licet nomine unum dicat singulariter, intellectu tamen plurimi esse noscuntur in uno populo.


2 Locuti sunt adversum me lingua dolosa: Et sermonibus odii circumdederunt me: Et expugnaverunt me gratis.

C Locuti sunt igitur lingua dolosa: cum verbis dolosis sanctam Domini simplicitatem appetebant, dicentes: Licet censum dari Caesari? (Matth. XXII). Et sermonibus odii: quando iniqua conspiratione [Col. 0401B] Pilato dicebant: Crucifige, crucifige. Expugnaverunt gratis: nam sicut justi amant Deum gratis, cum eum non propter aliquod temporale, sed tantum propter suam bonitatem diligunt: ita impii gratis exsecrantur, quia causam odii in eo reperire non possunt. H Vel gratis, id est, sine causa vel sine utilitate, qui enim aliquem persequitur et nihil proficit, non assequitur intentionem suam; gratis, id est, frustra persecutus dicitur.


3 Pro eo ut + me .. diligerent detrahebant mihi: Ego autem orabam.

H Pro eo ut me diligerent, id est, pro beneficiis quae in eos contuleram, ipsi contumelias mihi fecerunt, et retribuebant mala mihi pro bonis. Ego [Col. 0401C] autem orabam: Domine, ne statuas illis hoc peccatum (Luc. XXIII). H C Tres sunt peccatorum gradus, primus non reddere bona pro bonis; secundus reddere mala pro malis; tertius et pessimus, tribuere mala pro bonis. Illam Judaei extremam et vitiosissimam partem elegerunt. E contra virtutis tres gradus adverte. Primus impendere bona pro bonis; secundus malum non reddere pro malo; tertius et perfectissimus bonum tribuere pro malo. Et sicut Judaei pessimum vitiorum gradum elegerunt; ita Christus summum illum bonitatis gradum tenere voluit, ut etiam in cruce oraret pro crucifixoribus. H Ego autem orabam: Pater, ignosce illis; non vindictam orabam, sed eorum salutem.


4 Et posuerunt adversum me mala pro bonis: [Col. 0401D] Et odium pro dilectione mea.

H Posuerunt adversum me mala: ille rogabat pro crucifigentibus, illi dicebant: Vah qui destruis templum hoc, salva temetipsum (Matth. XXVII). Et odium pro dilectione: Considera, o Christiane et monache, si Christus pro crucifigentibus se orabat: nos pro fratribus nostris quid facere debeamus.


5 Constitue super eum peccatorem. Et diabolus stet a dextris ejus.

C Praedixit Propheta certissimus futurorum, supra Judam traditorem constituendum esse diabolum: qui merito peccator dicitur, quoniam peccatum traditionis ab ipso sumpsit initium. Addit, et diabolus stet a dextris ejus: Non potuit dexteram habere [Col. 0402A] liberam, qui totus scelera partis sinistrae perficiebat. Sic unusquisque facere dicitur: sicut est iste qui ejus dexteram tenet.


6 Cum judicatur exeat condemnatus: Et oratio ejus fiat in peccatum.

C Hoc dicitur de futuro judicio: quando peccatores damnandi sunt a voce judicantis dicentis: Discedite a me, maledicti. Exeat, scilicet ex congregatione justorum. H Oportebat orationem ipsius esse in poenitentiam, et versa est in peccatum. Audiant haeretici et manichaei, licet orent, tamen eorum oratio vertitur in peccatum. Poenitentia quoque Judae, id est suspensio, majus peccatum proditione factum est: magis enim Dominum offendit, qui se suspendit, quam qui Dominum prodidit.


7[Col. 0402B] Fiant dies ejus pauci: Et episcopatum ejus accipiat alter.

H Dies ejus pauci sunt: quoniam recessit ab ipso sol justitiae, et tenebrae ei multiplicatae sunt. C Vel quia non tandiu in apostolatu vixit, sicut alii apostoli. Et episcopatum ejus accepit alter (Act. I), ne numerus sacratissimus apostolorum, Juda mortuo. rumperetur. Episcopatus summus in Ecclesia gradus: Latine superinspectio dicitur.


8 Fiant filii ejus orphani: Et uxor ejus vidua.

A C Quamvis alibi non legatur Judam uxorem habuisse vel filios, tamen ex ista prophetia eum habuisse datur intelligi. Illo enim mortuo sine dubio contigit, et ut vidua fieret uxor ejus relicta, et filii [Col. 0402C] orphani, cum patre caruissent. Spiritualiter vero sunt filii ejus dicti Judaei, qui eum in illa traditione secuti sunt. H Et synagoga uxor Judae, quae a viro Christo repudiata, Judae traditori relicta est. C vel uxor voluntas ejus dici potest, de qua opera generamus, quae filii dici possunt.


9 Nutantes transferantur filii ejus et mendicent: Ejiciantur de habitationibus suis.

H Nutantes fuerunt Judaei post crucifixionem Domini, quia non sunt in suis locis. Mendicitatem hic dicit rerum spiritalium, non enim habent prophetas, non habent legem, non sacerdotium, non sacrificium: sed vere mendici sunt facti indigentia bonarum rerum. Quod figuratum est in Cain, de quo dicitur, Exiit a facie Dei et habitavit in terra Naid [Col. 0402D] (Gen. IV): Naid autem interpretatur commotio: egressus ergo a facie Dei, non stetit, sed habitavit in commotione et instabilitate.


10 Scrutetur fenerator omnem substantiam ejus: + Et .. diripiant alieni labores ejus.

H Fenerator: hic diabolus accipitur. Hoc nunc optativo modo prophetatur Judae, ut detur in potestatem diaboli, ut omnibus bonis enudetur. C Alieni quoque sunt immundi spiritus, quibus diabolus tanquam mancipiis imperat ad nocendum. Isti labores diripiunt, mandata Dei transgredientium: dum percepta licentia eos bonis omnibus privaverint H Sive alieni Romani fuerunt, qui eos vastando, labores et divitias diripuerunt.


11[Col. 0403A] Non sit illi adjutor: Nec sit qui misereatur pupillis ejus.

H Non sit illi adjutor. Illo tempore habuit populus Judaeorum adjutorem, quando fuit in Babylonica captivitate septuaginta annis, habuit enim ibi Ezechiel et Daniel prophetas: et quamvis tunc colerent idola, tamen eorum Deus miserebatur. Nunc autem quadringenti anni sunt a Christi occisione, et non colunt idola: quare dereliquit eos Dominus, quia Christum occiderunt, et ideo non est eis adjutor. C Pupilli vero dicti sunt quasi pusilli, qui parvitate aetatis ad se regendos probantur infirmi.


12 Fiant nati ejus in interitum: In generatione una deleatur nomen ejus.

H O prophetia, o sacramentum prophetiae! in generatione [Col. 0403B] una deleatur nomen Judaeorum: post passionem Domini quadraginta duo anni transierunt, et populus ille deletus est, ac Hierosolyma destructa est: sed in hoc clementia Dei erat, quia quadraginta duos annos dedit eis ad poenitendum, postea nullus remansit ex eis in illa regione.


In memoriam redeat iniquitas patrum ejus in conspectu Domini: Et peccatum matris ejus non deleatur.

H Judas maledicitur, ut in Juda Judaei maledicantur. Peccaverunt Judaei in deserto, sed Deus illis dimisit, nunc precatur, ut illis reputetur quod tunc peccarunt, tanquam novum scelus, in interitum. C Peccatum matris: est nota protervitas synagogae, [Col. 0403C] quae prophetas occidit: et ex illa parte genitrix proditoris dicta est, quia innocentium sanguinem fudit: non ex illa parte ejus mater dicitur, qua viros sanctos protulit, sed qua (ut dictum est) sanguinem fudit: in qua parte eam Judas ut filius imitatus est.


14 Fiant contra Dominum semper. Et dispereat de terra memoria eorum: Pro eo quod non est recordatus facere misericordiam.

C Fiunt ergo peccatores contra Dominum semper, quando de regno ejus alienati, et ab eo divisi, in gehennam mittendi sunt, nam cum ille sit aeterna beatitudo, contra ipsum dicuntur fieri, qui perenni ultione damnantur. Disperit autem memoria eorum de terra viventium: qui in beata patria non videntur, [Col. 0403D] nec ullam ulterius misericordiam consequuntur. Pro eo quod non est, etc. Dicit causam ultionis justissimae: quoniam pietatem non potest invenire, qui eam aliis contemnit impendere, per singularem vero numerum, non ipsum Judam solum, sed totum populum in Judae delicto unum debemus accipere.


15 Et persecutus est hominem inopem et mendicum: Et compunctum corde mortificare.

C More autem suo pauperem se Dominus et mendicum esse memorat: mendicus de nostro, dives de suo. H Compunctum corde: ut in Evangelio: Tristis est anima mea usque ad mortem (Matth. XXVI). Aliter: hoc dolebat, quia eum persequentes nolebant poenitentiam agere. A C Vel, quia compunctio proprio de peccatis est, de Christi membris accipitur: [Col. 0404A] ut Stephano et Paulo et aliis quos Judaei persecuti sunt in Christo.


16 Et dilexit maledictionem, et veniet ei: Et noluit benedictionem, et elongabitur ab eo.

C Adhuc de perfido populo dicit: quia dicit: quia dilexit maledictionem, quando ait: Sanguis ejus super nos et super filios nostros (Matth. XXVII). Noluit benedictionem: quando ab illuminato dictum est illis, Nunquid et vos vultis discipuli ejus fieri? (Joan. IX.) At illi (quasi sub maledicto acerrimo provocati) dicebant, Tu sis discipulus ejus, nos autem Moysi. Quo dicto, prolongata est ab eis benedictio, quando illis derelictis venit ad gentium fidem.


17 Et induit maledictionem sicut vestimentum: et intravit sicut aqua in interiora ejus. [Col. 0404B] Et sicut oleum in ossibus ejus.

C Induit se praedictus populus maledictione sicut vestimento: quando, instigante diabolo, consensum praebuit, ut Dominum Pontio Pilato tradere maluisset. Ibi enim indutus est quasi onere vestis: ubi tali voluntate se involvit. Intravit vero sicut aqua maledictio: quando deliberavit facere, quod ei fuerat iniquissima inspiratione suggestum, quando enim aqua visceribus infirmis recipitur, semper ingreditur ad nocendum. Oleum hic significat delectationem facinoris: unde et tertio influxit iniquitas in ossa ut oleum, quando effectum rei inaudita perversitate complevit, ut jam non in interiora solum carnis, sed etiam ossium venerit.


18[Col. 0404C] Fiat ei sicut vestimentum quo operitur: Et sicut zona qua semper praecingitur.

C Supra dixit induit, quod pertinet ad tunicam: nunc dicit operitur, quod videtur pallio convenire. Geminata enim vestis significat onera ingentium peccatorum. Et sicut zona qua semper praecingitur. qua similitudine dicit, sic peccatis illigantibus fuisse istum populum constrictum, ut nunquam a suis oneribus obstinationis perfidia gravatus experetur. Istae vestes sunt, quae peccatoribus ardere faciunt, non calere: quae in flammam mittunt, non a frigore defendunt.


19 Hoc opus eorum qui detrahunt mihi apud Dominum: Et qui loquuntur mala adversus animam meam.

[Col. 0404D] C Hunc versum non solum contra Judaeos, sed et contra omnes perfidos debemus accipere. Detrahunt enim Filio apud Patrem Ariani, qui eum minorem esse dicunt. Loquuntur et mala adversus animam Domini Apollinaristae, qui dicunt ejus deitatem carnem solam hominis suscepisse non animam.


20 Et tu, Domine, Domine, fac mecum propter nomen tuum: Quia suavis est misericordia tua.

C Et tu, Domine: hoc est: si Judas tradidit, si Judaeus crucifixit: tu fac misericordiam, ut contra illa quae facta sunt resurrectio gloriosa proveniat. Sive ideo dicit mecum: quia omnia quae facit Pater operatur et Filius. Suavis est enim misericordia in vasis misericordiae (Rom. IX), quam misericordiam [Col. 0405A] in istis vasis simul facit Pater et Filius et Spiritus sanctus: vel suavis, in carnis assumptione.


21 Libera me quia egenus et pauper ego sum: Et cor meum conturbatum est intra me.

C Libera me, in passione saevissima Judaeorum. Egenum et pauperem se dicit ex humilitate carnis. Cor conturbatum est, sicut ipse professus est: Tristis est anima mea usque ad mortem (Marc. XIV).


22 Sicut umbra cum declinat ablatus sum: Et excussus sum sicut locusta.

C Hic velocitatem persecutionis ostendit: quoniam tanta celeritate de medio discipulorum raptus est, quanta velocitate solet umbra noctis discedere, veniente solis lumine. Excussus sicut locusta: quae manus apprehendentis evitans, quibusdam saltibus [Col. 0405B] evolat. H C Sic Christus a persecutionibus crebris fugiens, loca videbatur diversa mutare, ne zelum suum populus impleret, antequam ipse mori voluisset.


23 Genua mea infirmata sunt a jejunio: Et caro mea immutata est propter oleum.

A Genua fortes videntur mihi in Ecclesia, ut fuerunt apostoli. Ergo, C infirmata sunt genua: quando apostoli ejus in passione sunt dispersi. Quid enim potuit esse infirmius, quam ut Petrus negaret, et reliqua turba fidelium latuisset? H Oleum hic imago est claritatis Dei. C Sive gratia divina, quae carnis infirmitatem in gloriam immortalitatis commutavit. A Oleum illud est plenitudo gratiae in Christo: quae mortuam humanam naturam in gloriam resurrectionis mutavit.


24[Col. 0405C] Ego factus sum opprobrium illis: Viderunt me et moverunt capita sua.

C Factus est Christus in opprobrium Judaeorum dicentium: Vah qui destruis templum Dei (Matth. XXVII), et caetera, quae insanis mentibus videbantur opprobria: sed ipsa fuerunt quae nobis probata sunt conferre medicinam. Moverunt capita: ad consuetudinem pertinet nimis irascentium, quia illi turbulenta capitis commotione minantur.


25 Adjuva me, Domine Deus meus: Salvum me fac secundum misericordiam tuam.

C Adjuvari se petit suscepta infirmitas. H C Ipse enim misericordiam petit, qui et auxilium tribuit: rogat ut homo, praestat ut Deus: petit ergo resurrectionem corporis.


26[Col. 0405D] Et sciant quia manus tua haec: Et tu, Domine, fecisti eam.

H Et sciant, id est intelligant Judaei: quoniam non ipsi praevaluerunt in Christo, sed sua et Patris voluntas erat, ut sustineret crucem pro nobis, quia manus tua haec. C Id est potestas tua, et subaudiendum operata est haec. H Vel manus tua haec est, scilicet in passione mea et resurrectione. A Et hoc sciant postea credentes in me: qui nunc persequuntur me.


27 Maledicent illi et tu benedices: qui insurgunt in me confundantur: Servus autem tuus laetabitur.

C Maledicent illi: scilicet qui moventes capita [Col. 0406A] transeuntes blasphemabant eum. Pater Filium benedixit, cum ait: Et clarificavi et iterum clarificabo (Joan. XII). Insurrexerunt Judaei adversus Dominum, ut eum neci traderent. Confusi sunt: quando resurrectionis ejus miracula cognoverunt. Servus: secundum hominem, ut Isaias ait: Ecce servus meus, suscipiam eum (Isa. XLII). H Maledicent illi: usque hodie hoc fit illi maledicunt in synagoga; Christus benedicit in Ecclesia.


28 Induantur qui detrahunt mihi pudore: Et operiantur sicut diploide confusione sua.

H C Induantur pudore detractores: hoc est ut intelligant errorem et confundantur pudore, et inde incipiant venire ad poenitentiam. Qui enim pudore induitur, prope est saluti: si quis enim vere confunditur, [Col. 0406B] incipit poenitere. H A C Diplois: genus est pallii, scilicet duplex pallium. C Petit ergo, ut utriusque legis intelligentia vestiantur, qui nunc utroque (faciente perfidia) nudati sunt. Confessio enim Judaeorum est, legem non intelligere, quae toties Salvatorem praecinuit advenire. Sive diploide, id est duplici confusione, scilicet ante Deum et homines.


29 Confitebor Domino nimis in ore meo: Et in medio multorum laudabo eum.

C Hoc dicitur a parte membrorum: quoniam post resurrectionem sancta Dei Ecclesia, toto orbe diffusa, Deum deprecatur et ore et confessione. In medio multorum: ipsam quoque Ecclesiam designat, quae, circumpositis adhuc perfidis, non desinit [Col. 0406C] Deo confiteri. A Nimis dici solet (consuetudine sermonis Latini) quod plus est quam debet. Cui contrarium est parum: quod minus est quam debet. Sed nimis, Graece agan dicitur. Iste autem versus, agan non habet, sed habet aian: quod quandoque valde, quandoque nimis, quidam nostri interpretati sunt, sed nimis pro eo quod est valde intelligatur: unde et translatio Hebraea non habet nimis sed vehementer.


30 Qui astitit a dextris pauperis: Ut salvam faceret a persequentibus animam meam.

C Dicit sibi astitisse Patrem a dextris: quia peccata non habuit, sed et fidelibus assistit, cum delicta [Col. 0406D] remiserit. Salva facta est a persequentibus anima ejus: quando persecutorum nequitiis nulla pravitate consensit.



ORATIO EX PSAL. CVIII.

Unice miserationis, Deus, maledictioni subjacere qui dignatus es ut nos a maledicto legis erueres, quaesumus, ut facias nobiscum misericordiam propter nomen tuum, et digneris nos a persequentibus vitiis et a malorum obtrectationibus liberare. Qui vivis et regnas, etc.



PSALMUS CIX



ARGUMENTUM PSAL. CIX.

C Psalmus hic de incarnatione Domini, et de ejus deitate plenissime breviterque decantat.


[Col. 0407A] TT. Psalmus David.


1 Dixit Dominus Domino meo: Sede a dextris meis.

C Sanctissimus Propheta, in secretum evectus altissimae contemplationis, in primo versu naturam deitatis ostendit simul et humanitatis. Cum dicit, Dixit Dominus: naturam deitatis ostendit. Domino meo: de coaeterno Filio dixit, qui Dominus David et filius dicitur, quia ex semine ejus ortus est. Sede a dextris meis: victori Filio, et per incarnationem totius mundi triumphatori, confessus offertur: ut per hunc situm, susceptae humanitatis gloria declaretur. H Ideo autem dicit dexteram Filio datam: ne videatur major qui jubet et dicit Sede, quam ille cui jubetur.


2[Col. 0407B] Donec ponam inimicos tuos: Scabellum pedum tuorum.

C Scabellum dictum est quod scandatur, id est ascendatur. Donec: finitum est pro infinito positum, est enim usus Scripturae, illud verbum et pro brevi tempore dicere, et pro aeternitate depromere. Pedes autem Domini aeternam ejus stabilitatem significat, his enim pedibus inimici illi subjiciuntur, qui, derelictis vitiorum peccatis, ad Dominum se convertunt, et tanquam scabellum pedibus, ita ejus praedicationibus se subdunt.


3 Virgam virtutis tuae emittet Dominus ex Sion Dominare in medio inimicorum tuorum.

C Virga virtutis: est sceptrum regiae potestatis, qua sustentat fideles et affligit incredulos. Tuae dixit: [Col. 0407C] quia potestas illi deitatis suae propria est et coaeterna. Hanc emittit Dominus ex Sion: qui est utique omnipotens Pater, Dominus autem ex Sion dicitur et Filius. Tunc autem dominatur, quando ad ipsum delinquentium turba convertitur. H Dominare dixit: non dixit interfice inimicos, sed dominare, id est, fac qui inimici et alieni erant, tui esse incipiant, id est, dignare esse Dominus inimicorum tuorum.


4 Tecum principium in die virtutis tuae in splendoribus sanctorum: Ex utero ante luciferum genui te.

C Hic omnipotens Pater de omnipotenti Filio dicit, Tecum principium. Pater enim principium est, et Filius principium: verum non duo principia, sed [Col. 0407D] sicut unus Deus, ita unum est principium. In die: aeternitatem significat, ibi unus est dies, ubi jam a beatis claritas divina conspicitur. Splendores autem sunt sanctorum: quando in resurrectione lucebunt sicut angeli Dei. Ex utero dicit Pater Filium, id est, ex arcano substantiae meae, ex ipsa scilicet deitate. H Cum vero dicit, ante luciferum: unam creaturam nominat, et omnes creaturas indicat eum praecedere. Non etiam Pater potuit se aliter Patrem esse indicare, nisi humanis verbis loqueretur, Genui te, et ex utero. Quod autem dicit, ex utero, nulli scandalum faciat, Pater enim uterum non habet: sed non potest se aliter indicare Patrem, nisi hominis verbis locutus fuerit: ut contra Arium non creatura, quae manu fit, Christus credatur: sed Dei naturalis [Col. 0408A] Filius, qui ex utero nascitur, non adoptivus.


5 Juravit Dominus et non poenitebit eum: Tu es sacerdos in aeternum secundum ordinem Melchisedech.

H C Cum enim juravit Dominus, non ei qui ante luciferum genitus est, sed ei jurat, qui post luciferum natus ex Virgine est. Nec poenitebit eum; C Quoniam de tanta ac tali dispensatione, cuncta gavisa sunt. Tu es sacerdos: hoc Christo veraciter aptari decet, qui corpus ac sanguinem suum, in panis ac vini erogatione, salubriter nobis consecravit. Sacerdos proprie dicitur Christus, qui semel se pro nobis immolandum obtulit (Hebr. IX). Solus etiam Deus licite jurat, quia solus potest exhibere quod promittit: homo non potest nisi Deo adjuvante.


6[Col. 0408B] Dominus a dextris tuis: Confregit in die irae suae reges.

C H Dominus a dextris tuis. Dicitur in principio, Sede a dextris meis: si ipse ad dexteram Patris sedet, quomodo rursum Pater sedet ad dexteram Filii? C Quod ideo dictum est, ut cum haec vicissitudo aequalis ponitur, majus hic aut minus aliquid, nullo modo sentiatur. H Id est quod aequalis Filio Pater ostendatur. C Reges: illos significat, qui in unum convenerunt adversus Christum: hos confregit, quando eorum superbiam prostravit.


7 Judicabit in nationibus implebit ruinas: Conquassabit capita in terra multorum.

C Judicare nationes perhibet, propter peccata communia. Implet autem ruinas: quando de cordibus [Col. 0408C] humanis facit peccata corruere, et emendatione saluberrima disperire. Capita quassabit: illorum utique qui caput non habent Christum, sed diabolum: cum fuerint correcti, capite suo sine dubitatione quassantur. Terra multorum est, quae peccatores abundanter enutrit. H Vel multorum dicit: quo ad vindictam damnationis, non omnium (ut spem non auferat) sed multorum dixit: si enim omnium dixisset, nemo vitam speraret.


8 De torrente in via bibet: Propterea exaltabit caput.

C Torrens fuit turbulenta persecutio Judaeorum, de qua Dominus Christus bibit in via, id est in hac vita, dum eam in corpore pertulit. Exaltabit caput. H Id est qui se humiliaverat, ipse non alius exaltavit [Col. 0408D] sibi caput, qui est omnium caput.



ORATIO EX PSAL. CIX.

Ante luciferum genite, qui es principium totius creaturae, rogamus et quaesumus, ut sicut sanctis pedibus tuis inimicos ad dexteram Patris residens subjecisti, ita nos tuis officiis dignos habeas ablata damnatione peccati. Qui vivis et regnas, etc.



PSALMUS CX.



ARGUMENTUM PSAL. CX.

C Congregatio justorum undique collecta confiteri ac laudare Deum se dicit.


TT. Alleluia.

C Quamvis hoc nomen laudis alleluia, generale [Col. 0409A] esse videatur: tamen ibi maxime apponitur, ubi magna exsultatione gaudetur.


1 Confitebor ÷ tibi .. Domine, in toto corde meo: In consilio justorum et congregatione.

C Confitentur et qui peccata deplorant, et qui Christo gratias referunt: sed illud in lacrymis, istud in gaudio est. Hic autem profusa laetitia exsultat populus fidelis, quamdam imaginem futuri saeculi designans, ubi laudes Domini semper devota mente concelebrant, ubi et verba et istae voces continuae sunt. Consilium justorum est, A quod justi consulunt. Justi autem consulunt, Deum laudare, et illi servire pro aeternis bonis, laudat ergo et confitetur in consilio justorum, qui non temere, sed ex ratione et deliberatione sancta, pro aeternis laudat, [Col. 0409B] sicut omnes justi faciunt. Congregatio vero: est corona beata de diversis partibus mundi adunata.


2 Magna opera Domini: Exquisita in omnes voluntates ejus.

H Magna opera Domini: rectos dicit, qui ante peccatores erant. C Quid enim magnificentius quam de impio facere justum, de hoste filium? Exquisita, id est singulariter exacta, cui simile nihil potest reperiri. Sinit enim et diabolum saevire, ut ex iniquitate illius, fidelissimos sibi servos inveniat. Ita et in omnibus fit secundum omnes voluntates ejus exquisitissime, ut in singulis vel melius etiam cogitari aliquid non possit.


3 Confessio et magnificentia opus ejus ... [Col. 0409C] Et justitia ejus manet in saeculum ÷ saeculi:

C Confessio, id est, laus et gloria et magnificentia opus ejus. Laudabilia enim sunt valde et decora, quae Dominus fecit. Justitia ejus manet in saeculum saeculi, cum peccatoribus dicit: Ite in ignem aeternum (Matth. XXV); vel quando fideles vocaverit: Venite, benedicti (Ibid.); sic in utraque parte, justitia Dei perpetua et incommutabilis perseverat.


4 Memoriam fecit mirabilium suorum misericors et miserator Dominus: Escam dedit timentibus se.

Memoriam ergo fecit mirabilium, quando plurima nova mirabilia et inusitata monstravit. Misericors, naturam ejus pietatis ostendit; miserator, cum in adventu suo humano generi larga pietate subvenit; [Col. 0409D] dedit escam, cibum utique spiritalem, quis enim escam communem putet fidelibus ad praemium datam, quae et peccatoribus passim cognoscitur attributa? H Escam ergo dedit, id est, panem qui de coelo descendit.


5 Memor erit in saeculum testamenti sui: Virtutem operum suorum annuntiabit populo suo.

C In saeculum, aeternitatem significat, quia verba testamenti sui, solidissima veritate custodit, quia sicut in Veteri Testamento Christus promissus est, ita in Novo venit. Virtus operum fuit, quam in Evangelio dicit: Caeci vident, surdi audiunt, leprosi mundantur, mortui resurgunt (Matth. XI). Illam virtutem annuntiavit populo suo Christiano, ut ex ea intelligant [Col. 0410A] eum esse Deum credentes, et causa sequitur.


6 Ut det illis haereditatem gentium: Opera manuum ejus veritas et judicium.

C Dedit autem eis, id est populo Christiano, haereditatem gentium: quando Ecclesiam de cunctis nationibus vivis lapidibus fabricavit. Opus ejus veritas et judicium; veritas, quod fidelibus promissa restituit; judicium, quod impiis minatur futura quae debentur malis supplicia.


7 Fidelia omnia mandata ejus. Confirmata in saeculum saeculi. Facta in veritate et aequitate.

C Fidelia ejus mandata sunt, quoniam nullo mendacio dicta variantur, sed firmiter nos custodiunt, [Col. 0410B] cum ea custodire Dei auxilio festinamas. Confirmata, nescit enim sermo titubare, quem veritas loquitur. Facta dixit esse in veritate, quia dicta complentur, et aequitate, quoniam pondere justitiae proferuntur; habent enim omnia mandata ejus et veritatem et aequitatem justitiae.


8 Redemptionem misit Dominus populo suo. Mandavit in aeternum testamentum suum.

C Misit enim Filium Pater ad redimendum genus humanum. Mandavit in aeternum, mandare dicimus, absentibus verba per medias destinare personas. Quod factum constat, quando testamentum novum per apostolos transmisit ad gentes, ut usque in aeternum a successoribus praedicaretur; non enim ei succedit aliud testamentum sicut veteri novum successit. [Col. 0410C] Merito ergo aeternum dicitur, quod nullo alio indigere cognoscitur.


9 Sanctum et terribile nomen ejus. Initium sapientiae timor Domini.

C Sanctum, nomen pertinet ad incarnationem sicut ait: Custodi animam meam quoniam sanctus sum (Psal. LXXXV). Terribile, ad omnipotentiam deitatis. Haec duo conjuncta sunt, ne nos aut solus amor negligentes reddat, aut tantus timor desperatos efficiat. Quid vero sit timor ostendit, scilicet initium sapientiae.


10 Intellectus bonus omnibus facientibus eum: Laudatio ejus manet in saeculum ÷ saeculi ...

C Iste ergo intellectus bonus, id est, verus et salutaris, qui in timore Domini probatur intentus; [Col. 0410D] utilis atque fructuosus est, quoniam inde nascitur quod ad perennem gloriam perducere probatur. Laudatio ejus digna est, quia peccatores liberat hic, et in futuro coronat; laudatio vero ejus non clauditur termino, quia nec finem habere potest beneficium datum. H C Merito ergo in titulo alleluia scriptum est, quia et laudem Dei fecit initium, et in ejus laude finitus est psalmus.



ORATIO EX PSAL. CX.

Sanctorum omnium gloriosa confessio, tribue nobis timorem nominis tui (quod esse initium sapientiae praedixisti), ut tuorum admisti conciliis, misericordiae tuae dapibus saginemur. Per Dominum nostrum Jesum, etc.



PSALMUS CXI.
[Col. 0411A]


ARGUMENTUM PSAL. CXI.

C Propheta loquitur de beatitudine justi, et de incarnatione Christi, atque damnatione impiorum.


TT. Alleluia ÷ conversionis Aggaei et Zachariae ...

C Ideo huic titulo conversionis, seu reversionis Aggaei et Zachariae intexitur, quia sicut illi, a Babylonica captivitate reversi, templum Domini reparari videntes, laudes Domini magna profuderunt exsultatione, ita post peccatorum absolutionem, a captivitate diaboli reversi in Dei gratiam, perfectissima debeant Christiani alacritate cantare. Ostendit enim psalmus iste, post liberationem delictorum, quanta sint bona fidelium et quae retributio peccatorum.


1[Col. 0411B] Beatus vir qui timet Dominum: In mandatis ejus volet nimis.

H Nondum dicit, beatus vir qui diligit Dominum; virorum enim est incipientium timere Deum; perfectorum autem, diligere. In mandatis ejus volet nimis, qui enim timet Dominum, et qui beatus est, mandata ipsius libenter custodit et facit. Sed vide quia etiam non dixit, mandata ejus facit, sed volet nimis. Multi enim etiam faciunt mandata, sed timore poenae, non voluntatis cupiditate. Beatus autem etiam vult ea, et cupit ea facere.


2 Potens in terra erit semen ejus: Generatio rectorum benedicetur.

C Quaeramus autem, in qua terra justi potentes dicantur effici, quia hic probantur esse derisui. In illa, [Col. 0411C] scilicet in qua cum. Domino regnaturi sunt sancti. Semen vero, opera significat bona, quae hic velut semina jaciuntur, ut fructus futurae messis adolescat. Generatio quoque rectorum, non est ista carnis, sed illa quae imitatione justorum, per similitudinem operum noscitur esse propagata.


3 Gloria et divitiae in domo ejus: Et justitia ejus manet in saeculum ÷ saeculi ...

C Beati domus, est mentis secretum, ubi divitias sanctas et gloriam perpetuam reponit, quisquis Domini praecepta compleverit. Justitia autem hominis dicitur, quae Domino largiente praestatur, et ne aliquis se existimaret Dei praecepta servando fieri temporaliter beatum, addidit, manet in saeculum saeculi. [Col. 0411D] Causam vero istius beatitudinis subdit: Exortum est, etc.


4 Exortum est in tenebris lumen rectis: Misericors et miserator et justus.

C Venit enim lux, quae superat omnem lucem, et ut gratior esset ista lux, addidit in tenebris, sed intus sunt in corde istae tenebrae, ubi sol mundanus non potest accedere, quas illud lumen expulit quod mortem vicit. Misericors, scilicet his qui confitentur ei; qui vero contemnunt, ipsum justum judicem sustinebunt.


5 Jocundus homo qui miseretur et commodat: disponet sermones suos in judicio: Quia in aeternum non commovebitur.

C Jocundus homo hic dicitur, non tam hominibus [Col. 0412A] acceptus, quam Deo gratus. Qui miseretur, id est, qui egentibus bona sua tribuit. Commodare autem videtur, quando dat homo temporalia et recepturus est aeterna. Disponet, vero dicit, id est tranquillo animo judicabit: quomodo talentum sibi a Domino traditum duplicet. Ipse ergo disponit sermones suos, qui se bona Dei geminasse probaverit, dicens: Domine, quinque talenta tradidisti mihi (Matth. XXV). Non commovebitur, id est a gloria Domini nullatenus separabitur. H C Disponit etiam sermones in judicio, qui divinas Scripturas praedicat discrete, ut non projiciat margaritas ante porcos (Matth. VII), nec bonis quae capere possunt tacendo subtrahat.


6 In memoria aeterna erit justus: Ab auditione mala non timebit.

[Col. 0412B] C In memoria aeterna erit justus, quia vocatur ad praemium, impiis enim dicitur: Nescio vos. Ab illo auditu malo non timebit, quem audituri sunt impii: Ite in ignem aeternum; malus enim illis ille auditus videtur, qui justa severitate puniendi sunt.


7 Paratum cor ejus sperare in Domino: Confirmatum est cor ejus: non commovebitur Donec despiciat inimicos suos.

C Cor enim hic positum est pro affectu rectae mentis. Confirmatum est ergo cor justi, cum nulla saeculi felicitate mollescit. Donec despiciat inimicos, id est in illa futura judicatione despecti sunt omnimodo adversarii, qui hic despexerunt justos. In hoc enim mundo Deus patitur justos suos videre inimicos suos potentes esse, ut ibi eos [Col. 0412C] possint humiliatos aspicere. H Vel inimicos, id est peccata, haereticos, diabolum et potestates ejus, peccatores, scilicet despiciet.


8 Dispersit dedit pauperibus: Justitia ejus manet in saeculum ÷ saeculi ..: Cornu ejus exaltabitur in gloria.

C Dispersit, haec sententia pertinet ad illud praeceptum: Vade et vende omnia et da pauperibus (Matth. XIX). Qui haec fecerit, justitiam operatur, quia Domini praecepta complevit. H Et ista manet in saeculum saeculi, id est opera ipsa permanent. C Vel quia praemium eorum aeternaliter manet, dicuntur manere in saeculum saeculi. H Cornu ejus, id est, regnum ipsius exaltabitur in gloria, quia cum Domino [Col. 0412D] semper regnabit. C Cornu enim pro potestate ponitur, sive pro regno, sicut dicit Daniel: Quatuor autem cornua, quatuor regna sunt.


9 Peccator videbit et irascetur: dentibus suis fremet et tabescet. Desiderium peccatorum peribit.

C Videbit peccator in die judicii remunerare Dominum electos suos. Tuncque irascetur, quoniam pro sua malignitate punitur, fremet quoque et se jam mordet suis dentibus atque se proprio dolore castigat, exigens a se cruciatus, quos hic cogebat sustinere innoxios; et tabescet, in perditione sua, et peccatorum desideria succisa marcescent.



ORATIO EX PSAL. CXI.

Lumen perpetuum rectorum cordium, Deus, concede [Col. 0413A] nobis diligere, tua gloria jocundari, et sic dispergere in hoc saeculo ut caveamus auditum asperum in futuro. Per Dominum nostrum Jesum Christum, etc.



PSALMUS CXII.



ARGUMENTUM PSAL. CXII.

C Propheta monet devotos ut laudes Deo jugiter a cunctis mundi partibus dicant.


TT. Alleluia.

C Ecce verba tituli sui subsequens psalmus exponit, nam cum sit, alleluia, laudate Dominum, ita et ipse facit initium, ut suo initio exponat titulum H Et hic psalmus docet, ut, deposita veteri malitia (I Petr. II), tanquam modo geniti infantes in Dei [Col. 0413B] laudibus gloriemur.


1 Laudate, pueri, Dominum: Laudate nomen Domini.

C Pueri, dicti sunt omnes fideles innocentes, a puritate mentis atque a simplicitate cordis; non enim hic aetas est electa, sed puritas. Laudat nomen Domini, qui virtutes ejus sancta praedicatione concelebrat, Dominum vero laudat, qui cum probabili actione commendat.


2 Sit nomen Domini benedictum: Ex hoc nunc et usque in saeculum.

H Sit nomen Domini benedictum, benedictum fuit ante, tantum in una gente Judaeorum, quia illi tantum benedicebant et credebant, sed modo in omnibus [Col. 0413C] gentibus creditur et benedicitur; ex hoc, scilicet tempore quo credere coeperunt; nunc, id est in praesenti, in saeculum, hoc est sine fine.


3 A solis ortu usque ad occasum: Laudabile nomen Domini.

C A solis ortu, per cursum enim solis hic declaratus est totus mundus, et quasi per quamdam lineam significatus est mundus, qui designat Ecclesiam, in qua per totum mundum praeconia Christi personare monstrat debere fideles.


4 Excelsus super omnes gentes Dominus: Et super coelos gloria ejus.

C Excelsus super omnes gentes, id est, super homines carnales. Coelos vero spiritales debemus accipere, ut supra omnes creaturas Altissimus sentiatur, [Col. 0413D] qui cunctarum rerum conditor esse dignoscitur.


5 Quis sicut Dominus Deus noster qui in altis habitat: Et humilia respicit in coelo et in terra?

Quis sicut Dominus, H C Ac si dicat, nullus talis. Qui habitat in coelis, H id est in sanctis. Et humilia respicit, ut ipse dixit: Super quem requiescit Spiritus meus, nisi super humilem? In coelo et in terra, C sic in coelo et in terra humilitas Deo placita reperitur, sicut superbia probatur exosa (Isai. LXVI), ubi ergo elati credunt locum habere superbiam, cum coelum et terram ab humilitate videant occupatam?


6[Col. 0414A] Suscitans a terra inopem: Et de stercore erigens pauperem.

C Hoc beneficium non soli sibi inopes et pauperes vindicent, nam de stercore et paupertate erigitur, quisquis de hac labe corporis per Dei gratiam sublevatur. Rex denique mundanus inops est munerum Dei, et in stercore volvitur, cui carnis vitia dominantur.


7 Ut collocet eum cum principibus. Cum principibus populi sui.

C Principes autem populi sunt patriarchae et prophetae, apostoli et quicunque Deo probabili conversatione placuerunt; ibi enim collocabitur paupert et inops Christi. Addit populi sui, quod significat Ecclesiam. Non autem principatum hic honorem, hominum [Col. 0414B] suffragatione conquisitum, intelligas, sed illum qui Domino largiente praestatur, qui humilitate altus est.


8 Qui habitare facit sterilem in domo: Matrem filiorum laetantem.

C Fuit enim sterilis sancta Ecclesia ante adventum sponsi sui, sed facta est mater laeta filiorum, praedicatione apostolorum, aqua et Spiritu sancto regenerans, quam Dominus in domo sua, H id est seipsa habitare facit. C Laetantem de partu, scilicet et numerositate sanctorum.



ORATIO EX PSAL. CXII.

Laudantes benedictum nomen tuum, omnipotens Deus, rogamus, ut in sinu matris Ecclesiae collocatos, charitatis tuae facias stabilitate connecti. Per [Col. 0414C] Dominum nostrum Jesum Christum, etc.



PSALMUS CXIII.



ARGUMENTUM PSAL. CXIII.

C Memorat Propheta quae beneficia Dominus Hebraeis praestiterit et populo Christiano; et idola gentium vana esse demonstrat.


TT. Alleluia.

C Commemorat Propheta quae beneficia Dominus Hebraeis praestiterit; et idola gentium vana esse demonstrat, et exponit consequenter quantum sit vitalis et saluberrima religio Domini propriis cultoribus.


1 In exitu Israel de Aegypto: Domus Jacob de populo barbaro.

[Col. 0414D] C Hic exitum illum debemus accipere, quando nos a peccatorum vinculis contingit exire. Tunc enim ab Aegyptiorum, id est tenebris ignorantiae et turba daemonum liberamur. Barbarus autem a barba et rure dictus est, quod nunquam in urbe vixerit, sed semper ut fera in agris habitasse noscatur. Domus autem Jacob efficimur, quando praecepta Dei servamus. H Jacob enim supplantator interpretatur, et nos primo debemus supplantare vitia, et confiteri ea, sive fidem Trinitatis, quod Judas interpretatur.


2 Facta est Judaea sanctificatio ejus Israel potestas ejus.

C Judam dicimus non solum ad Hebraeorum nationem, sed et ad omnes fideles posse respicere. Verus [Col. 0415A] enim Judas Salvator est Dominus, in quo potestas Israelitarum, id est, videntium Deum noscitur perpetua esse. Itaque qui eum circumciso corde sequuntur, Israel appellantur veraciter. Israel enim vir videns Deum interpretatur, A vel verius videns Deum.


3 Mare vidit et fugit: Jordanis conversus est retrorsum.

C Mare, id est gentilitas, vidit sanctos supplantatores vitiorum, id est praedicatores, et fugit, id est, non potuit resistere apostolis, quia Deus in illis erat. Jordanis interpretatur descensio eorum, scilicet baptizatorum, qui descendunt in baptismum, id est, humiliantur baptizati, illi conversi sunt retrorsum, A scilicet ad Deum unde orti erant, et a quo per [Col. 0415B] peccata recesserunt. H Multi enim qui crediderunt, quando viderunt martyres passos, conversi sunt retrorsum, id est a gentilitate ad fidem, et factus est illis Deus ante quem post tergum posuerunt; et sic posteriorum peccatorum obliti, in ea quae sunt ante extenderunt (Philip. III).


4 + Montes exsultaverunt ut arietes ..: Et colles sicut agni ovium.

C Montes, apostolos dicit qui exsultaverunt in operibus suis, tanquam arietis, id est praedicatores, ad caulas Domini fidelem gregem ducentes. Colles dicti sunt a colendo, et significat mediocres ab apostolis conversos, colentes Dominum in veritate.


5 Quid est + tibi: mare quod fugisti? Et tu Jordanis quia conversus es retrorsum?

[Col. 0415C] H Propheta semetipsum interrogat, et ipse respondet, ac si dicat: Quid tibi fuit gentilitas quod fugisti? et tu Jordanis, hoc est, et vobis Christianis quid fuit, quod conversi fuistis retrorsum? scio quia vidistis sanctos praedicatores et timuistis


6 + Montes exsultastis sicut arietes; Et colles sicut agni ovium?

H Exsultaverunt montes, id est, sancti praedicatores, quando viderunt illos conversos, qui ante blasphemi fuerunt. Exsultaverunt arietes, id est, principes gregum, qui generant greges, id sunt apostoli, quorum unus ait: Filioli mei, quos iterum parturio (Gal. IV); et iterum ait: Per Evangelium vos genui (I Cor. IV).


7 A facie Domini mota est terra: [Col. 0415D] A facie Dei Jacob.

C Commota est terra, audite, conversi, audite, fideles Christiani, commotionem istam, id est permutationem, quae humanae terrae feliciter evenit, non tremore montium, sed prospera conversione populorum, ut in culturam Dei conversa, fixa permaneret. Et ista est competens utrisque versibus praecedentibus secuta responsio, quia uterque versus quaesitive legendus est secundum Cassiodorum.


8 Qui convertit petram in stagna aquarum: Et rupem in fontes aquarum.

C Petram, hic Judaeorum duritiam dicit, quam in sacra baptismatis stagna convertit, cum eos ad religionem fecit venire tranquillam. Rupes, hoc est arida [Col. 0416A] et dura corda gentilium, divini eloquii manare fecit fontes irriguos.


9 Non nobis, Domine, non nobis: Sed nomini tuo da gloriam.

C Non nobis, Domine, nam cum bona largiatur immeritis, ipsius gloriae probatur esse, non aliunde, quod concedit. Et est affectuosa et nimis vera petitio, ut propter nomen suum praestaret humano generi utilia, qui non poterat in peccatoribus invenire merita ulla. Unde et subdit: Super etc., propter misericordiam et veritatem da gloriam nomini tuo, et fac mirabilia.


10 Super misericordia tua et veritate tua: Ne ÷ quando .. dicant gentes: Ubi est Deus eorum?

[Col. 0416B] C Misericordia est enim, cum miseris ac delinquentibus peccata demittit; veritas, cum beatitudis promissa restituit. Ubi est Deus eorum? ita dicunt persecutores justorum. Nam quoties martyres affliguntur, ipsa est vox tyrannorum. Ubi est Deus eorum? quasi non possit eripere, quos ut coronet, tormenta patitur sustinere. Et propter hoc etiam fecit Deus mirabilia in filiis Israel, ut non dicerent gentes: Ubi est Deus eorum?


11 Deus autem noster in coelo: Omnia quaecunque voluit fecit. Diapsalma.

C Contra dementium verba, qui dicunt: Ubi est Deus tuus, veracissima infertur scientia, Deum nostrum esse in coelo, et omnia quaecunque vult, in coelo et in terra perficere posse.


12[Col. 0416C] Simulacra gentium argentum et aurum: Opera manuum hominum.

H Simulacrum ideo dicitur, quia ad similitudinem alicujus hominis fabricatur. C Nam licet inveniantur aenea et lignea simulacra, tamen illud elegit utilius, quod gentilitas judicabat reverentius adorandum, ut erubescerent colere viliora, quorum et praetiosa probantur irrisa.


13 Os habent et non loquentur: Oculos habent et non videbunt.

C Os habent, verissime his versibus notati et irrisi sunt idolorum cultores. Nam quid rogo, opus fuit illis os, qui loqui non poterant, quid oculi, qui nihil valebant conspicere? et alia membra, quibus exercere nullum opus valebant, quid proderant?


14[Col. 0416D] Aures habent et non audient: Nares habent et non odorabunt.

C Quid etiam auris profuit illi, qui non erat auditurus? quid naris, qui nullatenus fragrantia sentiebat? Nares a gnaritate dictae sunt, quod nos faciant odoratus agnoscere.


15 Manus habent et non palpabunt. Pedes habent et non ambulabunt: Non clamabunt in gutture suo.

C Quid quoque prosunt manus illi, qui res palpabiles ignorabat? quid pes, qui se movere non poterat? Additur irrisio, non clamabunt, quia bestiae et muta animalia voces habent, sed confusus clamor istorum est. Ista autem simulacra, nec humanum et [Col. 0417A] articulatum clamorem, nec confusum, ut bestiae habent.


16 Similes illis fiant qui faciunt ea: Et omnes qui confidunt in eis.

C Similes illis fiunt qui decreverunt talia sequi: insensibilia sequuntur et insensibiles facti sunt. Quisquis enim sequitur pravos mores alterius, in illis confusus male obligatur. Cultores igitur et eorum fabricatores pari culpa constringuntur. Similis enim est iniquitas, alios suis operibus decipere et culturis se pessimis obligare.


17 ÷ Domus .. Israel speravit in Domino: Adjutor eorum et protector eorum est.

C Domus Israel, ecclesiam significat, quae mente videt Deum. Adjutor, quia carne laborantes in hoc [Col. 0417B] mundo, in quantum utile novit, adjuvat. Protector, quoniam animas sanctas nulla sinit diabolica fraude subverti.


18 Domus Aaron speravit in Domino: Adjutor eorum et protector eorum est.

C Domus quoque Aaron, Christi fideles sunt, quia fecit nos regnum et sacerdotes Deo et Patri suo (Apoc. I); et iterum: Vos autem genus electum, regale sacerdotium (I Petr. II). Quia Aaron in populo Judaeorum primus sacerdos electus est: Quod ergo prius generaliter dixit, hoc nunc de sacerdotibus decora iteratione retexuit, ut excelsus ordo pontificum speciali praeconio laudaretur.


19 Qui timent Dominum speraverunt in Domino: Adjutor eorum et protector eorum est.

[Col. 0417C] II Qui timent Dominum, omnes qui timent illum et amant et sperant in eum, vera protectione protegit, et defendit illos. C Exponit ergo quod superius dixit: domus Israel et domus Aaron. Ipsi enim sunt qui timent Dominum, et sperant in eo, duo enim ista sunt, quae beatos faciunt, quos etiam consequitur quod dixit ut eis et adjutor sit Dominus et protector.


20 Dominus memor fuit nostri: Et benedixit ÷ nobis .. Diapsalma.

C Cum dicit memor fuit nostri, gratiam divinae pietatis ostendit, quoniam Filium suum incarnari misit, qui ideo venit, ut errantes populos doceret, et conversos sua benedictione salvaret. H Memor ergo fuit nostri, cum nos liberavit, et Filium misit, et [Col. 0417D] benedixit nos omni benedictione spiritali.


21 Benedixit domui Israel: Benedixit domui Aaron.

C Benedixit domui Israel de sancta Maria virgine nascendo. Benedixit domui Aaron, sacerdotii honore praecinctus, ut de ipso in alio psalmo dictum est? Tu es sacerdos in aeternum secundum ordinem Melchisedech (Psal. CIX).


22 Benedixit ÷ omnibus .. qui timent Dominum: Pusillis cum majoribus.

C Benedixit omnibus, hoc fecit in piscatoribus, hoc in regibus. Nec ullum genus hominum ei credens probatur exceptum, quod sit ab ejus munere alienum. Post speciales ergo benedictiones, ad generales [Col. 0418A] hic descendit, ubi simul omnes benedicuntur. H Pusilli, id est inferiores merito, majores quoque merito benedicuntur.


23 Adjiciat Dominus super vos: + Super vos .. et super filios vestros.

C Adjiciat, sive benedictionem, seu adjiciat numero nostro populos fideles, quod et in nostris temporibus facit, et usque in finem saeculi non desinit operari, quousque omnes fideles, in unum gregem collecti, simul gaudeant. H Vel adjiciat alios praedicatores suos super vos, quia primitus pauci fuerunt, postea multi facti sunt.


24 Benedicti vos a Domino. Qui fecit coelum et terram.

[Col. 0418B] H C Benedicti vos, scilicet justi et sancti, Domino. C Vide genus benedictionis; Domino posuit, quia ipsa est perfecta benedictio, non sibi praeparati sed Domino, unde futura beatitudo provenire potest. Per coelum et terram, pusillos et majores significat.


25 Coelum coeli a Domino: Terram autem dedit filiis hominum.

H Coelum altius apostolos signat, quia ab ipso Christo audierunt praedicationem, et illuminationem Spiritus sancti acceperunt. Coelum iterum sunt successores apostolorum, quos illi praedicaverunt. Terra simplices significat, qui terreni erant, lacte nutriti, non adhuc solido cibo (I Cor. III). C Coelum autem dictum est, quod intra se caelet universa.


26 Non mortui laudabunt te, Domine: [Col. 0418C] Neque omnes qui descendunt in infernum.

C Non mortui: hoc sunt peccatores, peccator enim cum venerit in profundum malorum contemnit. Neque omnes (hoc est habitatores inferni) laudabunt nomen Domini.


27 Sed nos ÷ qui vivimus .. benedicimus Domino: Ex hoc nunc et usque in saeculum.

C Vivorum enim est Dominus sive Deus, ut in Evangelio legitur, non mortuorum (Matth. XXII). Vivorum vero accipiendum est, non ista vita viventium communi bonis malisque, sed illa de qua dicitur, Placebo Domino in regione vivorum (Psal. CXIV). H Nos enim fideles qui vivimus, id est qui fidem rectam tenemus et opera habemus, laudamus Dominum. [Col. 0418D] Ex hoc, scilicet, quo incoepimus intelligere. Nunc, hoc est modo, usque in saeculum, id est sine fine.



ORATIO EX PSAL. CXIII.

Ineffabile lumen Trinitas Deus, qui fluenta Jordanis aspectu luminis terruisti, praesta, ut quos ablutos sacro baptismate renovasti, nunquam patiaris a vetitis simulacrorum idolis maculari. Qui vivis et regnas, etc.



PSALMUS CXIV.



ARGUMENTUM PSAL. CXIV.

C Propheta, ostendens se de profunda fovea peccatorum esse liberatum, gratias agit Deo quoniam exauditum esse se cognoscit.


[Col. 0419A] TT. Alleluia.


1 Dilexi: quoniam exaudiet Dominus Vocem orationis meae.

C David non in amplitudine regni, aut mundi felicitate laetus exsultat, sed gaudet orationem suam in angustiis a clementissimo Domino fuisse susceptam; quod sibi prodesse perpetue sentiebat. In eo ergo quod dicit: Dilexi, testatur se habuisse dilectionem Dei in corde. H Sed vide quod non dicit: Diligam, sed dilexi. Non promisit se facere, sed fecisse. Sed quare dilexit? quoniam exaudiet me in tribulationibus orantem. Nec dicit quoniam exaudivit, sed quoniam exaudiet. Magna itaque fuit ista dilectio.


2 Quia inclinavit aurem suam mihi: Et in diebus meis invocabo.

[Col. 0419B] C Auris, dicta est ab auditu quam merito ad nos inclinare, dicitur Deus, quia ut nos dignetur audire, nulla humana merita ad ipsum videntur attingere: inclinavit autem aurem pietatis, quando incarnatus est. Et quia circa se uberem sensit pietatem, cum in multis tribulationis esset constitutus, in diebus suis se dicit invocaturum; nostros enim dies illos dicimus, ubi propria iniquitate peccamus, et anxios dolores in pravis cogitationibus sustinemus.


3 Circumdederunt me dolores mortis: Et pericula inferni invenerunt me.

H Dolores mortis, malae cogitationes sunt. Pericula inferni, opera prava, quae animam circumdantes peccare suadent. In primis enim dolor et parturitio; [Col. 0419C] hic autem, scilicet in operibus pravis, periculum est vicinum morti.


4 Tribulationem et dolorem inveni. ÷ Et .. nomen Domini invocavi.

H Sanctus quisque non requiem sed tribulationem quaerit; novit enim quoniam tribulatio patientiam operatur, patientia autem probationem, probatio autem spem, quae non confundit (Rom. V). Et nomen Domini invocavi. C Quo praestante, et dolor et tribulatio vincerentur celebriter. H Rem itaque novam dicit: non dicit: Requiem inveni aut saturitatem, sed tribulationem. Quaesivit ergo tribulationem, non enim invenitur, nisi quod quaeritur.


5 O Domine, libera animam meam. Misericors Dominus et justus: [Col. 0419D] Et Deus noster miseretur.

C Cum dicit Propheta: libera animam meam, confitetur eam sine dubio esse semper captivam. Misericors, quia inclinavit illi aurem suam, justus, quoniam corripuit peccatorem ad veniam requirendam. Miseretur, cum recipit filium quem flagellat (Prov. III).


6 Custodiens parvulos Dominus: Humiliatus sum et liberavit me.

C Parvuli sunt, qui certissime sibi videntur exigui, sed Domini largitate grandescunt. Quos custodit eximius pastor, cum eos a rapacis lupi incursione defendit; quod facit quando eos humiliatos invenit.


7[Col. 0420A] Convertere, anima mea, in requiem tuam: Quia Dominus benefecit tibi.

C Cantet hoc populus devotus, qui pretioso sanguine est redemptus, qui ad desideratam requiem pervenire Domini largitate promeruit, ideo animam suam hortatur Propheta, ut convertatur ad Dominum, unde illi et tranquilla venit requies, et abolitio peccatorum. Suam vero requiem dicit conscientiae, quae illi data est per gratiam, non meritorum compensatione possessa. Ideo addit, quia Dominus benefecit tibi. H Requies etiam nostra Christus est. Si quando in angustia fuerimus peccati, dicamus: Convertere, anima mea, in requiem tuam.


8 Quia eripuit animam meam de morte: Oculos meos a lacrymis. [Col. 0420B] Pedes meos a lapsu.

C Nunc causas ponit cur dixerit quia Dominus benefecit tibi. Eripuit, beneficium divinae virtutis ostendit. Quia nisi per ejus potestatem, nullus valuisset a morte perpetua liberari. Oculos meos a lacrymis. H id est, ploravi, ut rideam; luxi, ut in sempiternum gaudeam; qui enim in praesenti non plorat, in futuro lacrymabitur. C Cum dicit a lapsu, ostendit lubricum et pronum esse peccatum, unde se credit ereptum. H C Illam autem ereptionem, a morte, a lacrymis, a lapsu, dicit Propheta praescientiae virtute, de futuro in regione vivorum, hic enim non plene ab his eripimur.


9 Placebo Domino: In regione vivorum.

[Col. 0420C] C Placebo, dixit, scilicet jam securus, quamvis enim et hic Domino placeant justi, tamen insecuri; securi autem tunc justi placebunt Domino, quando ulterius de peccatorum adversitate nil metuent. In regione vivorum, id est in congregatione sanctorum, ubi omnis vivens revera colligitur et a sorte morientium separatur.



ORATIO EX PSAL. CXIV.

Ablutor peccaminum, Domine, quia nimium te fideliter invocantem velociter consolaris, rogamus, ut nos a periculis inferni erutos, in regione vivorum, ablata peccati morte, restituas. Qui vivis et regnas, etc.



PSALMUS CXV.



ARGUMENTUM PSAL. CXV.
[Col. 0420D]

C Vox martyrum invictorum, qui gloriosam mortem pro Christi nomine sustinuerunt.


TT. Alleluia.

C Alleluia, vox fidelium, sermo beatorum, modulatio sancta canentium. Unde et auditus delinitur, et anima fessa recreatur.


1 Credidi, propter quod locutus sum: Ego ÷ autem .. humiliatus sum nimis.

H Credidi, quid? quia prior psalmus ita finivit; placebo Domino, hoc credidi, et ideo hoc locutus sum: Ego autem humiliatus sum nimis, quia considerabam meipsum, quod terra et cinis sum, et tamen Dei misericordia ero in regione vivorum. Ideo [Col. 0421A] merito humiliatus sum nimis, admirans Domini misericordiam. A C Vel credidi, contra illos dicit, qui divina loquuntur antequam opere credunt, quibus Deus dicit: Quare tu enarras justitias meas? (Psal. XLIX.) Propter illos dicit: Ego credidi, propter quod, scilicet quia credidi, locutus sum divina mysteria. A Vel, quia perfecte credidi, locutus sum; non enim perfecte credidit, qui non loquitur quod credit, et ore non confitetur. Sed quia etiam ore locutus sum quod credidi, humiliatus sum nimis, id est multa passus propter verbum Dei. C Ideo ergo se dicit humiliatum, quia crescente sancta religione ipsi martyres, qui propter fidem locuti sunt, videbantur poenis temporalibus nimis subjacere.


2 Ego dixi in excessu meo: [Col. 0421B] Omnis homo mendax.

C Ego dixi in excessu meo, id est raptu mentis in divinam contemplationem. Magna siquidem prudentia est, ut sibi aliquis imprudens esse videatur, et quando carnis fragilitate mendaces sumus, nostrum esse fateamur; quando veraces, divinis muneribus applicemus. Quia omnis homo mendax, A, id est peccator; et ex se mendax, ex Deo verax, ut enim in persecutionibus a fide non recedat, ex Deo est.


3 Quid retribuam Domino: Pro omnibus quae retribuit mihi?

C Retribuere dicimus, quando et bonis bona reddimus, et malis bona praestamus. Dominus enim nobis bonum pro malo retribuit, quando ille alapis [Col. 0421C] caesus, spem nobis resurrectionis tribuit, et coelorum regna promisit, et pro peccatis nostris passionem sustinuit.


4 Calicem salutaris accipiam: Et nomen Domini invocabo.

C Digna promissio, si Dei munere promittitur; sed si in humanis viribus ponitur, periculosa praesumptio. Calicem enim, id est passionem et martyrium in desiderio accipiam. Quis autem potest confessoribus tormentorum patientiam dare nisi Christus, qui calicem passionis pro nobis dignatus est accipere? Et nomen Domini invocavi, cujus fretus auxilio se credebat complere quod voluit. Ideo enim invocabo nomen Domini, quia sine ejus auxilio calicem accipere non valeo.


5[Col. 0421D] + Vota mea Domino reddam coram omni populo ejus: Pretiosa in conspectu Domini mors sanctorum ejus.

A C Vota mea, quae desiderio concepi patiendi, postea reddam in actu coram omni populo, ut exemplum patiendi capiant a me. Et hoc ideo faciam, quia pretiosa mors est sanctorum in conspectu Domini. H Vota vero sunt martyrum orationes. C Bene dicitur mors sanctorum pretiosa, quae sanguine Domine noscitur esse comparata. Illius enim passione glorificata est, ut in conspectu esset eximia, et ut sit pretiosa, non divitiis efficitur oblatis, sed effusione sanguinis comparatur. O mors vitalis, o interitus [Col. 0422A] ambiendus, o transitus gloriosus, quae membra Christi imitatores sui capitis facis.


6 + O Domine quia .. ego servus tuus: ego servus tuus: ÷ Et: filius ancillae tuae:

C O Domine, admiratur se talia beneficia suscepisse, qualia ipse Dominus pro redemptione mundi est dignatus assumere. Adjecit, et filius ancillae tuae, ut humilitatem, triplicatis confessionibus, bis se servum et tertio filium ancillae dicendo, indicaret. Dicendo vero se filium ancillae, filium se Ecclesiae confessus est; quae est ancilla, dum servit; sponsa, dum jungitur.


7 Disrupisti vincula mea: tibi sacrificabo hostiam laudis: + Et nomen Domini invocabo ...

[Col. 0422B] C Disrupisti, virtutem hic exponit martyrii, cujus impetu triumphali disrumpuntur omnia vincula peccatorum. Nulla enim macula in homine remanere potest, quam pius sanguis non abluerit. Hic autem versus tantam virtutem habere creditus est, ut diceretur ab aliquibus, posse omnibus peccata dimitti, si eum in fine vitae suae, tertia congeminent confessione. Et quia disrupta sunt peccatorum vincula, recte se hostiam dicit sacrificare laudis. Nimis enim acceptum est Deo sacrificium, gratiarum actio.


8 Vota mea Domino reddam in conspectu omnis populi ejus: in atriis domus Domini. In medio tui Jerusalem.

C Cum dicit, vota mea Domino reddam, seipsum [Col. 0422C] offerre vicem pollicetur. Omnium enim fidelium votum est, Christo se offerre, et in ejus Ecclesia recta credulitate consistere. In conspectu, dignum est ut publice debeat laudari, qui pati pro omnium salute dignatus est. In atriis domus Domini, id est in Ecclesia, et adhuc aptius ipsam nominat Ecclesiam dicens: In medio Jerusalem, ubi pax conquiescit, et unitas populi contemplatione Dei laetatur.



ORATIO EX PSAL. CXV.

Talis sit, quaesumus, Domine, vita supplicum, sicut est in conspectu tuo mors pretiosa sanctorum, ut a vinculis peccati liberi, mereamur futurae Jerusalem gaudia praelibare. Per Dominum nostrum Jesum, etc.



PSALMUS CXVI.



ARGUMENTUM PSAL. CXVI.
[Col. 0422D]

C Iste psalmus personae martyrum convenit, qui gloriosa passione perfuncti, omnes gentes ad Domini laudes excitant.


TT. Alleluia.


1 Laudate Dominum omnes gentes: Laudate eum omnes populi.

C Clamat chorus ille sanctorum, omnes gentes Dominum laudare debere. Collaudatio est omnium fidelium in unum redacta laudatio. Commonentur enim omnes gentes generaliter laudare Dominum, ne quis dicat se esse in judicio Dei praetermissum.


2 Quoniam confirmata est super nos misericordia ejus: [Col. 0423A] Et veritas Domini ÷ manet .. in aeternum.

C Confirmata est misericordia ejus in populo Christiano, quando qui praestitit, ipse nos sua misericordia custodit. Hic veritas Domini, Filius significatur, sicut ipse ait, »Ego sum via et veritas et vita (Joan. XIV).« Convenit enim et saluti nostrae et veritati confiteri coaeternum et consubstantialem per omnia Patri Filium.



ORATIO EX PSAL. CXVI.

Omnipotentissime Dominator, qui ab omnium gentium ore laudaris, precamur, ut dilates veritate tua mentem nostram, et confirmes super nos misericordiam tuam. Per Dominum nostrum Jesum, etc.



PSALMUS CXVII.



ARGUMENTUM PSAL. CXVII.
[Col. 0423B]

C Vox fidelium Domino confitentium, et in eo solummodo confidentium, qui aperiri sibi portas justitiae deprecantur, de angulari lapide, hoc est Domino Salvatore, subjungentes.


TT. Alleluia.

C In principio quippe istius psalmi, quatuor versus pari fine concludit, ut evangelico numero totum mundum uni Domino laudes reddere debere commoneret; hoc et in centesimo tricesimo quinto psalmo per omnes versus absolute facturus est.


1 Confitemini Domino quoniam bonus: Quoniam in saeculum misericordia ejus.

H Confessio haec non ad peccatorum remissionem, [Col. 0423C] sed ad laudem pertinet deitatis. Quoniam bonus, C solus ille proprie dicitur et per se bonus, qui bonos facit implere quod boni sunt. In saeculum autem, perpetuitatem significat futuram, ubi unum est saeculum et una dies, nec permutatio ulla succedit.


2 Dicat ÷ nunc .. Israel quoniam bonus: Quoniam in saeculum misericordia ejus.

H Dicat nunc Israel, id est vir videns Deum, qui prius caecabatur delictis, nunc autem mente serena Dei gloriam contemplatur.


3 Dicat ÷ nunc: domus Aaron ..: Quoniam in saeculum misericordia ejus.

H Dicat nunc domus Aaron, quae ante idolis immolaverat, nunc autem Altissimi illecta bonitate, sacerdotium [Col. 0423D] dignum gerit animae suae.


4 Dicant ÷ nunc .. qui timent Dominum: Quoniam in saeculum misericordia ejus.

H Dicant nunc qui timent Dominum, id est vos qui prius simulacra muta et surda metuebatis, nunc omnipotentis Domini misericordiam decantate cum reverentia timoris.


5 De tribulatione invocavi Dominum: Et exaudivit me in latitudine Dominus.

C Tribulatio praesentis saeculi finietur; latitudo autem beatitudinis terminum nescit. Eripit latitudo gaudiorum aeternorum de temporalibus malis, et quos in hac mundi brevitate gravabat tribulationum angustia, latissima praemiorum gaudia excipient.


6[Col. 0424A] Dominus mihi adjutor: Non timebo quid faciat mihi homo.

C Dominus mihi adjutor, nam cum se dicit auxilio Domini, hominem non timere, carnales designat inimicos, qui visibiliter religiosorum hominum propositum persequuntur.


7 Dominus mihi adjutor: Et ego despiciam inimicos meos.

H Dominus mihi adjutor, ideo despiciam haereticos. C Vel Judaeos vel etiam diabolum cum caeteris ministris suis.


8 Bonum est confidere in Domino: Quam confidere in homine.

C Confidere enim in solum Deum debemus, non in hominem; illum, scilicet qui veraciter promittit, non [Col. 0424B] istum qui fallaci praesumptione se decipit, dicens: Facio quod volo, nec Dominum meae voluntatis habeo.


9 Bonum est sperare in Domino: Quam sperare in principibus.

H Bonum est sperare in Domino, qui vitam largitur aeternam, quam in principibus, quorum potestas cum hoc mundo dilabitur. C Principem etiam hic diabolum intelligere possimus, ut est illud: Venit enim princeps mundi hujus et in me non habet quidquam (Joan. XIV).


Omnes gentes circuierunt me: Et in nomine Domini + quia: ultus sum ÷ in .. eos.

C Vox Ecclesiae de persecutione gentium, quae prius persequebantur caput, quod est Christus; [Col. 0424C] deinde, ejus corpus, quod est Ecclesia. Quod vero dixit gentes, et subjunxit genus masculinum: ultus sum in eos, sive ad intellectum pertinet, quia in gentibus populi significant, sive schema est exallage, id est, immutatio, quoniam genus nominis immutavit. Ultus vero in eos est, quando conversi de se poenitentiae poenas exegerunt, quas pridem innocentibus ingerebant.


11 Circumdantes circumdederunt me: Et in nomine Domini + quia .. ultus sum ÷ in .. eos.

C Circumdantes, Judaei videlicet, in passione Christum. In quibus tamen est in nomine Domini vindicatus, quando multi ex eis poenitentes, post mala quae fecerant, meruerunt sumere vocabula [Col. 0424D] Christianorum.


12 Circumdederunt me sicut apes: et exarserunt sicut ignis in spinis: Et in nomine Domini + quia: ultus sum in eos.

C Ipse enim Christus a saevientibus Judaeis circumdatus, per totum mundum mella passionis suae profudit. Apes dicta, quasi a pedibus, eo quod sine pedibus nascitur. H Ipsi exarserunt in invidia sua, dum me exurere voluerunt. C Spinae significant peccata populi; sed in eis vindicatum est, quando de illo melle et ipsi suavissime repleti sunt. Factum est Judaeis ut apibus, quae favum circumdantes, mel in domibus cereis recondunt, et cum putant sibi [Col. 0425A] victualia reponere, faciunt unde homines possint sua desideria satiare: ita Judaei amaris conatibus, fecerunt rem cuncto orbi dulcissimam.


13 Impulsus eversus sum ut caderem: Et Dominus suscepit me.

C Impulsus enim ille cadit, cui Domini fortitudo subtrahitur. Sed corpus fidelium impulsum ut caderet, non cecidit nec cadit, quia dextera Domini tenetur. Dicit se ergo non cecidisse, etiam eversum, quia susceptione Domini firmatus est. Ideo enim fideles tormentis traditi sunt, et eversi a quiete temporali, ut caderent a fide, sed Dominus suscepit eos, ne a fide caderent.


14 Fortitudo mea et laus mea Dominus: Et factus est mihi in salutem.

[Col. 0425B] C Non potest impulsus cadere, cui auxilium Domini videtur fortitudinem praestare; ipse enim est fortitudo, et laudatio, atque aeterna beatorum salus.


15 Vox exsultationis et salutis: In tabernaculis justorum.

C Chorus ille fidelium laetus exsultat in tabernaculis justorum, id est in humani pectoris secretis, ubi semper sancti laeti sunt, quamvis forinsecus affligantur. Ibi ergo exsultabant, quando eorum persecutores putabant eos moerore confici et tribulatione consumi. Et ut agnosceres unde eis illud gaudium fuerit, subdit: dextera, etc.


16 Dextera Domini fecit virtutem: Dextera Domini exaltavit me: + Dextera Domini fecit virtutem ...

[Col. 0425C] C Dextera Domini, id est Christus, per quem Pater virtutem operatus est, in exaltatione sanctorum. Exaltat enim Christus sanctos, quando terrenis hominibus coelorum regna concedit, et ita in terrenis hominibus fecit virtutem. Quid enim potentius quam mortales induere immortalitatem, et de hoste fortissimo infirmis dare victoriam?


17 Non moriar, sed vivam: Et narrabo opera Domini.

C Non moriar, vox fidelium contra persecutores, id est non moriar, ut tu putas, sed vivam vita quam nescis, ad quam mente praetumidi pervenire non possunt. Narrabo opera, quia tolerantia martyrum per totam Ecclesiam vulgata est.


18 Castigans castigavit me Dominus: [Col. 0425D] Et morti non tradidit me.

H Castigat nos Dominus ad emendationem multis verberibus, ut probatos eruat a morte perpetua. C Solus enim non morti traditur, cujus hic commissa vitia purgantur: ille etenim se hic bene castigatum esse commemorat. Ne ergo sibi aliquid persecutorum superbia vindicaret, tormenta ipsorum castigationem Domini esse confirmat.


19 Aperite mihi portas justitiae: ingressus in eas confitebor Domino: Haec porta Domini. Justi intrabunt in eam

C Quibus autem dicitur, Aperite, nisi prophetis atque apostolis, qui coelorum claves mysticis virtutibus acceperunt? per has enim doctrinae introducti [Col. 0426A] januas, intus jam positi, veraciter Domino confitemur. H C Haec porta Christus est, per quam introitur ad Patrem, ut ipse ait: Nemo venit ad Patrem nisi per me (Joan. XIV). C Portas itaque apostolos dixit et prophetas, sed quia istae aperiunt per et ad Christum, unam portam subdit, per quam omnes (et qui portae dicti sunt) introierunt. H Sed nemo in eam ingreditur nisi justus.


20 Confitebor tibi quoniam exaudisti me: Et factus es mihi in salutem.

C Vox ista est laetantis populi. H Cujus vulnera peccati Christus sanavit, et factus dicitur in salutem; vel quibus contra iniquum hostem factus est in salutem, quando Redemptor gentium oculis humanis apparuit.


21[Col. 0426B] Lapidem quem reprobaverunt aedificantes: ÷ Hic .. factus est in caput anguli.

C Ideo Christus dicitur lapis angularis, quia duos ad se populos, e diverso venientes, in unam soliditatis gratiam colligavit, quem Judaei reprobabant (Ephes. II). Angulus enim dictus est ex Graeco sermone, id est a goni, quod Latine dicitur genu, hoc enim inflexum speciem anguli conformi qualitate restituit. Judaei aedificabant, H id est litteram legis erigebant. C Vel aedificabant, dum olim soli in verum Deum credebant.


22 A Domino factum est + istud ..: Et ÷ est .. mirabile in oculis nostris

C Cum enim memorat istud a Domino factum, [Col. 0426C] natura humanitatis ostenditur. H C Mirabilis est iste lapis in oculis fidelium, qui non solum eum corporaliter vident, verum etiam illuminati mente conspiciunt. Viderunt et Judaei, sed non mirabilem, quia solam intuebantur carnem, non deitatem intus conspiciebant, propter quod et ait, nostris, scilicet fidelium oculis.


23 Haec est dies quam fecit Dominus: Exsultemus et laetemur in ea.

C Nam licet Deus cunctos dies creaverit, singulariter tamen diem fecisse dicitur, qui Christi nativitate sacratus est, in quo merito exsultare convenit et laetari, quoniam in eo diabolus jus perdidit, et salutem mundus accepit.


24[Col. 0426D] O Domine, salvum me fac, o Domine, bene prosperare: Benedictus qui venturus es in nomine Domini.

H O Domine, salvum me fac, scilicet ad te venientem. C Ut hic eripiar de morte peccatorum, et illic collocer in requie sempiterna. Prosperari est aliquod asperum tranquillum facere, dolores ergo, quos hic amore Domini sustinent, ibi sine dubio prosperantur, quando jam ad gaudia aeterna perveniunt. Illum constat esse benedictum, id est Dominum Christum, qui ad nos venire dignatus est, in nomine Domini. Sicut in Evangelio: Ego veni in nomine Patris mei et non me accepistis (Joan. V); si alius, scilicet Antichristus, venerit in nomine non Domini sed sui, illum accipietis.


25[Col. 0427A] Benediximus vobis de domo Domini: Deus Dominus et illuxit nobis.

H Benediximus vobis, sancti de coelesti Hierusalem parvulis Ecclesiae benedicunt. C Vel apostoli et Ecclesiae praelati dicunt ad populum fidelem, Benediximus vobis de domo Domini, id est Ecclesia catholica, unde salutare baptisma venit, et sancta communicatio procedit. Unde et omnis benedictio procedit, et Dominus Deus sua resurrectione illuminavit tenebras nostras.


26 Constituite diem solemnem in condensis: Usque ad cornu altaris.

C Constituite dicit, id est deliberata sententia custodite, et prompta voluntate diem solemnem, qui honore Dei et sanctorum confessione sacratus [Col. 0427B] est. In condensis, hoc est, in frequentationibus crebris, quas turba in veneratione Dei condensat. Usque ad cornu altaris, id est ut non recedant antequam ad altare Dei digni communicent. Per hoc ergo prohibetur (quod multis in usu est) audita Evangelii lectione discedere.


27 Deus meus + es .. tu et confitebor tibi: Deus meus + es .. tu et exaltabo te.

C Rectum est enim ut Deum esse nostrum dicamus, quem pura mente non cessamus adorare. Quod autem dicit, confitebor, ad gratiarum pertinet actionem. Exaltabo te, quia exaltatur Deus per praedicationem sanctorum.


28 ÷ Confitebor tibi, quoniam exaudisti me ..: ÷ Et factus es mihi in salutem ...

[Col. 0427C] H Confitebor tibi, Domine, quoniam audisti me, et factus es mihi in salutem, scilicet ut cum sanctis tuis me in coelesti Hierusalem sociares.


29 Confitemini Domino quoniam bonus: Quoniam in saeculum misericordia ejus.

C Hic quoque versus in capite psalmi probatur esse jam dictus, ut sicut a Christo fecit initium, ita ipsi concordare videatur et finis, ipse enim dixit: Ego sum alpha et omega (Apoc. I), et ita in omni vita nostra, confessionem nos oportet assumere, et in ipsius delectatione finire.



ORATIO EX PSAL. CXVII.

Consolatio tribulationum nostrarum, piissime Domine, qui justorum tabernacula laetitia et exsultatione [Col. 0427D] perfundis, exalta Ecclesiam tuam virtute potentis dextrae, qua fiat porta justitiae, et ita se angulari stabilitate connectat, ut tua miseratione refulgeat. Per Dominum nostrum Jesum, etc.



PSALMUS CXVIII.



ARGUMENTUM PSAL. CXVIII.

C Per totum hunc psalmum universalis sanctorum chorus eloquitur, qui ab initio mundi fuerunt, sive sunt, sive futuri esse creduntur, inter quos reperiuntur apostoli, prophetae, martyres, confessores, ecclesiastici ordines, et omnes qui sancta Domino integritate famulantur. Est autem Hebraeis elementis tali ordine depictus: ut ab unaquaque ittera octoni versus incipiant, quorum prima littera, [Col. 0428A] Aleph, interpretatur doctrina. B Et primo immaculatis via Domini: aeterna beatitudo promittitur.


TT. Alleluia. H Aleph, doctrina.


1 Beati immaculati in via: Qui ambulant in lege Domini.

C Videamus nunc, quae in hoc coelesti paradiso poma nascantur spiritalia. Sancti enim immaculati fiunt, quando indulgentiae munera consequuntur, aliter enim et per se est nemo immaculatus nisi solus Deus; ille enim solus naturaliter immaculatus est. In via, id est in Christo. Ibi enim ambulare justorum est, non pedibus corporeis sed recta actione. In lege Domini, id est, qui aut non peccant aut per gratiam Dei se emendant, et digna sibi satisfactione [Col. 0428B] prospiciunt. Nec vacat quod dicit, in lege Domini, ut distingueret a lege peccati, in qua peccatores ambulant.


2 Beati qui scrutantur testimonia ejus: In toto corde exquirunt eum.

H Beati qui scrutantur, scilicet ut intelligant, cum peccaverint, coram testibus deliquisse, ut legem Dei testem suorum peccatorum cognoscant. In toto corde exquirunt eum, H id est non leviter vel segniter. C Sed qui totum cor suum ad Scripturas sanctas ponunt non ad falsitatis ambitum (ut haeretici) nec mundana gaudia concupiscunt: ideo praemisit, qui ambulant in lege Domini; deinde, qui scrutantur, quia non est dignus scrutari testimonia Dei, nisi qui se probabili cognoscitur actione tractare.


3[Col. 0428C] Non enim qui operantur iniquitatem: In viis ejus ambulaverunt.

C Merito enim dicuntur in viis Domini non ambulare, qui operantur iniquitatem. Operatio enim iniquitatis est consensus malorum: qui tamen a cordibus sanctorum, dono Dei probatur alienus.


4 Tu mandasti: Mandata tua custodiri nimis.

C Ista enim est Dominicae jussionis veneranda praeceptio, ut mandata ejus non solum sedule, sed et nimie custodiantur. Istud autem nimis, significat multum atque infinitum, quapropter vires nostras excedere, divina militia est: quia totum ibi nimium decet, quoniam et illud infinitum est, quod nobis tribui postulamus.


5[Col. 0428D] Utinam dirigantur viae meae: Ad custodiendas justificationes tuas.

C Utinam: verbum semper optantis est. Viae autem actus significant, quos in hac vita peragimus. Sed dum dicit dirigantur: ostendit quantum ad imbecillitatem humanam pertinet, nostras vias esse tortuosas. Verum etiam dum addit, ad custodiendas, etc., quod superius optavit, hic aperuit; quia nemo poterat pervenire ad custodiendas justificationes Domini, nisi misericordia Domini probetur attribui.


6 Tunc non confundar: Cum perspexero in omnibus mandatis tuis.

C Tunc non confundar, scilicet si mandata Dei perspexero universa. Perspicere autem, est mandata [Col. 0429A] Dei semper ante oculos habere, ut si quid tortum committitur, protinus corrigatur. Cum dicit in omnibus: in nullo commonet esse peccandum, sicut scriptum est: Si quis de lege minimum non fecerit, reus est totius legis (Jac. II).


7 Confitebor tibi in directione cordis: ÷ In eo .. quod didici judicia justitiae tuae.

C Haec confessio laudem significat. Directio cordis, est regula sancta fidei: cum qua eum confiteri non potest haereticorum distorta versutia. Cum dicit didici: indicat a beatis Patribus sibi traditam disciplinam, non studio perversitatis inventam. Judicia justitiae sunt, quia famulos suos liberavit diabolica persecutione laborantes.


8 Justifiationes tuas custodiam: [Col. 0429B] Non me derelinquas usquequaque.

C Promittit se sancta Ecclesia justificationes Domini custodire: et quoniam noverat tentationes diabolicas undique circuire, petit se statim a Domino custodiri, ne possit locum nocendi hostilis atrocitas invenire.



ARGUMENTUM SEQUENTIUM OCTO VERSUUM.

C B Exponit fidelis populus in sermonibus Domini: quibus delectationibus perfruatur, ostendens se esse domum Domini et receptaculum mandatorum ejus, cujus mysterium secunda littera continet.


H Beth: domus.


9 In quo corrigit adolescentior viam suam? In custodiendo sermones suos.

In quo corrigit. H Hic Propheta non solum longaevam [Col. 0429C] aetatem dicit corrigendam: verum etiam adolescentiam edocet erudiendam, et ita custodire divinos sermones: ut etiam si vetus culpa defleta sit, caveat nunc ne cogitatio ad peccandum ulla consentiat. C Custodit enim Dei sermones: non qui tantum eos memoria retinet, sed qui actione tenet.


10 In toto corde meo exquisivi te: Ne repellas me a mandatis tuis.

C Hoc quoque manus est Domini: quod se eum asserit toto corde exquisisse. Non enim quaereret quis Deum, nisi inquisitus ab eo fuisset. Ne repellas me: rogat cum, ne ab intelligentia legis divinae velut indignus repellatur. H Vide igitur, ut non ex parte, sed toto corde Deum requiras: ne a mandatis ejus repellaris.


11[Col. 0429D] In corde meo abscondi eloquia tua: Ut non peccem tibi.

C In corde meo abscondi eloquia tua. H C Nam sicut decet fidelibus praecepta Dei praedicare: sic non credentibus oportet abscondi, sicut in Evangelio, Ne dederitis sanctum canibus (Matth. VII), nec margaritas porcis. C Est enim peccati genus, obstinatis eloquia Domini praedicare.


12 Benedictus ÷ es .., Domine: Doce me justificationes tuas.

A Benedictus es, Domine: hic benedictio laudem significat. Nam cum nos benedicimus Deum, ejus facta laudamus: cum ille benedicit nos, sanctificat. Doce me, hoc est praesta mihi facere, unde [Col. 0430A] electos tuos justificare consuevisti, id est da mihi ut non solum mente sciam et intelligam justificationes tuas, sed doce me facere quod intelligo.


13 In labiis meis: pronuntiavi Omnia judicia oris tui.

C Chorus ille sanctorum pronuntiasse se dicit judicia omnia oris Domini, quae locutus per prophetas et apostolos, et quae ore Christus suo praedicavit. Omnia autem judicia significat, quae scripta vel dicta didicit. Caeterum universaliter non potest pronuntiari, quod nulla notitia praevalet apprehendi: figuraliter ergo pro parte totum dixit.


14 In via testimoniorum tuorum delectatus sum: Sicut in omnibus divitiis.

C Via testimoniorum: est Dominus Christus, in [Col. 0430B] quo se laetaturum chorus sanctorum narrat. Hic autem divitias spiritales debemus accipere, de quibus Apostolus: Quoniam in omnibus divites facti estis in ipso, in omni verbo, etc. (I Cor. I).


15 In mandatis tuis exercebor Et considerabo vias tuas.

H Exercebor: exercitatio assiduitas operis est. C Exercetur enim in mandatis divinis, qui frequenti operatione ea implere studuerit, et sic ad intellectus ejus penetralia pervenire meretur. Nemo enim tantum secretum conspicere meretur, nisi cui datum fuerit, bona conversatione coelestis se beneficiis proximare. H Vias vero dicit, propheticas apostolicasque doctrinas.


16 In justificationibus tuis meditabor: [Col. 0430C] Non obliviscar sermones tuos.

C Meditari enim dicit justificationes Dei: ne possit, quod retineri expedit, ullo modo oblivisci.



ARGUMENTUM SEQUENTIUM OCTO VERSUUM.

C H Postulat populus sanctus (qui in terra incolae sunt) retribui gratiam quam in primo parente amiserant; sed et persecutoribus eorum restituendum dicit esse quod agunt.


B Gimel: tributio vel plenitudo.


17 Retribue servo tuo: vivifica me Et custodiam sermones tuos.

C Retribue siquidem dicit, non meritis redde, sed iterum da: ut qui praestitisti petitionis affectum, effectum et operationem quoque postulationis [Col. 0430D] attribue. Servus enim Christi dici non potest, nisi qui non suis meritis, sed divinae gratiae reputat, quod boni aliquid facit. Divina autem mandata custodire, revera viventis est. Sicut econtra mortuus dicitur in Evangelio, qui mandata non servat: dicente Domino: Sine mortuos sepelire mortuos suos (Matth. VIII).


18 Revela oculos meos: Et considerabo mirabilia de lege tua.

C Revelare dictum est removere velum, quodam enim operimento ignorantiae, interior aspectus obducitur: et nisi misericordia ipsius fuerit hoc velamen ablatum, Scripturas sanctas lumine cordis non possumus intueri. Mirabilia enim legis sunt spirituali [Col. 0431A] sensu contenta mysteria. H Quae, nisi litterae velamen abducatur, intelligere non possumus.


19 Incola ego sum in terra: Non abscondas a me mandata tua.

C In hac terra justi sunt incolae, qui propriam in mundo non habent mansionem mentis, ut ait Apostolus: Nostra conversatio in coelis est (Phil. III). Mandata enim diximus: Diliges Dominum Deum tuum; et similia. Haec rogat ut ei nullatenus celentur, quae peccatoribus absconsa probantur.


20 Concupivit anima mea desiderare justificationes tuas: In omni tempore.

C Potest enim et infidelis, ad aliquod tempus rem bonam concupiscere: sed hoc constat tantum perfectis [Col. 0431B] convenire, quod addidit, omni tempore. Hoc est autem concupiscere, quod desiderare (nemo enim desiderat, nisi qui concupiscit), quapropter plenissimam voluntatem indicat geminata professio, scilicet concupiscentiae et desiderii


21 Increpasti superbos: Maledicti qui declinant a mandatis tuis.

H Increpasti superbos: ut eos ad humilitatem sanctam, quam docuisti, reduceres. Vel per doctores tuos increpas malos homines. Maledicti sunt qui declinant a mandatis Dei: sed tunc pleniter maledicti erunt, quando dicturus erit: Ite, maledicti, in ignem aeternum (Matth. XXV). C Increpare autem dicimus, quasi de taciturnitate crepare, et in mordacia dicta prosilire, quod Deus per Scripturas divinas [Col. 0431C] frequenter facit.


22 Aufer a me opprobrium et contemptum: Quia testimonia tua exquisivi.

C Intuendum est quare petunt martyres a se opprobria removeri, unde se noverant coronari. Sed haec oratio pro persecutoribus funditur, ut convertantur. Quia, dum conversi fuerint, tollitur martyribus opprobrium: quando et persecutores ipsam religionem colunt, quam in sanctis persequendam esse putaverunt.


23 Etenim sederunt principes et adversum me loquebantur: Servus autem tuus exercebatur in justificationibus tuis.

H Quod hic loquitur Propheta de se, futurum in [Col. 0431D] apostolis reliquisque martyribus vidit: qui multa coram regibus et praesidibus, Domino nuntiante, perpessi sunt: qui exercebantur in justis operibus et Dei justificationibus, etiam usque ad sectionem cervicum. C Exercebantur etiam in tormentis ad provectum suum, non cruciabantur ad poenam: dum sensum doloris sui, aeterni praemii cogitationibus molliebant, et eis tormenta ad gaudia aeterna proficerent.


24 Nam et testimonia tua meditatio mea est: Et consilium meum justificationes tuae.

H Erant sanctis testimonia Christi meditatio, utique in his pressuris. Et justificationes ejus fuerunt consilium eorum, quia eis vitam pollicentur aeternam. [Col. 0432A] C Consilium itaque inventum est contra malignantium consilium, et contra improbos furores et dolores, scilicet testimonia Domini meditata. Eorum quippe cogitatio quoslibet mitigat dolores.



ARGUMENTUM SEQUENTIUM OCTO VERSUUM.

B Plebs fidelis, paupertate mundana constricta, januam se veris divitiis aperit: et frequenti meditatione, quasi tabulas, sua praecordia Dei mandatis exhibet.


H B Daleth: pauper vel tabulae vel janua.


25 Adhaesit pavimento anima mea: Vivifica me secundum verbum tuum.

C Adhaesisse se dicit carni suae: quod vitiosum esse non dubium est, anima enim si adhaereat corpori, delictis favet. H Ideo ne delictum invalescat in [Col. 0432B] me, peto a te vivificari, sciens quoniam concupiscentia carnis mortem operatur. C Pavimentum igitur pro corpore ponitur. Est enim pavimentum soli alicujus in levitatem maximam constructa soliditas: et corpus nostrum simili nitore levigatur


26 Vias meas enuntiavi et exaudisti ÷ me ..: Doce me justificationes tuas.

H Vias meas, id est opera peccati mei. Enuntiavi: per confessionem. Et exaudisti me: quia remisisti mihi peccata mea, nunc doctrinam indulge, quam in justificationibus tuis edocear. C Et doce me justificationes tuas: non ad audiendum sed ad faciendum, ille enim divinarum rerum doctus ostenditur, qui sibi credita fecisse monstratur.


27 Viam justificationum tuarum instrue me: [Col. 0432C] Et exercebor in mirabilibus tuis.

H Viam justificationum, id est, justificationes quas legis littera protulit, spiritaliter capiam. Et exercebor in mirabilibus, id est in apostolicis, caeterisque doctrinis ecclesiasticis, quae in ea lege sunt figuratae. C Praebent enim intellecta miraculum: quando sic in praesenti sunt posita, ut longe futura significare videantur.


28 Dormitavit anima mea prae taedio: Confirma me in verbis tuis.

H Dormitavit anima: in hujus habitaculi mortalis statione. Prae taedio: imbecillitatis corporeae. Confirma me: ut, ablato somno peccati, instanter in his praeceptis invigilem. C Dormire obliviosi atque socordis est, dormitare vero fessi et exspectantis. [Col. 0432D] Hanc autem dormitationem Cassianus acediam vocat


29 Viam iniquitatis amove a me: Et in lege tua miserere mei.

H Viam iniquitatis (id est, desiderium illud per quod ad peccandum venitur) amove a me. Et in lege tua: apud te enim haec lex constituta est, ut semper miserearis.


30 Viam veritatis elegi: Judicia tua non sum oblitus.

H Viam veritatis elegi, id est, Christum Dei Filium, quem audivi venturum in mundum. Illa judicia non sum oblitus: quae in Evangelio proferens ait: Hoc est judicium, ut qui credit in Filium habeat [Col. 0433A] vitam aeternam (Joan. VI). C Eligere autem est de multis eligere unum.


31 Adhaesi testimoniis tuis, Domine: Noli me confundere.

H Quia adhaesi testimoniis tuis: quia his adhaerens, anteriorum facinorum indulgentiam merui: ideo peto, adjuva me, ne iterum in priora peccata reincidam, et ita ne me patiaris de iteratione peccati confundi, et in judicio deinde tuo palam verecundiam pati.


32 Viam mandatorum tuorum cucurri: Cum dilatasti cor meum.

H Cucurri viam: quando multa patiebar propter verbum tuum, ob spem futurae beatitudinis. Dilatasti cor meum, scilicet in latitudine charitatis et spei et [Col. 0433B] fidei. C Vel dicitur dilatatum, scientiae latitudine. Cum enim anima lumen veritatis accipit, in multifarias agnitiones aperitur, et latior redditur virtutibus cognitis.



ARGUMENTUM SEQUENTIUM OCTO VERSUUM.

C B Beata plebs expetit: ut in lege Domini ejus debeat munere custodiri. B Et bene, suscipiens appellatur: quae dicit Da mihi intellectum. Ipsa quoque jure vocatur, quae in eadem semper intentione persistens, a vanitate saeculi oculos avertit.


B He H B Ipsa vel suscipiens.


33 Legem pone mihi, Domine, viam justificationum tuarum: Et exquiram eam semper.

[Col. 0433C] H Propheta in persona Ecclesiae dicit: Legem, id est, Christum pone mihi (lex enim Christus est), ac si dicat: Temetipsum pone mihi, hoc est venire digneris, et exquiram te semper: ut tua mandata custodiam. C Vel quia superius dixit, in lege tua miserere mei (quod dictum est de Veteri Testamento, quod nullum potuit salvare per se) nunc dicit de lege Novi Testamenti, quam cupit venire.


34 Da mihi intellectum et scrutabor legem tuam: Et custodiam illam in toto corde meo.

C Omnis enim intellectus a Deo tribuitur, sed tamen nonnunquam ad studia prava deflectitur. H Sed hic rogat Ecclesia, ut intelligat discretionem inter bonum et malum, inter litteram et sensum: ut custodiat illam in toto corde, id est, ex tota [Col. 0433D] dilectione. C Sed cum prius dixit, viam mandatorum cucurri, quid est quod iterum petit, quae se prius accepisse memoravit, scilicet legem, mandatorumque viam? quia dona Domini continue sunt petenda, ut conserventur: semper enim dat qui donata conservat.


35 Deduc me in semita mandatorum tuorum: Quia ipsam volui.

H Semita minor est quam via, hoc est arcta et angusta via, id sunt mandata arctiora, quae ducunt ad vitam, quia lata et spatiosa via ducit ad mortem (Matth. VII). Quia ipsam volui: ac si dicat: Non concupivi aliud nisi tua mandata implere. C Semita, Novum Testamentum est: via, Vetus, spiritualem enim gratiam petit, quae ad coelum ducit.


36[Col. 0434A] Inclina cor meum in testimonia tua: Et non in avaritiam.

C Inclinari cor suum petit in testimonia Domini, ubi non per rapacem avaritiam, sed per laudabilem humilitatem praestante Domino pervenitur, sciensque cohors illa sanctorum, avaritiam capacem esse vitiorum, ideo hanc postulat a se amoveri. Avaritia est enim flagrans omnino desiderium rerum temporalium.


37 Averte oculos meos ne videant vanitatem: In via tua vivifica me.

C Deprecatur plebs beata, ut oculos cordis avertat a mundanis delectationibus, quia nos per oculos peccare non dubium est, dum in ambitione diversarum rerum traducimur. Sed additur apta petitio, ut in [Col. 0434B] via sua, id est in Christo vivificare dignetur. Hic notantur illi, qui diversis spectaculis occupantur, qui mulierum foedo amore rapiuntur, a quibus oculos avertere nolunt.


38 Statue servo tuo eloquium tuum: In timore tuo.

C Statue dicit, quasi stare fac, id est infige, consolida atque confirma, ne sanctum eloquium possimus fugaci oblivione amittere. Quia plurimi eloquia Domini suscipiunt negligenter, et tanquam fabulas inutiles audire declinant, ideo addidit, in timore tuo, ubi nunquam culpa acquiritur, nec ad desidiae discrimina pervenitur.


39 Amputa opprobrium meum quod suspicatus sum: ÷ Quia .. judicia tua jucunda.

[Col. 0434C] A C Jure ergo postulat sibi amputari opprobrium, quod ex suspicione venit. Saepe enim aliquem judicamus talem ex suspicione, qualis non est, et invenimur mendaces, et incurrimus ita opprobrium, tale opprobrium et confusionem petit amoveri, unde reus poterat inveniri. Suspicio enim saepissime probatur incerta, quae vero Christiano non convenit. Et sic exponendo oportet quod poni conjunctionaliter. Judicia tua jucunda, primo confessus est infirmitatem suam, nunc Domini laudat judicia, cujus verbum verum est veraque sententia. Ideo amator veritatis merito sibi jucundum dicit Domini eloquium, per quod requiem et coronam se novit acquisiturum.


40 Ecce concupivi mandata tua: In aequitate tua vivifica me.

[Col. 0434D] C In hoc enim versu sancta cohors se dicit consecutam plenitudinem gratiarum, quia concupivit vera mandata Dei, quae veram prudentiam conferunt et salutem. Aequitas autem est verbum Patris, in quo se vivificari postulat.



ARGUMENTUM SEQUENTIUM OCTO VERSUUM.

C B Postulat congregatio sancta salutarem sibi Dominum debere concedi, ut inimicos de tanta remuneratione confundat, et in lege Domini assidua meditatione proficiat. B Ipse ergo Dominus et Salvator, Vau litterae vocabulo designatur, id est et ipse, videlicet cui dicitur, tu autem idem ipse es, id est aeternus.

B Nota quam pulchre quinta littera, ipsa sexta [Col. 0435A] nuncupetur, et ipse videlicet cui dicitur: Tu autem idem ipse es (Psal. CI), id est aeternus. In cujus fide etiam Ecclesia ipsa esse, id est una eademque devotione semper hic et in futuro cum eo regnare promeruit.


H B Vau: Et ipse.


41 Et veniat super me misericordia tua, Domine: Salutare tuum secundum eloquium tuum.

C Precatur ergo sancta congregatio, ut supra eam Dominus Salvator adveniat, qui est misericordia peccatorum, et vita fidelium. Salutare ecce ut Christum esse misericordiam istam esse ostenderet, addidit salutare tuum. Qui bene salutare dicitur, per quem salus gentibus venit, qui mundo aegrotanti medicinam suae pietatis attribuit. Secundum [Col. 0435B] eloquium, id est secundum promissionem quam per prophetas pollicitus es.


42 Et respondebo exprobrantibus mihi verbum: Quia speravi in sermonibus tuis.

C Exprobrant enim verbo qui Filium dicunt esse minorem. Vel, qui eum carne passum minime crediderunt. Utique etiam ideo dicit respondendum. Quia speravit in sermonibus Dei quibus dixit: Cum veneritis ante reges et principes, nolite cogitare quomodo aut quid loquamini, dabitur enim vobis quid loquamini (Matth. X). Exprobrant etiam infideles martyribus in passione et tormentis verbum fidei dicentes: Ubi est Deus vester?


43 Et ne auferas de ore meo verbum veritatis usquequaque: [Col. 0435C] Quia in judiciis tuis supersperavi.

C Et ne auferas hoc verbum fidei, de quo Apostolus ait: Hoc est verbum quod praedicamus (I Cor. I). Rogat ergo, ut confessionem veritatis de ejus ore nullae poenae, nullus terror extorqueat, sed constanter in fide maneat. Iniqui enim cum molestantur, desperant; sancti autem viri si affligantur, spem magis suae dilectionis accipiunt.

A C Sed cum dicit, usquequaque, significat verbum veritatis ad tempus aliquibus fuisse ablatum, ut Petro ter neganti, sed non usquequaque ablatum sibi fuit, quando culpam fletibus diluit et sanguinis effusione mundavit.


44 Et custodiam legem tuam semper: In saeculum et in saeculum ÷ saeculi ...

[Col. 0435D] C Custodire se legem dicit Domini semper, quia in ipsa variari nefandum est. Interdum semper ponitur usque ad finem hujus saeculi: sed hic cum dicit in saeculum saeculi, illam perennitatem significat, quae non habet finem. Novit enim consuetudinem angelorum et potestatuum, Dominum sine fine laudare.


45 Et ambulabam in latitudine: Quia mandata tua exquisivi.

C Latitudo autem ista est charitas, de qua scriptum est: Charitas Dei diffusa est in cordibus nostris (Rom. V). Quam ideo meruit, quia mandatorum intelligentiam quaesivit. H Diligenter enim exquisivit, et scrutatus est ad hoc, ut crederet et intelligeret.


46[Col. 0436A] Et loquebar in testimoniis tuis in conspectu regum: Et non confundebar.

C Loquebar de testimoniis Dei, quoniam petierat et acceperat, ut responderet exprobrantibus sibi verbum. Qua firmitate roboratus, inter reges saeculi non se dicit esse confusum, sed veritatem quam mente conceperat, intrepidis sermonibus proferebat. Confunditur autem ille, cujus per ratiocinationem dicta vincuntur; ad verecundiam autem venire non potest, qui veritatis ipsius testimonio roboratur.


47 Et meditabar in mandatis tuis: Quae dilexi.

C Hic ostendit frequentatae meditationis ardorem, [Col. 0436B] meditari enim mandata non potest, nisi qui ea assidua lectione cucurrit, et ut evidentius hanc frequentiam declararet, addidit, quae dilexi: negligere enim nunquam potest homo ea quae diligit.


48 Et levavi manus meas ad mandata tua quae dilexi: Et exercebar in justificationibus tuis.

C Levare autem manus, significat bonis operibus occupari. Ille levat manus ad mandata, qui facit eleemosynas, quas fieri jubent mandata. Exercetur in justificationibus, qui quaerit boni operis frequentationem proficere. H Vel qui in his, quae per litteram indicabantur, spiritualem intellectum conatur invenire.



ARGUMENTUM SEQUENTIUM OCTO VERSUUM.

[Col. 0436C] C B Chorus sanctorum, spem promissionum Domini, sensibus nostris commendans, asserit fideles adversa mundi sustinere, quibus aeterna vita promittitur. B Ista ergo vita quae hic in spe, illic in re percipitur, olivae nomine quam Zai littera designat exprimitur; quia et hic sanctorum facies exhilaratur in oleo, et illic perfectius Spiritus sancti aeterna visione pinguescit. Nomen autem fornicationis congruit peccatoribus derelinquentibus legem Domini.


B Zai, oliva vel fornicatio.

B Et quia septiformis est Spiritus sancti gratia, recte septima littera vocitatur oliv


49 Memor esto verbi tui servo tuo In quo mihi spem dedisti.

[Col. 0436D] C Ex humana consuetudine, memor esto, dicitur Deo, qui nihil potest ullatenus oblivisci. Non ergo hoc dicit, quia dignum erat in illa majestate ponere injuriam oblivionis, sed precatur, ut cito servo suo conferat promissionem, quam in Evangelio promisit. Beati qui lugent, quoniam ipsi consolabuntur (Matth. V). Servo tuo, subaudiendum implere promissum. In quo mihi (id est in illa, scilicet promissione verbi tui) spem dedisti.


50 Haec me consolata est in humilitate mea: Quia eloquium tuum vivificavit me.

C Cum dicit haec me consolata est, ostendit inter aerumnas saeculi, hoc sibi fuisse solatii: ut in praesenti vita affligeretur, et de futura promissione gauderet. [Col. 0437A] In humilitate: quia sancta probatur humilitas omnia pro Christo patienter sustinere. Quia eloquium tuum vivificavit. Causam consolationis suae ponit: promissio quippe tanti judicis firmavit animam sustinentis, et spes consolationis vivificavit afflictum.


Superbi inique agebant usquequaque. A lege ÷ autem: tua non declinavi.

C Superbos, id est malignos atque tyrannos crudeliter egisse commemorat: qui non vivificandi sed potius mortificandi sunt. A lege tua non declinavi, scilicet ut illi putabant, qui persequebantur innoxios: sed significat se in veritatis mansisse jugiter sententia.


52 Memor fui judiciorum tuorum a saeculo, Domine: [Col. 0437B] Et consolatus sum.

C Memor est judiciorum: qui plectibilia non praesumit perpetrare peccata. Quia metu poenarum revocatur, qui Domini judicii recordatur. A saeculo: significat cum administrari coeptus est mundus. Consolatus sum: quia nunquam deserit suos famulos divina virtus.


53 Defectio tenuit me pro peccatoribus: Derelinquentibus legem tuam.

C Necesse est enim, ut sanctum virum alterius culpa contristet, et se dolore defecisse dicat, dum animus pius desiderat salvos fieri universos: et quem non optat excedere, affligitur, cum ei poenas cognoverit imminere: unde sancta cohors martyrum, non tantum poenis suis, quantum tyrannicis torquebatur [Col. 0437C] excessibus. H Ideo non vult quemquam peccare, sed omnes cupit viam veritatis agnoscere.


54 Cantabiles mihi erant justificationes tuae In loco peregrinationis meae.

C Cum dicit cantabiles: significat psalmodiam cum magna delectatione peragendam. Cantus enim semper relevat labores, et non sinit subripere taedium animo. Locus peregrinationis, est mundus ubi peregrinantur omnes qui Domino Christo devoti sunt.


55 Memor fui in nocte nominis tui, Domine: Et custodivi legem tuam.

A C Per noctem mundum istum significari posse non dubium est, in quo peccatorum regnat obscuritas. C Sed utinam oculos corporeos clauderet, et non cordis lumina periculosius excaecaret. In hac enim [Col. 0437D] nocte memor est nominis Dei: qui beneficia ipsius non suis meritis, sed divinis muneribus applicat: et per hoc legem Dei custodit. A Vel in nocte adversitatis: ubi magis gratias agere oportet quam in die prosperitatis.


56 Haec facta est mihi: Quia justificationes tuas exquisivi.

C Haec, scilicet nox facta est mihi, subaudi consolatio. Sequitur causa, quare illi nox facta sit consolatio: quia justificationes tuas exquisivi. Tuas dici non meas: et ideo mundi tenebris non potuit obcaecari, quia illi nox tribulationum facta est, id est ad utilitatem et profectum facta est. Hoc enim alicui fieri dicimus quod frugi illi est.



ARGUMENTUM SEQUENTIUM OCTO VERSUUM.
[Col. 0438A]

H B Agmen beatum desiderat videre faciem Domini: quia ejus mandatis noscitur obsecutum. B Et quia hoc desiderium in resurrectionis gloria perficietur, octava littera, vitae vocabulo gaudet.


H B Heth: vita.

Heth vita: quae in divinis Scripturis reperitur: qui est Christus.


57 Portio mea, Domine: Dixi custodire legem tuam.

C Portio a parte dicta est: illius enim partis sumus, cujus voluntatibus obedimus: unde merito portio piorum Deus dicitur. Dixi, id est, statui, decrevi atque promisi, praecepta Dei servare: unde et factus est in Domini portione.


58[Col. 0438B] Deprecatus sum faciem tuam in toto corde meo: Miserere mei secundum eloquium tuum.

C Postulat enim plebs fidelis debere compleri misericordiam adventus Christi, quo mundo poterat salutaris apparere. Secundum eloquium, illud scilicet quo promittit sanctis suam beatam nimis et incomparabilem per omnia visionem.


59 Cogitavi vias meas: Et converti pedes meos in testimonia tua.

C Ordinem humanae conversationis exponit. Prius enim est vias suas cogitare, id est actus humanos districtius pensare, et sic ad Domini mandata pedes suos convertere: in quibus si aliquis ambulat, potest firma habere vestigia. Dicendo pedes meos converti: ostendit primitus fuisse perversos.


60[Col. 0438C] Paratus sum et non sum turbatus: Ut custodiam mandata tua.

C Paratum se ad praecepta Dei custodienda ille testatur, qui nec persecutores metuit, et illecebras hujus saeculi a suis sensibus effugavit. Non sum turbatus, ad tribulationem sustinendam propter Christum (improvisa enim conturbant: sed deliberata sententia animum perturbari non sinit). Infert etiam ad quod paratum se esse dicebat, scilicet ut mandata Dei custodiret: quia sic integre servantur, cum adversitas nulla metuitur.


61 Funes peccatorum circumplexi sunt me. ÷ Et .. legem tuam non sum oblitus.

C Cum dicit funes peccatorum: ostendit tot laqueos [Col. 0438D] esse, quot peccata committimus: et hoc referendum est ad corporis pravitatem, fieri enim potuit ut caro delictorum funibus ligaretur, animus autem incentivis vitiis reluctans, legis Dei non fuisset oblitus. Funes autem, sunt implicita et tortuosa ligamina: talia etiam sunt peccata quibus se delinquentes semper astringunt.


62 Media nocte surgebam ad confitendum tibi: Super judicia justificationis tuae.

C Media nocte: scit enim hoc tempore primogenita Aegyptiorum percussa (Exod. XII); scit Petri et Pauli vincula resoluta; scit quoque sponsum media nocte esse venturum (Act. XII): ideo eodem tempore surgit ad laudes, ne inter fatuas virgines ei janua clausa remaneat (Matth. XXV). Nec vacat quod [Col. 0439A] dicit surgebam; quia surgit qui semper ad Dei praeconia festinat. Ad confitendum, id est, ad laudandum judicia justitiae Christi.


63 Particeps ego sum omnium timentium te: Et custodientium mandata tua.

C Quisquis enim in novitate vitae ambulaverit erit particeps Christi. Et quia dixit omnium timentium, ne illos tantum advertisses, qui Dei judicia servili timore formidant, addit et custodientium mandata tua: qui devotissimi comprobantur, timore castissimo et amore reverendo.


64 Misericordia Domini plena est terra: Justificationes tuas doce me.

C Misericordia Domini cum dicit plenam esse terram: ostendit utique dilatatione Christianae fidei: [Col. 0439B] quam sic misericorditer implevit, ut undique vanissimae superstitionis nomen evacuasse doceatur. Justificationes tuas doce me, H hoc est tua mandata, ut illa intelligam et praedicem et opere impleam.



ARGUMENTUM SEQUENTIUM OCTO VERSUUM.

C B Populus beatus gratias agit, humiliatum se fuisse, ut ad justificationes Domini perveniret, B nomenque litterae praesentis exponens: bonum suum dicit, verbum Dei humiliter meditari.


H B. Theth, bonum.


65 Bonitatem fecisti cum servo tuo, Domine: Secundum verbum tuum.

A C Nunc collata sibi a Domino munera profitetur. Bonus quippe Dominus servis suis tribuit bonitatem. [Col. 0439C] Et quae sit illa bonitas subter exponit, dum dicit: Bonum mihi quod humiliasti me: de afflictione enim salutari gratias agit, non de felicitate mundana. Intellexit enim bonitatem illam debere dici unde proficitur, non unde inani exsultatione gaudetur. Sic bonitatem facit medicus cum secat vulnera, sic pater cum caedit filium. Secundum verbum tuum: illud, scilicet quo dicitur, Qui se humiliat exaltabitur (Matth. XXIII). H Vel bonitatem fecisti: quando in carne nos redemisti. Secundum verbum tuum: quod promisisti Abrahae aliisque patriarchis.


66 Bonitatem et disciplinam et scientiam doce me. Quia mandatis tuis credidi.

C Docet autem Deus bonitatem inspirando desiderium [Col. 0439D] charitatis, docet disciplinam, cum patientiam in tribulatione donat, docet scientiam, ut sciat homo discernere inter bonum et malum, inter vitam et mortem. Credidi, C id est praeceptis tuis obedivi, H vel opere implevi. Praemittit autem scientiae disciplinam, ut quis primitus in se facere debeat disciplinam, et postea docendo in aliis.


67 Priusque humiliarer ego deliqui: Propterea eloquium tuum custodivi.

C Vide quomodo in hoc versu humana vita describatur. Prius enim peccasse se dicit, cum teneretur originali vitio obnoxius, post humiliatum se esse professus est, ut culpa careret quam contraxerat in radice peccati; ad postremum custodivit Dei eloquium, [Col. 0440A] quia meruit humiliari, sicut ait Apostolus: Humilibus autem dat gratiam (I Petr. V). Et, ut excedentium licentiam cohiberet, post humiliationem suam, eloquium Domini, id est sanctas Scripturas se dicit ejus dono custodisse.


68 Bonus es tu: Et in bonitate tua doce me justificationes tuas.

C Petit bonum magistrum, ut in sua bonitate dignetur docere discipulum, ut justificationes, quas lectione didicerat, opere sciret. Tunc enim perfecte discuntur mandata cum fiunt.


69 Multiplicata est super me iniquitas superborum: Ego autem in toto corde scrutabor mandata tua.

C Dicit enim multiplicatam super se persequentium iniquitatem, et ideo petit ne poenis gravibus superborum [Col. 0440B] ejus devota humilitas macularetur, sed potius quantum illi contenderent sanctos seducere, tantum isti viderentur mandatis Dominicis adhaerere, et mandatorum scrutatores amplius effici. Et ita factum est ut qui poenis temporalibus sanctos vincere tentaverunt, et a lege Dei dividere nisi sunt, tanto illos mandatorum scrutatores amplius effecerunt.


70 Coagulatum est sicut lac cor eorum: Ego vero legem tuam meditatus sum.

C Per lac coagulatum, vult intelligi conduratam superborum iniquitatem, quae more lactis in crassiorem substantiam fuerat contracta. Lac autem dictum a liquore, quia de interna substantia naturali liquore decurrat, a enim in i convertitur ut amicus inimicus, et his similia. Ego vero legem tuam, [Col. 0440C] id est quantum illi in malo durescebant, tantum iste a lege Dei segregari non poterat.


71 Bonum mihi quia humiliasti me Ut discam justificationes tuas.

C Bonum sibi dicit quod poenis saevientium subdebatur, non praesentia cogitans, sed futura desiderans. Coeperat enim de illa dulcedine gustare coelesti, quae omnes suavitates excedit. Talis siquidem humilitas coelestis Hierusalem tangit gloriosa fastigia. Nam sicut superbia mergit ad tartarum, ita ista humilitas tollit ad coelum. Ut discam justificationes tuas, id est ut facerem quod docuisti. Tunc enim perfecte discitur, quando praecepta Dei fideli actione monstrantur.


72 Bonum mihi lex oris tui: [Col. 0440D] Super millia auri et argenti.

C Cum dicit lex oris tui, non jam prophetarum nec apostolorum, sed praecepta evangelica, sibi testatur pretiosissima, quae sunt ore Christi prolata. Super millia, quasi diceret super omnia millia auri et argenti, quod infinitum atque incomprehensibile est, sic enim dilectio ista tanta meruit judicari, ut nulla res potuisset ei aequari, ut auri argentique omnis copia posset vilescere, millia auri et argenti dixit, quidquid enim dixeris, semper excedit. Ideo facta est comparatio absque similitudine, pretium sine mado, amor sine fine.



ARGUMENTUM SEQUENTIUM OCTO VERSUUM.

C B Cohors gloriosa petit intellectum mandato [Col. 0441A] sibimet debere concedi, ut verae vitae munere perfruatur, expetensque ut Domini misericordia fiat immaculata, ne possit in illa judicatione confundi. B Et recte scientia vel principium nuncupatur littera, in qua fideles ab illo capiendi quaerunt intellectum a quo vivendi sumpserunt exordium.


H B Ioth, scientia vel principium.


73 Manus tuae fecerunt me et plasmaverunt me Da mihi intellectum ut discam mandata tua.

C Manus tuae operationis Dei virtutem ostendunt. Et quod additur, fecerunt me, ut quidam volunt, fecerunt ad animam pertinere; plasmaverunt, ad corpus quod de limo terrae cognoscitur esse formatum. Justa voce clamat factura auctori: Da mihi intellectum, a quo cognoscor esse plasmata. Sed [Col. 0441B] qualem? non istum de quo sibi homines esse videntur sapientes, sed quo Domini mandata cognoscat, ut quem Adam per inobedientiam perdiderat, cohors sancta per obedientiam adipiscatur. Istum ergo purum contemplabilem et devotum, quem ante peccatum Adam possidebat, petit intellectum, H quo mandata Dei intelliguntur et custodiuntur


74 Qui timent te videbunt me et laetabuntur: Quia in verba tua supersperavi.

H Qui timent te, vox Ecclesiae, id est illi qui timent Deum, et alios vident Dei mandata observare, magna laetitia laetabuntur, quia in verbo tuo spero, H C, id est in Christo, C ubi nunquam decipit spes. Petit ergo Ecclesia talia in se fieri, unde omnium devotio possit augeri, ad imitationem enim rerum [Col. 0441C] laudabilium, proposita semper exempla proficiunt, quasi diceret: Si illam gratiam mihi contuleris, ut diligenter faciam et perficiam praecepta tua, videbunt hoc qui timent te, etc.


75 Cognovi, Domine, quia aequitas judicia tua: Et in veritate tua humiliasti me.

H Aequitas, Christi est, ut peccatores arguat pro delictis; veritas, ut superbos humiliet a prosperitatibus suis. Ergo quia me humiliasti ut corrigeres, fiat nunc misericordia tua ut consoletur me. C Cognovi ergo dicit, id est, expertus sum, scilicet in meis passionibus et beneficiis, quod omnia aequa sunt judicia tua in puniendo et parcendo.


76 Fiat misericordia tua ut consoletur me. Secundum eloquium tuum servo tuo.

[Col. 0441D] C Consolatio est enim, quando miseriarum patientiam donat, tormenta sua retemperat, et afflicti animi moerores promissione beatitudinis confortat. Secundum eloquium, subjunge: fiat, id est secundum promissionem, qua spopondit in Evangelio se passuros tormenta minime relicturum.


77 Veniant mihi miserationes tuae et vivam. Quia lex tua meditatio mea ÷ est ...

C Per miserationes Christi, vitam se vult consequi aeternam, quia sola illa bene dicitur vita, quam nulla molestia sollicitat, nec mors suspecta contristat. Quia lex tua, illa enim meditatio beatos facit, quae operibus bonis coelorum regna conquirit. Non ergo per istam solam meditationem beati efficimur, [Col. 0442A] quae lectionis repetitione tractatur, sed quae operibus impletur


78 Confundantur superbi quia injuste iniquitatem fecerunt in me: Ego autem exercebor in mandatis tuis.

C Confundantur, ad emendationem pertinet, non ad supplicium, tunc enim bene confunditur conscientia peccantis, quando mala pristina propria voluntate damnantur, et incipit odisse quod antea videbatur diligere. Quia iniquitatem fecerunt in me, quid enim injustius quam eos velle persequi, qui mandatis Dei videbantur occupari? Ego autem exercebor, ponit salutare remedium, scilicet exercitium mandatorum contra persecutores crudeles, sola enim patientia in tormentis vincit illos.


79[Col. 0442B] Convertantur mihi timentes te: Et qui noverunt testimonia tua.

C Convertantur mihi, id est ad te; ad Dominum enim bene intelligitur converti, qui in ecclesiastica congregatione coeperit versari. Et qui noverunt, id est quos lectio divina jam imbuit, sed necdum opera salutaris instruxit. Tales sunt incipientes bene vivere quos petit sic converti


80 Fiat cor meum immaculatum in justificationibus tuis: Ut non confundar.

H Hic cor pro anima ponitur, ac si dicat: Fiat anima mea sine peccato mortali, et hoc in justificationibus, id est ut non sim reus in justificationibus, sed mundus a transgressione earum. Vel, ut sim [Col. 0442C] immaculatus, et hoc non ex me, sed justificationibus tuis. Ut non confundar, hoc est, ut non habeam confusionem aeternam. Confundantur quidem superbi ad correctionem, et non confundar ego ad poenam aeternam.



ARGUMENTUM SEQUENTIUM OCTO VERSUUM.

C B Peregrinus in hac terra populus nimium desiderium suum in adventu Domini confitetur, enumerans quantam superborum insecutionem pertulerit. B Cujus mentis devotio per Caph litteram designatur, quae manus interpretatur, per quam opera vel cordis vel corporis exprimuntur.


H B Caph, manus.

B Caph autem, ita manus interpretatur ut ejusdem manus palmam sive volam significet, id est non contractam [Col. 0442D] eam, sed apertam expansisque digitis insinuet. Ideo manus opera, vel corporis, vel cordis, vel ipsius amoris interni, significat. Apertio vero ejus significat id quod Propheta commendat, dicens: Revela Domino viam tuam et spera in eum, etc. (Psal. XXXVI).


81 Defecit in salutare tuum anima mea: Et in verbum tuum supersperavi.

C Defecit anima mea, significat lassata est atque fatigata, quod per nimia solet evenire desideria. Mos enim iste humanitatis est, ut, quod omnino concupiscimus, in eo lassari atque deficere videamur. Sed, ut intelligatur quo defectus iste pergat, addit: In salutare, quod Hebraea lingua dicitur Jesus, [Col. 0443A] et ne aliquis ita exponendum et sentiendum dubitaret, adjunxit: Et in verbum tuum, id est unigenitum Filium, qui est Dei virtus


82 Defecerunt oculi mei in eloquium tuum: Dicentes. Quando consolaberis me?

Defecerunt oculi cordis; et vide, in eloquium, non ab eloquio, defecisse. Deficere enim ab eloquio Dei est totius boni privatio; in eloquium vero ejus deficere, semper augeri est. Dicentes, cum lingua loqui soleat, dicit oculos locutos, ut ostendat luminosa cordis desideria, silentioso quodam sermone proclamare, et prae clamore ardentissimo deficere, et tam diu se dicit defectum istum pertulisse, donec exspectata incarnatio Dei cordis appareret aspectibus


83[Col. 0443B] Quia factus sum sicut uter in pruina: Justificationes tuas non sum oblitus.

C Causam cur adjuvandum se et consolandum petat hic ponit. Uter enim, corpus mortale significat; pruina, coeleste beneficium conversionis ostendit, per quam evenit ut caro nostra lasciviens afflictione poenitentiae contrahatur. Uter igitur in pruina, nativo colore desertus, glaciali rigore contrahitur; sic corpus sanctorum, incentivo vitiorum calore vacuatum, beneficio conversionis attrahitur; et cum sic fuerit feliciter maceratum, provenit quod sequitur, ut justificationes Dei nullatenus valeant oblivisci.


84 Quot sunt dies servi tui: Quando facies de persequentibus me judicium.

[Col. 0443C] C Sciens coetus sanctorum usque ad finem mundi se tentationibus diaboli subjacere, interrogat quando mundus iste finiatur, ut de persecutoribus, id est diabolo cum ministris praeparata ultio compleatur, non quia vitae suae tempus volebat agnoscere, sed celeritatem futuri postulabat judicii, in quo jam beatis erit requies et gaudium sine fine mansurum.


85 Narraverunt mihi iniqui fabulationes: Sed ut non lex tua.

H A C Iniqui, sunt haeretici vel Judaei vel gentiles philosophi. C Quorum doctrina inanibus fabulis est comparata, quia a lege Dei omnino discrepat, et a catholica veritate discedit.


86 Omnia mandata tua veritas: Iniqui persecuti sunt me, adjuva me.

[Col. 0443D] C Veritas enim semper verum loquitur, sed perfidi eam quibusdam nebulis obcaecare contendunt. Et persecuti sunt, jubendo perversa, falsa suadendo. Adjecit, adjuva me, quasi contra immanem belluam et hostem crudelissimum se adjuvari postulat contra sic fabulantes.


87 Paulominus consummaverunt me in terra: Ego autem non dereliqui mandata tua.

C Dum dicit paulominus, et nimietatem persecutionis ostendit, et se tamen non defecisse Dei munere declaravit. In terra, in hoc saeculo. Ego autem non dereliqui mandata tua, scilicet quia suam constantiam in martyrio usque in finem vitae ostendit et tenuit.


88[Col. 0444A] Secundum misericordiam tuam vivifica me: Et custodiam testimonia oris tui.

C Vivifica me, dixit secundum misericordiam, id est, in illa vita aeterna constitue, ubi sanctorum vita est. Ut custodiam, H vel ea quae in lege mandasti, vel illa quae in evangeliis protulisti. A Nullo modo martyres testimonia Dei, id est martyria, martyr enim testis dicitur, custodirent, nisi Domini misericordia Dei vivificarentur; vivificati sunt enim, ne amando vitam negarent vitam, et negando vitam amitterent vitam; ac sic qui pro vita veritatem deserere noluerunt moriendo pro veritate vixerunt.



ARGUMENTUM SEQUENTIUM OCTO VERSUUM.

C B Plebs fidelis, virtutem Domini factaque describens, [Col. 0444B] dicit omnia temporalia posse finiri, mandata vero ejus nequaquam terminum reperire, B quorum disciplinae subdita proclamat: In aeternum non obliviscar justificationes tuas


A B Lamech, disciplina.

B Et ideo Lamech disciplinam sonat, quia Dei disciplinae plebs fidelis libentissime subdita est.


89 In aeternum, Domine: Verbum tuum permanet in coelo.

C Permanet igitur verbum Dei in aeternum in coelo, id est, in unoquoque sancto, quos de morte facit vivere, id est, per mortem temporalem vivere aeternaliter; est enim in illis coelum, vel illi sunt coelum, qui se coelesti conversatione tractare noscuntur. Vel, in coelo, id est, in angelis, in quibus [Col. 0444C] Deus habitat. Manet igitur in illis semper verbum Dei, quia illi jugiter in Dei ministerio et laude firmissima deliberatione consistunt.


90 In generatione et generatione veritas tua: Fundasti terram et permanet.

H C In generatione et generatione, tempora significat quibus duo populi Domino crediderunt, unus legis et prophetarum, alius Evangelii et apostolorum, C in quibus est veritas, id est, ipse Dominus Christus. Fundasti terram, hoc est constituisti sanctos, qui sic fundati sunt, ut in Christi credulitate permaneant. Et haec est causa cur in generatione veritas est, quia fundata est terra, id est, credentes. Si enim ipse non fundasset sic terram, id est confirmasset, nec prior generatio nec sequens vel credere [Col. 0444D] in Christum, vel permanere in fide potuisset.


91 Ordinatione tua perseverat dies Quoniam omnia serviunt tibi.

C Quoties singulari numero dies ponitur, venturas ille significatur, qui unus atque aeternus est, et non habet noctem; de quo scriptum est: Et erit illis Dominus lumen aeternum (Apoc. XXI). Et ne quis, quomodo hoc fieri posset, interrogaret dubitando, adjecit omnia servire Creatori, qui pro sua voluntate et temporalia et aeterna disponit.


92 Nisi quod lex tua meditatio mea ÷ est: Tunc .. forte periissem in humilitate mea.

C Meditatio quippe legis est illa quae praecepit vel cogitare vel facere, ut interiore quasi consiliario [Col. 0445A] firmatus tormenta possit saevientia intrepidus superare. In humilitate, in afflictionibus dicit, quas pia voluntate toleravit, a quibus se gaudet ereptum, quando meruit ad sanctum pervenire martyrium. Humilitas ista a quibusdam necessitate subitur, ab aliis, ut a sanctis, voluntate suscipitur.


93 In aeternum non obliviscar justificationes tuas. Quia in ipsis vivificasti me.

C Nullus enim fidelium debet oblivisci illorum benificiorum Domini, a quibus vitale munus noscitur accepisse, haec autem beneficia sunt justificationes, quae nobis vitam animae praestiterunt in fide. Possunt enim fortasse alia memoriae decidere, beneficium autem nullus fidelium obliviscitur, in quo vita praestatur.


94[Col. 0445B] Tuus sum ego salvum me fac. Quoniam justificationes tuas exquisivi.

C Tuus sum ego, non potest dicere vere qui se novit peccato servire. Servus enim vitiorum non meretur Dominum habere sanctorum. Illud autem considera, quod dum professa fuerit cohors sancta se esse Domini, adhuc petit ut salva fiat, utique in illa judicatione futura, cum beati intrant in requiem sempiternam. Sed quare salus ista petatur assidue, subter adjunxit dicens: Quoniam justificationes tuas exquisivi. Alii honores, alii mundi gaudia, alii connubia quaerunt, ego justificationes tuas.


95 Me exspectaverunt peccatores ut perderent me: Testimonia tua intellexi.

[Col. 0445C] C Me exspectaverunt, scilicet mali suasores blandiendo. Quod agebant, ut meam animam vulnere pravitatis sauciarent. Ostendit vero per hoc quod ait, exspectaverunt, poenam martyrii non fuisse acceleratam et praecipitatam, ut gravior fieret poena protracta quam subitanea; gravior est enim ista persecutio, quae et coronam martyrii suspendit, et mortem animae suadere non desinit. Sed intelligens iste testimonium Dei non poterat ad vitia nefanda perduci, unde illi soli a tali periculo liberantur qui Domini illuminatione firmantur. Intellexi autem exponatur, id est, operatus sum, sicut in alio psalmo dicitur: Beatus qui intelligit super egenum (Psal. XL), id est, subvenit egeno. Ille enim qui [Col. 0445D] operatur secundum testimonia, non potest ad vitia, ut diximus, nefanda perduci.


96 Omni consummationi vidi finem: Latum mandatum tuum nimis.

C Consummatio est enim omnium virtutum perfectio, cui consummationi Christus est finis, quem se vidisse dicit, cum eum illuminata mente credidit esse venturum. Latum mandatum significat charitatem, quam circa Deum habere jubemur et proximum. Nam quid latius esse dici potest, quam quod universam legem et prophetarum dicta concludit? Nam, ut Salvator docuit, in his duobus mandatis charitatis lex omnis et prophetae pendent (Matth. XXII). H Praevidit ergo Propheta in spiritu Christum omnia consummasse, quae scripta sunt de eo in lege, prophetis [Col. 0446A] et psalmis. Propter quod in cruce dixit: Consummatum est (Joan. XIX).



ARGUMENTUM SEQUENTIUM OCTO VERSUUM.

C B Populus beatus prophetarum atque Evangelii meditatione proficiens super docentes se ac seniores, asserit se divina intellexisse mandata, B quod ergo mem interpretatur ex quo: significat ex quo, hoc est quod dicitur H B: Quomodo dilexi legem tuam, Domine? id est, ex quo affectu dulcedinis et amoris, ut significet ex intimo. Quod vero dicitur ex ipsis: significat ex ipsis Domini mandatis eorumdem concipiendum amorem, unde dicit, a mandatis tuis intellexi.


H B Mem, ex quo vel ex ipsis.


97 Quomodo dilexi legem tuam, Domine: [Col. 0446B] Tota die meditatio mea ÷ est ..

C Dicendo, quomodo, promittit se dicturum quemadmodum legem Dei praecipua intentione et voluntate dilexerit. Tota die, continuum tempus significat, meditatur enim toto vitae tempore legem Dei, qui omnia quae facit, in laudem Dei agit. Si quis enim cum timore Dei cibos temperanter accipit, si somnos convenienter carpit, legem Dei meditatur in omnibus, quoniam se honesta et probabili actione commendat.


98 Super inimicos meos prudentem me fecisti mandato tuo: Quia in aeternum mihi est.

C Inimici intelligendi sunt obstinati Judaei, haeretici et pagani, qui praecepta Dei non operantur. [Col. 0446C] Supra istos prudentem se dicit effectum, quoniam jussa Dei devotus implevit. Sed unde factus prudens fuerit, addidit: tuo mandato. Quoniam dum illi obedivit fideliter, cunctos errantes transcendit. Adjecit: quia in aeternum mihi est, scilicet mandatum tuum, scilicet dilectio Dei et proximi.


99 Super omnes docentes me intellexi: Quia testimonia tua meditatio mea ÷ est ...

C Intendamus hic superiorem versum, ubi non dixit, supra patres, sed super inimicos; hic autem arguit magistros, scilicet Pharisaeos, quia ad litteram se tenentes, spiritalem intelligentiam negligebant. Supra tales igitur omnes doctores, merito cohors sancta se melius intellexisse dicit, quia sinceram Dei doctrinam accepit, sed et cur melius [Col. 0446D] intellexerit, causam dicit, quia testimonia tua meditatio mea est.


100 Super senes intellexi: Quia mandata tua quaesivi.

Super senes intellexi. Senes dicit hic, non canos mente, sed corpore. Vult igitur dicere, melius intellexit populus novus (qui feliciter Christum suscepit) quam senior ille Judaicus, qui eum contemnendum judicavit. Quare intellexit super seniores addidit, videlicet: Quia mandata tua exquisivi: non hominum perversorum mandata servavi.


101 Ab omni via mala prohibui pedes meos: Ut custodiam verba tua.

C Ab omni via mala: significat haereticorum pravas [Col. 0447A] suasiones, quibus illi blandiuntur: vel omnium malorum prava opera, Pedes autem meos: significat assensum mentis, qui nos quodam vestigio ducit ad culpam: nisi pietas Dei nos abstraxerit. Ut verba tua custodiam: aliter enim verba Dei custodire non poterat, nisi cum illa pestifera suasio probatur expulsa.


102 A judiciis tuis non declinavi: Quia tu legem posuisti mihi.

C A judiciis tuis dicit, id est ab illo quod tua voluntas constituit et vivendi regulam dedit, ab eo utique non declinavi. Quia tu legem posuisti mihi: hoc est Evangelium, quod totius plenitudinis donavit effectum: non ergo lex vetus (quae officium paedagogi habet) hic accipitur.


103[Col. 0447B] Quam dulcia faucibus meis eloquia tua: Super mel ori meo.

C Quam dulcia, id est plus omnibus dulcia et maxime dulcia. Quia H transito melle (vel alio cibo) per palatum, nullum habet ultra saporem: eloquia vero Dei (sive in ore, sive in faucibus, vel in arcano abditi pectoris) semper dulcia sunt meditantibus ea. C Cum enim omnis gustus corporalis sit in palato et faucibus tantum, eloquia tamen Domini deglutita in cordis dulcescunt faucibus.


104 A mandatis tuis intellexi: Propterea odivi omnem viam iniquitatis.

C Legem enim Dei edoctus, intellexit scriptum illud: Fili, noli ambulare cum impiis (Prov. I). Item audierat: Perdidisti omnes qui fornicantur [Col. 0447C] abs te (Psal. LXXII), talia quippe in mandatis Dei dum audisset, viam iniquitatis intellexit omnimodis exsecrandum, quae justo Domino placere non poterat.



ARGUMENTUM SEQUENTIUM OCTO VERSUUM.

C B Cohors beata, pedibus suis Dominici verbi lumen radiare congaudens. B Expetit retributiones Domini perpetuas: ob quas haec littera sempiterni nomen accepit. Porro quod piscis interpretatur: ostendit eum qui in fluctibus saeculi lumen verbi requirit.


H B Nun, sempiternum vel piscis.


105 Lucerna pedibus meis verbum tuum: Et lumen semitis meis.

C Testatur beata cohors, pedibus suis verbum [Col. 0447D] Dei (id est Scripturas sanctas) lucere, ne absentia veri luminis incidat in ruinam: quam per suam providentiam vitare non poterat. Et lumen semitis meis: H Ut hoc lumine praeeunte, dum semitas vitae istius gradimur, ad illam quae vera via est perducamur. Lucerna ergo Scriptura sancta dicitur prophetarum: et Evangeliorum lumen, vel utrumque lumen et lucerna.


106 Juravi et statui: Custodire judicia justitiae tuae.

C Jurare est enim jure orare, id est aequitatem dicere: ne velit quispiam quod promisit, in partem alteram declinare. Jurare igitur hic non significat sacramentum praestare (in quo invocando divinitatem veritatis testem adducimus), sed jurare est firmiter [Col. 0448A] in animo constituere bonum propositum implere. Judicia vero justitiae sunt: cum exaltat humiles, dejicit superbos.


107 Humiliatus sum usquequaque: Domine, vivifica me secundum verbum tuum.

C Deum se dicunt membra Christi usquequaque humiliata: ostendunt multarum persecutionum se sustinuisse pericula, et ex humilitate sua secundum promissiones Dei vivificari se petunt. Verbum enim illud dici potest: Venite ad me, omnes qui laboratis, etc. (Matth. XI).


108 Voluntaria oris mei beneplacita fac, Domine: Et judicia tua doce me.

C Oris autem voluntaria sacrificia seu beneplacita sunt: devotionem laudis offerre, non alicujus mundanae [Col. 0448B] utilitatis, sed propriae voluntatis intuitu. Illa ergo petit ut reddantur accepta Deo: quatenus hac oblatione placatus, judicia sua eum doceat, quae fidelibus mentibus dignatur aperire.


109 Anima mea in manibus meis semper: Et legem tuam non sum oblitus.

H Anima mea in manibus meis: hoc est, quia animam meam in bonis operibus (secundum quod lex tua jubet) paratam semper habeo: vel quia paratus sum martyrium propter te sustinere. C Hoc ubique semper praecipitur, hoc specialiter commonemur, ut sic redeamus ad legem: ne discedamus a lege. Per manus itaque, vel operationes, vel potestas intelligitur, vel promptitudo ad martyrium et passionem.


110[Col. 0448C] Posuerunt peccatores laqueum mihi: Et de mandatis tuis non erravi.

H Quid sunt isti laquei: nisi tendiculae diaboli vel suggestiones ejus? C In hac enim silva mundi, tot laqueos invenis, quot vitia contueris. Sequitur remedium, quod cognoscitur contra ista venena pugnare, scilicet quia a mandatis Dei minime declinavi. Ab illis enim qui non declinat, ulla deceptione non capitur: quia juxta ipsa mandata, non in ipsis insidiae sunt. H Laqueus enim juxta viam, non in via ponitur: et si egressus de via fueris mandatorum, cades in laqueum.


111 Haereditate acquisivi testimonia tua in aeternum: Quia exsultatio cordis mei sunt.

C Ista haereditas lucrativa aeterna possessio est. [Col. 0448D] Testimonia, sanctissima praecepta sunt. Merito exsultationem sui cordis esse dicebat haereditatem regni coelestis: ipse enim meretur ad eam pervenire, quod probatur de tali acquisitione gaudere. H Testimonia enim et praecepta tua, haec sunt haereditas justi, hic et in futurum in aeternum.


112 Inclinavi cor meum ad faciendas justificationes tuas in aeternum: Propter retributionem.

H Inclinavi cor meum, scilicet ad humilitatem. Inclinavi enim, id est humiliavi cor meum, ut te intelligere meruissem: quia superbi non inclinant cor suum in humilitatem. Et addit ad quid inclinaverit, scilicet ad faciendas justificationes: hoc est tua [Col. 0449A] mandata, quae ego propter retributionem vitae aeternae facere propria voluntate decrevi.



ARGUMENTUM SEQUENTIUM OCTO VERSUUM.

C B Catholicum examen iniquos odio sibi fuisse dicit, legem vero Domini se dilexisse: petitque ille sanctus populus, ut ab eo susceptus, mala saeculi evadat. B Nomenque litterae exponit, cum dicit, Adjuva me et salvus ero.


H B Samech adjutorium.


113 Iniquos odio habui: Et legem tuam dilexi.

H Iniquos odio habui: non naturam (qua homines erant) sed vitia et peccata, quibus legi Dei contrarii fuerant: quam ego diligo sicut tu praecepisti, ut opere impleam.


114[Col. 0449B] Adjutor et susceptor meus es tu: Et in verbum tuum supersperavi.

H Adjutor in praesenti: susceptor, in saeculo futuro. C Adjutor: pertinet ad implenda mandata, quoniam sine ejus adjutorio, nec inchoare quidquam boni possumus, nec implere valemus. Vel susceptor: quando nostram naturam assumpsit. Et in verbum tuum speravi. H Hoc est in Christum. C Qui est praesidium summum.


115 Declinate a me, maligni: Et scrutabor mandata Dei mei.

H Declinate a me, maligni: hoc sunt daemones vitiaque et peccata, quandiu enim ipsi tibi tendiculas praeparant, et suggestiones pessimas: non potes scrutari mandata Dei tui. C Nec ad ea scrutanda idonei [Col. 0449C] inveniri possumus: nisi in eis totis animae viribus occupemur. H Unde si volueris tu quoque perfectam agere poenitentiam: segrega te a consortio omnium malorum, et in alium locum fuge.


116 Suscipe me secundum eloquium tuum et vivam: Et non confundas me ab exspectatione mea.

C Petit se sancta cohors effugatis perfidis a Domino suscipi, ut possit ejus promissione salvari. Cum dicit vivam: futurum tempus ostendit. Hic enim vere non vivitur, ubi fragilitate carnis peccatur. Exspectatio quoque sanctorum est: coelorum regna et angelorum consortia, promereri, et (quod supra totum est) ipsum jugiter videre, qui in beatorum solet semper corde dulcescere.


117 Adjuva me et salvus ero: [Col. 0449D] Et meditabor in justificationibus tuis semper.

H Auxilium rogat in anima Propheta sibi venire de Christo. Addit: et meditabor in justificationibus tuis. C Causam reddit obsequii. Quia quandiu in hoc saeculo sumus, et a peccatis liberi esse non possumus: decet nos in ista semper justificatione (quae fit in confessione peccatorum) prosternere, et ejus voluntatem meditari.


118 Sprevisti omnes discedentes a judiciis tuis: Quia injusta cogitatio eorum.

C Merito ergo spernuntur a Domino, qui ab ejus justificatione (quae fit in confessione peccatorum) discedunt, eorum quippe cogitatio injusta est, ut velle peccare, et justissimo judici satisfacere nolle. [Col. 0450A] Merito igitur superbi spernuntur a Domino, qui remedio poenitentiae sanari despiciunt et justificari.


119 Praevaricantes reputavi omnes peccatores terrae: Ideo dilexi testimonia tua.

H Praevaricantes fuerunt omnes, qui ante adventum Christi erant: quia sub debito tenebantur praevaricationis Adae primi hominis, et omnes ad infernum descendebant. Ideo dilexi: ne in his praevaricator appaream.


120 Confige timore tuo carnes meas: A judiciis ÷ enim .. tuis timui.

C Precatur ergo sanctus Apostolus, configi se timore Domini: ut moriendo vivat, qui prius vivendo moriebatur. Felix qui clavo isto configitur, qui tali vulnere sauciatur; ipso clavo confixus erat, qui dicebat: [Col. 0450B] Mihi vivere Christus est, et mori lucrum (Phil. I). H Timore itaque judicii, carnem Deus configit illius, qui omnes concupiscentias carnis crucifigens, cum Christo commori et consepeliri cupit (Rom. VI); ut secum resurgere et convivere aeternaliter possit.



ARGUMENTUM SEQUENTIUM OCTO VERSUUM.

C B Membra Domini in aeternum viventia petunt sacrae incarnationis adventum. B Ille enim, scilicet Christus, est fons vivus qui quaeritur: iste oculus mundus qui quaerit.


H B Ain, fons sive oculus.


121 Feci judicium et justitiam: Non tradas me calumniantibus me.

[Col. 0450C] C Facit enim judicium, quisquis judicat contra se, et pravitates suas ante examen Domini justa exsecratione condemnat. Sed ne hoc judicium adulatorium magis quam verum putares, addidit: et justitiam: quoniam per illam nos judicamus, quando delictorum nostrorum vindices sumus. Ne tradas me: petit populus sanctus, ne tradatur persequentibus se, id est, diabolo et ejus ministris: quibus ideo irascebantur immundi spiritus, quia videbant suasiones suas et immissiones damnari.


122 Suscipe servum tuum in bonum: Non calumnientur me superbi.

C Domini enim misericordia suscipimur: quando peccatorum nostrorum compulsione percutimur. [Col. 0450D] Servus enim a servando dicitur: quod eum captum, Domini sui manus miserata: ab imminenti interitu servaverit. Et iste, a periculo animae Christi miseratione liberatus, ejus se servum dicit. Ne calumniantur, scilicet immundi spiritus, qui nobis improbe adversantur et nos calumniantur: quia et cum ipsi nos decipiant, tamen et cum hoc nos semper accusant.


123 Oculi mei defecerunt in salutare tuum: Et in eloquium justitiae tuae.

C Cordis enim oculos dicit defecisse, propter adventum Christi, quem tanto desiderio exspectabat: ut nullam requiem habere potuisset exspectando. Salutare Christus est. Et in eloquium justitiae, id [Col. 0451A] est evangelica verba, quae dicturus erat populo credituro.


124 Fac cum servo tuo secundum misericordiam tuam: Et justificationes tuas doce me.

C Misericordiam supra se fieri petit: quia justum est ut jugiter rogetur, qui si non petatur offenditur. Servo tuo: quia statim corruit, qui alterius esse voluerit. Et vide quod justificationes se doceri postulavit, quas jam devotus accepit. Et per totum psalmum frequenter petit uno loco, quod alio se accepisse fatetur: ut Deus quod dedit conservet, et quia petendi nunquam debet esse fastidium. Hanc enim assiduitatem et oratio Dominica designat, quae dicit: Panem nostrum quotidianum da nobis hodie


125[Col. 0451B] Servus tuus ÷ sum .. ego. Da mihi intellectum ut sciam testimonia tua.

C Servus tuus sum, da mihi: qui solitus es donare, quae juste ac fiducialiter peteris. Ut sciam, id est ut accepta retineam. Scire enim illud est, quod in nostram notitiam veniens, nulla oblivione deletur. Et quamvis omnia expedientia continuis precibus sint a Domino postulanda, maxime tamen divinarum Scripturarum intellectus jugiter petendus est: qui quanto plus percipitur, tanto suavior invenitur.


126 Tempus faciendi, Domine: Dissipaverunt legem tuam.

A Clamat populus fidelis, tempus faciendi: hoc est ut mundo appareas, peccata dissolvas, ipsum diabolum prosternas. Addit causam faciendi quod petivit. [Col. 0451C] Quia dissipaverunt Judaei legem, quam ille eis inviolabiliter custodire praecepit. Dissipare enim legem, est aliter vivere quam lex praecipit, et facere quod lex damnat.


127 Ideo dilexi mandata tua: Super aurum et topazion.

H Sicut enim aurum cunctorum metallorum pretium praecellit, ita topazius (omnium gemmarum in se habens pulchritudines) omnium vincit honores, ideo Propheta super omnia haec mandata Dei dilexit: quia in his adventum Domini, qui mundum redemit, nuntiatum invenit.


128 Propterea ad omnia mandata tua dirigebar: Omnem viam iniquam odio habui.

[Col. 0451D] C Qui legem Dei diligebat super aurum et gemmas, necesse fuit ut ad omnia mandata ejus directus appareret: et congruum fuit ut odisset omnem iniquam viam, qui meruit amare rectissimam. Iniqua enim via est, quae nos ducit ad vitia: recta, quae ad salutem trahit et virtutes, indulgentiamque tribuit et salutem.



ARGUMENTUM SEQUENTIUM OCTO VERSUUM.

B Sanctus populus asserit se aperuisse os suum, attraxisse spiritum, ut ejus audiatur oratio. (C Et ideo littera vocabulum oris accepit) in qua parvulus quisque et humilis introitum cordis aperit, et spiritum divinae charitatis et pietatis imbibit.


H B Phe, os ab ore non ab osse.


129[Col. 0452A] Mirabilia testimonia tua ÷ Domine ... Ideo scrutata est ea anima mea.

C Diffinitionem testimoniorum uno verbo complexus est, dicens mirabilia. Mirabilia plane: quoniam per ea coelestis virtus hominibus terrenis innotuit: et nosse dederunt parvulis, unde angeli beata delectatione complentur. Haec semper scrutari licet, et assidua meditatione perquiri: non illud timeri quod dicit. Altiora te ne quaesieris, et fortiora te ne scrutatus fueris (Eccle. III): altiora enim dici non possunt, quae ut perquirerentur edicta sunt.


130 Declaratio sermonum tuorum illuminat: Et intellectum dat parvulis.

C Sermones Dei sunt: quos justorum prophetavit [Col. 0452B] auctoritas, ut est: Ecce virgo concipiet (Isai. VII). Et alibi: Videbit omnis caro salutare Dei (Isai. XL). Istos sermones declaravit illuminatione adventus sui: quia per ipsum manifesta facta sunt, quae sacris litteris tenebantur abscondita. Parvuli sunt, non aetate dicti sed de simplicitate et humilitate conscientiae.


131 Os meum aperui et attraxi spiritum: Quia mandata tua desiderabam.

C Os enim dicit mentis introitum: qui tunc aperitur, quando aliquid discere curamus. Attrahit spiritum, id est virtutem faciendi, quam per se non poterat adipisci. Attrahitur enim spiritus, quando mens salutaris desiderii completur affectu, et incipit firma mente velle quod ante appetivit. Quia mandata [Col. 0452C] tua: ardorem siquidem mandatorum habuisse se innuit, ideo enim aperuit os, quia desiderabat mandata.


132 Aspice in me et miserere mei: Secundum judicium diligentium nomen tuum.

C Frequenter Dominus aspicit iratus, ut perdat: sicut Sodomam. Aspicit etiam propitius: ut in muneribus fecit Abel. Et ideo ne in partem susciperetur adversam: adjunxit, et miserere mei. Judicium quippe Dei est: ut nomen suum diligentibus largiatur auxilium misericordiae. Sic, et secundum illud judicium, sibi petit misereri.


133 Gressus meos dirige secundum eloquium tuum: Et non dominetur mei omnis injustitia.

C Gressus significat motus animae: nam sicut per [Col. 0452D] gressus corporis de loco ad locum transferimur, ita et in illis, quibusdam passibus, sive ad meliora, sive ad pejora progredimur. Secundum eloquium: petit sese sancta cohors dirigi (id est, secundum jussa et praecepta) quibus observatis fit, ut nulla illi injustitia dominari potuisset. Et vide quam caute petat: non enim petit, ut a nulla iniquitate pulsetur, quia hoc communi lege hic fieri non potest: fieri vero potest ut non dominetur, non solum aliqua, sed omnis iniquitas.


134 Redime me a calumniis hominum: Et custodiam mandata tua.

C Calumniae sunt hominum contra honorem veritatis controversiae, vel jurgiae requisitae: quas merito [Col. 0453A] cohors sancta precabatur a se auferri, ut, amotis adversitatibus, mandata Dei posset indagare. Est enim calumnia commentum aliquod periculosae falsitatis objectum: quod bonis semper hominibus studio perversitatis objicitur, ut recta conscientia actum ab eis, decolorare conantes, criminari valeant. Vel brevius. H A Calumnia est falsa criminis objectio.


135 Faciem tuam illumina super servum tuum: Et doce me justificationes tuas.

C Desiderat sancta cohors Salvatoris adventum cujus facie illuminata sunt tenebrosa peccata, et qui vitam confert mortuis et certissima remedia desperatis. Vel ita illumina, ut illuminatam faciem tuam, non velatam conspicere possim. Legem enim Moyse [Col. 0453B] ferente, in faciem ejus Judaei conspicere non poterant (Exod. XXXIV): quia velatis legem cordibus audiebant. Vultus enim Moysi fulgor erat legis: quem quia Judaei conspicere non valebant, velabat vultum et ita respicere valuerunt. Illud velum cordis hic auferri petit, ut claram legis veritatem agnoscere possit.


136 Exitus aquarum deduxerunt oculi mei: Quia non custodierunt legem tuam.

C Exitus aquarum: significat lacrymas copiosas: quas tunc profundimus, quando peccatorum nostrorum recordatione mordemur. Nam si mandata Domini custodiremus, laetitiam utique haberemus, non ardorem plorationis. Et vide, quia per oculos dicit satisfactionem venisse; per quos frequenter illecebras [Col. 0453C] hujus saeculi attrahimus: ut merito per illos culpa mundetur, per quos et excessus admittitur.



ARGUMENTUM SEQUENTIUM OCTO VERSUUM.

C B Cohors sanctorum, carnis suae triumphatrix, secundum hujus litterae nomen justitiam Domini confitetur: et eloquia ejus ignita, continua se dicit dilectione venerari


H C Sade, justitia.


137 Justus es, Domine: Et rectum judicium tuum.

C Justus es, Domine: qui jubes peccatores se affligere, ut eos debeat tua medicina salvare: justum est enim, ut delinquens per satisfactionem corrigatur, et justitia Dei humili confessione declaretur: suis enim meritis putaretur datum si peccator jugiter [Col. 0453D] floreret illaesus.


138 Mandasti justitiam testimonia tua: Et veritatem tuam nimis.

C Mandasti, id est praecepisti, scilicet observari nimis, id est valde. Testimonia vero sunt, quae sub testificatione sunt prolata, id est praecepta. Haec continent justitiam et veritatem: justitiam, quoniam aequaliter omnia discernunt: veritatem, quia promissa retribuunt. H Vel omnia quae mandante te patimur, justa, recta ac vera sunt: quia aut pro peccatis nostris ingruunt, aut ut probati manifestemur eveniunt. A Vel dicit testimonia Dei esse justitiam et veritatem: justum enim se probat mandando, et verum, et ideo vult custodiri nimis.


139[Col. 0454A] Tabescere me fecit zelus meus: Quia obliti sunt verba tua inimici mei.

C Tabes est alicujus morbi contracta necessitas: quae nos facit paulatim defluere, dum corporis soliditatem consumit: quod sibi accidisse testatur, cum non patiebatur perfidorum laceratione violari legem Domini. Et hic zelus est bonus. Quandoque etiam in malo ponitur, ut ibi: Zelus et invidia comedit domum Jacob.


140 Ignitum eloquium tuum vehementer: Et servus tuus dilexit illud.

C Ignitum est eloquium Domini: quia purgat mortalium corda, mundana fece sordentia vehementer. Et ut hoc non ad mortem crederes, sed ad salutem, addidit. Et servus tuus dilexit illud: [Col. 0454B] utique diligebat quod vitam conferre noverat et honorem, non quod mortem afferret. C Et sicut eloquium praeceptorum peccata consumit: ita peccantem, si convertatur, illuminat.


141 Adolescentulus sum ego et contemptus: Justificationes tuas non sum oblitus.

H Iste versiculus ad populum Christianum referendus est: qui prius contemptus, et de domo patris ejectus, recolens justificationes Dei, primogenita prioris accipiens, prior effectus est.


142 Justitia tua justitia in aeternum: Et lex tua veritas.

C Hic versus justitiam Domini et legem ab hominum justitia et lege discernit. Hominum enim justitia (quantacunque sit) temporalis est. Justitia [Col. 0454C] autem Dei in aeternum manet: quia quisquis eam custodierit aeterna felicitate gaudebit. Ita et de lege sentiendum, quicunque eam intelligere meruerit, coelesti veritate completur: veritas enim legis Christus est.


143 Tribulatio et angustia invenerunt me: Mandata tua meditatio mea est.

C Tribulatio et angustia: sanctis viris magna sunt munera, quia norunt se pondere talium compressos exsudare peccata, et tendere ad gaudia aeterna. Invenerunt me: quasi exspectantem, quasi fixum et ad earum certamina praeparatum. Subjungit vero illud adjutorium, unde se noverat in diversis passionibus curatum, dicens: Mandata tua, etc.: quoniam semper in divinis Scripturis erat animus [Col. 0454D] occupatus.


144 Aequitas testimonia tua in aeternum: Intellectum da mihi et vivam.

H Aequitas testimonia Dei sunt: quia aeque omnia discernunt, propterea vivificari se postulat, ut pro eorum intelligentia vitam possit capere sempiternam. C Breviter itaque definivit testimonia Dei, esse aequitatem in aeternum contra tribulationes et angustias (quae temporalia esse noscuntur) ut tali spe temporales angustiae contemnerentur.



ARGUMENTUM SEQUENTIUM OCTO VERSUUM.

C B Reverentissimus chorus (juxta hujus litterae nomen), in toto corde suo clamat ad Dominum, justificationes ejus sedulus exquirens.


[Col. 0455A] H B Coph, vocatio.


145 Clamavi in toto corde, exaudi me, Domine: Justificationes tuas requiram.

C Hunc clamorem non corporeae vocis, sed spiritalis mentis intellige. C Est enim iste clamor devotae mentis affectus, qui magna cordis intentione profertur. Cogitationes illas enim exaudivit Altissimus, quae pia intentione volvuntur. In toto corde dicitur: ne putares aliud cogitandum, quando clamatur ad Dominum. In sola enim religiosa cogitatione debet totus spiritus occupari, ne mens divisa nequeat quod postulat impetrare. Et intende quid clamat: Non divitias, honores, voluptates, sed justificationes tuas requiram: non lectione tantum sed opere.


146[Col. 0455B] Clamavi ad te salvum me fac: Et custodiam mandata tua.

C Clamavi ad te: ad illum enim clamat, qui petitionem suam digne toto cordis affectu effudit. Cum dicit, salvum me fac: in anima vult intelligi, non in corpore, non enim corporis salutem petere poterat, qui libenter corporeis passionibus subjacebat.


147 Praeveni immaturitate et clamavi: Quia in verba tua supersperavi.

C Praeveni immaturitate: quisquis in annis puerilibus anticipat modestiam senectutis, et ante facit gravissimam mentem, quam possit annorum numerositate canescere. Quia in verba tua (id est in Filium) sperare non destiti. A Vel in verba prophetarum [Col. 0455C] et Dei, potentis facere quod promisit: promisit enim in verbis suis Redemptorem missurum.


148 Praevenerunt oculi mei ad te diluculo: Ut meditarer eloquia tua.

C Praevenerunt oculi mei: significat oculos cordis ante credidisse venturo in carne Domino, quam ejus irradiaret adventus. Christus enim est dies, ejusque adventus et incarnatio diluculum est: diluculum enim initium diei significat. Ut meditarer: causam reddidit cur ante diluculum mens ejus surrexerit, non ut agrum coleret, sed ut Dei meditaretur eloquia.


149Vocem meam audi secundum misericordiam tuam, Domine: Secundum judicium tuum vivifica me.

[Col. 0455D] C Petit suam vocem exaudiri secundum illam misericordiam, quae ex miseris beatos fecit, ex captivis liberos, ex mortuis vivos. Quod autem addidit vivifica me: confitetur se mortuum esse lege peccati. Vivificari enim non potest: nisi qui in se propriam non habet vitam. Quod vero dicit secundum judicium, intellige illud, quo supplicantibus parcit, et se damnantes absolvit.


150 Appropinquaverunt persequentes me iniquitate: A lege autem tua longe facti sunt.

A C Appropinquant enim persequentes: quando post omnia usque ad lacerationes carnis videntur accedere. H Iniquitate autem appropinquant, id est cum iniquitate (hoc est inique). Quoniam patiebantur [Col. 0456A] martyres mala pro bonis. A lege autem, isti scilicet persecutores, longe, etc., quia H A C quanto ad sanctorum poenas appropinquabant: tanto a lege Domini recedebant. Si vero textus alicujus habeat iniquitati vel inique, idem sensus redit: qui enim justos persequitur, propinquat iniquitati et inique agit.


151 Prope es tu, Domine: Et omnes viae tuae veritas.

C Dum dicit prope es tu, Domine: confitetur eum ubique praesentem, et eum nosse si perversa gerimus, nec declinare eum posse cum fugimus. Una est ergo salus, ad ipsum festinare: quem non possis effugere. Et omnes viae tuae: Judaeus hoc non potest loqui, qui noluit credere veritati: potest vero [Col. 0456B] dicere qui Christo credit et mandata ejus custodit. A Etiam in tormentis, quod illa non immerito patiatur, sed verum sit Dei in hoc judicium. Sic Esther, sic Daniel, sic tres in camino, sic omnes sancti confitentur (Dan. III).


152 Initio cognovi de testimoniis tuis: Quia in aeternum fundasti ea.

C Initio (significat a rudimentis saeculi, quando a justo Abel nomen cepit esse sanctorum: qui innocens a nefario fratre, in exemplum Salvatoris, occisus est [Gen. IV]) dicit Ecclesia, Cognovi de testimoniis: A scilicet quibus testatus es te daturum Redemptorem et regnum aeternum. Quia in aeternum fundata sunt. A C Quippe quae ad fundamentum Christum pertinebant. Ipse enim fundamentum est, [Col. 0456C] in quo omnia dicta et scripta Legis et prophetarum et Evangelii fundata sunt (Ephes. II). C Unde evidenter cognoscitur, ab antiquis mente conspectum Christum.



ARGUMENTUM SEQUENTIUM OCTO VERSUUM.

C B Populus, vitiorum victor, se petit vivificari, quoniam mandata Domini summo studio exquisivit: principium quoque verborum Domini testatur esse veritatem, et hoc est caput quod praesens littera ostendit.


H B Res, caput.


153Vide humilitatem meam et eripe me: Quia legem tuam non sum oblitus.

A Vide humilitatem meam et eripe me: Quamvis [Col. 0456D] ista vox videatur martyrum: tamen nemo eam a se putet alienam, qui in Christi corpore est constitutus. Et eripe me. C Scilicet de necessitate poenarum, et de periculo mortis (de quibus beati martyres se liberari petunt) vel de periculo peccatorum. Quia legem tuam. H A C Scilicet qua dixisti: Qui se exaltat humiliabitur, et qui se humiliat exaltabitur (Matth. XXIII).


154 Judica judicium meum et redime me: Propter eloquium tuum vivifica me.

A C Petit chorus sanctorum judicium suum, id est causam, qua se tribulant et persequuntur injuste daemones, a Domino judicari, et se ab ipsis redimi. Addidit, propter eloquium tuum, C illud, [Col. 0457A] scilicet ubi promittit: Qui credit in me non morietur (Joan. XI).


155 Longe a peccatoribus salus: Quia justificationes tuas non exquisierunt.

H C Merito ergo a salute facti sunt longe Judaei, qui respuerunt salutis auctorem et justificationes legis non intelligebant, quia Christum in eis non agnoverunt. A Vel etiam, a quibuslibet peccatoribus legem Dei spernentibus, longe est salus.


156 Misericordiae tuae multae, Domine: Secundum judicium tuum vivifica me.

C Miserationes Domini sunt, per quas afflictis et et sauciis diversis modis subvenire dignatur. Secundum judicium tuum vivifica me, H ne inveniatur in me quod judicium mortis assumat, C quia nec sine [Col. 0457B] judicio miseretur, nec sine misericordia, judicat. Ideo quando miseretur judicat, et quando judicat miseretur.


157 Multi qui persequuntur me et tribulant me A testimoniis tuis non declinavi.

C Narrat enim injurias sive persecutiones, unde numerus electorum crescit, verum inter omnia nullatenus se a testimoniis Dei declinasse testatus est.


158 Vidi praevaricantes et tabescebam: Quia eloquia tua non custodierunt.

C Vidi aliquos in persecutionibus fidem, quam tenuerunt, abnegantes. Quod cohors sancta aspiciens affligebatur, dolens se socios fidei perdidisse; sed unde tabescebat ostendit, quia praevaricator nequaquam [Col. 0457C] eloquia evangelica custodivit, scilicet: Qui perseveraverit usque in finem hic salvus erit (Matth. X). H Vel Judaei praevaricatores sunt, qui dixerunt ad Moysen: Omnia quaecunque dixerit Dominus faciemus (Exod. XXIV): et non fecerunt. Et nos, in baptismo diabolo et operibus ejus renuntiantes, et renuntiata facientes, praevaricantes sumus. De quo sancti vehementer dolent.


159 Vide quoniam mandata tua dilexi, Domine: In misericordia tua vivifica me.

C Bene dicit, dilexi mandata, scilicet martyrii poenas usque ad mortem perferendo, Dominus enim animorum qualitates gratius respicit quam cruciatum carnis. Oportet ergo hilarem martyrem esse. Merito ergo vivificandum se petebat in beata vita a [Col. 0457D] Domino, qui vitam hujus saeculi pro vera religione contempserat.


160 Principium verborum tuorum veritas: In aeternum omnia judicia justitiae tuae.

C Illud principium, mihi videtur significare initium Scripturarum divinarum, scilicet. In principio creavit Deus coelum et terram. Illud enim, principium verborum Dei, probatur esse perfectio totius veritatis. Et sicut in principio vera est Scriptura, ita in fine. Veritas enim, quae a principio vera loquitur, etiam verba sua usque ad finem vera ostendit dicens: Coelum et terra transibunt, verba autem mea non transibunt (Matth. XXIV). Judicia vero justitiae ipsius erunt sine dubitatione perpetua, [Col. 0458A] quando ejus sententiam, nec tempus aliquod mutabit, nec res ulla subvertit. Judicia vero illa putat, quando dicetur: Venite, benedicti Patris mei, etc., et: Ite, maledicti in ignem aeternum (Matth. XXV). Haec judicia in aeternum fixa manebunt. Sic in uno versu et initia nostrae fidei et adhuc ventura conclusit, omnia in veritate complenda. A Vel verba tua a veritate tua aeterna procedunt, et ita eorum principium est veritas. Et quoniam ab illa veritate procedunt, veracia sunt et neminem fallunt. Et quoniam neminem fallunt, et eis pronuntiatur judicia justitiae tuae, scilicet vita justo, poena impio, in aeternum erunt ista judicia justitiae tuae vera, et manebunt in aeternum, hi, in vita, isti, in poena.



ARGUMENTUM SEQUENTIUM OCTO VERSUUM.

[Col. 0458B] C B Sanctorum coetus persecutiones saevientium pro charitate Domini sibi dicit esse gratissimas. B, dentes autem, quos hujus litterae nomen exprimit vel sanctorum intellige, qui Dominum laudant, vel persecutorum, de quibus dicitur: Filii hominum, dentes eorum arma et sagitta.


H B Sin, dentes.


161 Principes persecuti sunt me gratis: Et a verbis tuis formidavit cor meum.

C Principes, hic persecutores debemus accipere; sic enim et diabolum principem dicimus, qui sibi primatum in sceleribus vindicavit. Gratis, quia sancti martyres nec eis tributa dari prohibuerunt, nec obedientiam subtraxerunt, verum etiam pro eis oraverunt. Illi quoque non timentes eorum persecutionem, [Col. 0458C] Dei formidabant praeterire praecepta, unde subdit: Et a verbis tuis formidavit. H Formidavit a verbo illo, quo ait: Qui me negaverit coram hominibus, negabo et eum coram Patre meo (Luc. IX).


162 Laetabor ego super eloquia tua: Sicut qui invenit spolia multa.

C Ipse denique populus Christianus laetatus est, tanquam qui invenit spolia multa, quando eloquia Dei Judaeis non credentibus, ad utilitatem propriae salutis, eripuit. Eloquia quoque sunt Dei H quibus dixit: Cum vos persequentur, et maledicent, et dicent omne malum adversum vos mentientes propter me gaudet (Matth. V). Et totum Evangelium eloquia Dei sunt, C et omnes sacrae admonitiones.


163 Iniquitatem odio habui et abominatus sum: [Col. 0458D] Legem autem tuam dilexi.

C Dicit se odisse iniquitatem, quod fas est, non nominem iniquum; atque eam sic abominatum fuisse ut longe redderet eam a se alienam, quatenus legem Dei perfecta voluntate diligeret.


164 Septies in die laudem dixi tibi: Super judicia justitiae tuae.

H Septies laudat Deum per diem, cujus mens perdurans in pleno splendore ad illum septimum diem festinat, qui est Sabbatum Sabbatorum, id est requies aeterna. C Vel ad litteram, horas et vices septem, quibus Ecclesia Deum laudat, significat scilicet matutinam, tertiam, sextam, nonam, lucernariam, completoriam, et nocturnas. A C Vel [Col. 0459A] omne tempus significat, ut est dictum alibi: benedicam Dominum omni tempore (Psal. XXXIII). Super judicia, C quia parcit videlicet supplicanti, et sic pius humilibus est ut non solum culpas dimittat, sed etiam praemia aeterna eis largiatur.


165 Pax multa diligentibus legem tuam: Et non est illis scandalum.

C Pax multa, scilicet mentis, et puritas et fidei copia, Caeterum tribulationibus in hoc mundo subjacet qui legem diligit et se famulum Dei profitetur, in quibus tranquilla mente manet. A Et non est illis scandalum, scilicet lex Dei, id est non scandalizantur in lege, ubi eam non intelligunt, scilicet potius venerantur, et se non intelligere et magnum aliquid latere ibi affirmant. Nec etiam est diligentibus [Col. 0459B] Dei legem scandalum quidquid homines agant, id est non scandalizantur in malis hominum operibus, ut cadant, etiam si religiosos peccare videant, ipsi non peccant.


166 Exspectabam salutare tuum, Domine: Et mandata tua dilexi.

A C Exspectabant adventum Christi sancti patres veteris legis. Et mandata ejus dilexerunt, id est Deum et proximum diligebant. Exspectant et justi novae legis, salutarem Christi secundum adventum, ut secum in gloria coronentur. Exspectat ergo tota Ecclesia, quae Dei mandata diligit, Jesum Dominum salutare omnium.


167 Custodivit anima mea testimonia tua: Et dilexit ea vehementer.

[Col. 0459C] C Custodivit, ad tolerantiam pertinet martyrii. A Custodiuntur enim Dei testimonia, dum non negantur: hoc est martyrum officium. C Dilexi, vero ad charitatem pertinet, tormentis omnibus fortiorem, quae flammas vincit, gladios superat, et coelesti virtute cuncta transcendit. Ideo autem, vehementer, dicit, quia perfecta dilectio non habet modum, sed totius animi nisibus explicatur, ita ut nec tempore aliquo cesset, nec animi torpore lentescat.


168 Servavi mandata tua et testimonia tua Quia omnes viae meae in conspectu tuo.

H Servat mandata et testimonia, qui vias Dei recto cursu incedit, nec quidquam in actu, vel dicto, aut cogitatu agit, quod divina contemplatione habeatur indignum. Quia omnes viae meae; C ideo se [Col. 0459D] dicit servasse mandata, quia omnes vias ejus dignatus est Dominus intendere, ut non suis viribus, divinae potentiae suum posse deputaret. Fuissent enim viae ejus caeca nocte confusae, nisi verum lumen eas dignaretur aspicere. Negatur ergo ei errorem praevalere potuisse qui se profitetur respicere auctorem luminis.



ARGUMENTUM SEQUENTIUM OCTO VERSUUM.

C B Sanctorum chorus quantum ad finem psalmi vicinus est, tantum se Christo desiderat proximari, atque ideo adventum Domini Salvatoris desiderans petit ut ovem perditam revocare pietatis suae munere dignetur. B Ipse est ergo nobis omnium consummatio virtutum, quia quicunque eum videre meruerit, [Col. 0460A] nil ultra quaerere habebit. Ipsius est signum quo redempti canimus: Signatum est super nos lumen vultus tui, Domine.


H B Thau: signum, vel consummatio.


169 Appropinquet depraecatio mea in conspectu tuo Domine: Juxta eloquium tuum da mihi intellectum.

C Cum petit cohors sanctorum orationem suam conspectui Dominico propinquare, ostendit multum esse longe ab eodem Deo praesentiam peccatorum, quoniam illi nulla fiunt proxima, nisi quae fuerunt sanctitate purgata. Petit itaque ut secundum eloquium Dei sapiat, ne vanitate et perversitate humanae prudentiae submergatur. A Vel secundum eloquium, id est promissum; promisit enim: Intellectum tibi dabo et instruam te (Psal. XXXI). H Da mihi igitur [Col. 0460B] talem intellectum, ut nihil aliud quam quod oportet exorem. C Non enim intellectum mundanum petit.


170 Intret postulatio mea in conspectu tuo: Secundum eloquium tuum eripe me.

C Gradatim ascendit sancta petitio; nam qui ante dixerat: appropinquet, nunc dicit: intret, prius enim fuerat ut appropinquaret, deinde ut ad conspectum Dei intrare potuisset, quatenus omnia per ipsius gratiam cognoscamus impleri, et nihil applicemus humanae virtuti, et qui ante dixit: secundum eloquium tuum da intellectum, hic dicit: eripe me etiam, scilicet secundum affectum, ut superna desiderem.


171 Eructabunt labia mea hymnum: Cum docueris me justificationes tuas.

[Col. 0460C] C Eructabunt labia hymnum, quando Spiritu Dei repleta sunt, et ad supernum intellectum disponitur sermo sensus divini. Cum docueris me, promittit enim gratiam suae devotionis cum Domini dona susceperit. H Si enim per puram conscientiam reserata fuerint a te labia mea tunc dignum laudationis proferunt hymnum.


172 Pronuntiabit lingua mea eloquium tuum: Quia omnia mandata tua aequitas.

C Nihil est enim aliud in eloquiis tuis, Domine, nisi pax et aequitas, et vita. Hoc corde credam, hoc labiis loquar, hoc lingua pronuntiem. C Nimis enim culpabile est, relictis divinis eloquiis, ad ineptas mundi fabulas et otiosa verba transire, quae non solum non prosunt, sed et obsunt, Domino dicente: [Col. 0460D] De omni verbo otioso reddent homines rationem (Matth. XII).


173 Fiat manus tua ut salvet me: Quoniam mandata tua elegi.

C Dum dicit, fiat manus tua, designat Dominum Salvatorem, per quem facta sunt et reguntur universa. Postulat ergo venire Dominum Salvatorem. Quod autem dicit, elegi mandata tua, omnia se pericula propter amorem Dei postposuisse testatur.


174 Concupivi salutare tuum, Domine: Et lex tua meditatio mea est.

A C Salutare Patris Christus est, qui nos salvavit. Hunc et veteres sancti concupierunt, et nunc Ecclesia concupiscit videre aeternaliter in dextera Patris. [Col. 0461A] Ideo enim legem tuam semper meditor, quoniam in ea video quem exspecto.


175 Vivet anima mea et laudabit te: Et judicia tua adjuvabunt me.

C Promittens Ecclesia animam suam in aeternum vivere, quam noverat salutariter credidisse, laudabo, inquit, te cantico scilicet novo, quod homo ille salutariter innovatus canere debet. Judicia vero illa dicit se adjuvare, quae se in famulis suis facturum promisit, scilicet: Venite, benedicti Patris. Tunc enim perfecte credit se adjuvandum, quando erit justorum numerus ad dexteram collocandus.


176 Erravi sicut ovis quae periit: Quaere servum tuum, quia mandata tua non sum [Col. 0461B] oblitus.

C Vox illa Ecclesiae est et omnium electorum, sicut et totus psalmus iste. Ait enim ille homo generalis, qui in Adam erraverat, et ad caulas Dei per se redire non poterat, quoniam munus illud sapientiae perdiderat quod habebat: Erravi quasi, a via tua discessi, et vitiorum invias solitudines caecus intravi. Sicut ovis, ovis ista unica est cunctorum fidelium congregatio. Et bene dictum est, quae perierat, ut agnosceres illam misericordia Dei fuisse reparatam. Quaere, Christo Domino dicitur, quoniam te humana imbecillitas non potest perquirere. Additur quoque requisitionis causa: quia mandata, etc.; quoniam iste juste requiritur qui mandata Dei non probatur oblitus.



ORATIO EX PSAL. CXVIII.
[Col. 0461C]

Palma totius beatitudinis, Deus, qui fideles tuos, ut in lege tua ambulent, testimonia tua scrutentur, mandata custodiant salubris provisor informas, concede nobis justificationes tuas toto corde quaerere, eloquia intelligere, mirabilia praedicare ut qui hactenus quasi perditae oves erravimus tuis piis humeris restituti paradiso gloriemur. Qui vivis et regnas, etc.



PSALMUS CXIX.



ARGUMENTUM PSAL. CXIX.

C B Cantica graduum cantica ascensionum sunt, quibus ad superna conscenditur. Propheta clamat ad Dominum, ut liberetur ab iniquis, vehementerque [Col. 0461D] affligitur quod, in hac vita diutius commorans, malorum permistione praegravatur.


TT. Canticum graduum.

C Novi quidem tituli et mirabiles inchoantur: Canticum graduum. Cum gradus audimus in psalmis, non corporeis gressibus suspicemur subeundos, sed mentis accipiamus ascensum. Ideo enim praemissum est canticum, ut hoc potius ad animae provectum applicare debeamus. Et gradus isti humilitatis sunt ascensus, quorum primus est relictio et confessio peccatorum. A Nihil enim aliud in istis canticis docemur quam ascendere in corde, in affectu bono, in fide, et spe, et charitate, in desiderio vitae aeternae.


1[Col. 0462A] Ad Dominum cum tribularer clamavi Et exaudivit me.

C Primus itaque gradus virtutum incipit, in quo Propheta confessione lacrymabili petit se de mundi istius tribulatione liberari. Quapropter et auditum se dicit, quoniam in tribulatione clamavit. Dominus enim nescit differre, quem compuncto corde sibi senserit supplicare. Quae vero sit tribulatio, a qua se liberari petit, subditur: Domine, libera animam meam, etc.


2 Domine libera animam meam a labiis iniquis: ÷ Et .. a lingua dolosa.

C Petit se liberari Propheta, ab iniquis suasionibus, unde humanum genus corrui. Nam, cum venisset serpens ad Evam, dixit per labia iniqua: [Col. 0462B] Cur non manducetis de hoc ligno (Gen. III). Cumque illa respondisset a Deo fuisse prohibitum, ait per linguam dolosam: Manducate et eritis sicut dii (Ibid.).


3 Quid detur tibi aut quid apponatur tibi: Ad linguam dolosam?

C Revertitur Propheta ad interrogationem suam. Quaerit contra facinus tam immanissimum quale remedium sibi crederet esse praestandum, sed, ne tardaret Christi auxilium, medicina sequitur postulata, versu sequenti:


4 Sagittae potentis acutae: Cum carbonibus desolatoriis.

C Ecce illud remedium invenit quod labia iniqua destruat: Sagittae potentis acutae, verba sunt divinae [Col. 0462C] legis, quibus corda adversantium velut quibusdam jaculis transforantur. Carbones desolatorii, hoc est digne compunctionis, quae solitudinem et devastationem et desolationem in mente facit peccatorum, et purgat livorem peccatorum. A Vel, carbones, isti sunt exemplaris vita sanctorum.


5 Hei mihi! quia incolatus meus prolongatus est; habitavi cum habitantibus Cedar: Multum incola fuit anima mea.

C Hei! sermo dolentis est, quod hujus mundi prolixitate fatigetur. Quam querelam sanctos habuisse non dubium est. Incolatus, significat peregrinationem; incola est enim, qui ad tempus terram colit alienam, et a patria sua longe disjunctus est. Quod de illis merito dicitur, quorum conversatio in coelis [Col. 0462D] est (Philip. III). Cedar, Hebraeum, interpretatur tenebrae, et significat praesentem mundum, in quo malitia regnat, et amatores ipsius tenebrosis actibus involutos. Multum incola fuit, quia sanctorum mens hic incolatum patitur ubi sub nullo gaudio habitare cognoscitur.


6 Cum his qui oderunt pacem eram pacificus: Cum loquebar illis impugnabant me ÷ gratis ...

C Ille enim odit pacem qui non amat Christum. Eram pacificus cum pacis, scilicet inimicis, illud implens evangelicum: Diligite inimicos vestros (Matth. V). Loquebatur etiam pacificus, non injurians, sed impugnabatur gratis, dum contentiones fallaces pateretur ab inflammata iniquitate.



ORATIO EX PSAL. CXIX.
[Col. 0463A]

Tribulationum nostrarum optime mitigator, Deus, libera animas fidelium a labiis detrahentium, in quorum ut adjutoriis spiritalibus praemunitae, nullis impugnationibus aggraventur. Per Dominum nostrum Jesum, etc.



PSALMUS CXX.



ARGUMENTUM PSAL. CXX.

C Propheta, ad sanctorum merita oculos elevans, petit eorum adjuvari precibus, ne mens ejus hostili impugnatione succumbat, indubitanter sibi promittens quod se integre postulare cognoscit.


TT. Canticum graduum.

Canticum, ad scientiam pertinet; graduum vero, ad actionem. Ille enim bene ambulat qui et cantat [Col. 0463B] cum scientia et profectione graduum, id est ecclesiastica operatione graditur.


1 Levavi oculos meos in montes: Unde veniet auxilium mihi.

C Ad secundum gradum justus iste venit, in quo post humilem peccatorum confessionem et tribulationem, ausus est levare oculos ad montes. Oculos suos Propheta levasse se dicit, hoc est ad contemplationem aliquam se ostendit fuisse provectum. Spiritaliter, oculos cordis, seu ad sanctos viros, seu ad libros divinos, vel ad sublimes angelos credatur elevasse, qui magnitudine et firmitate sua vere montes sunt, unde etiam competens exspectatur auxilium. Sed ne forsitan spem nostram solum in sanctos poneremus, consequenter unde nobis veraciter [Col. 0463C] venire possit auxilium sequens versus ostendit.


2 Auxilium meum a Domino: Qui fecit coelum et terram.

C Auxilium meum a Domino, et ne putares alterum Dominum, quoniam hoc aequivocum nomen est, dicit: Qui fecit coelum et terram, significans Verbum per quod facta sunt omnia. Ab illo est verum auxilium a quo est sanctis ut nobis auxilientur.


3 Non det in commotionem pedem tuum: Neque dormitet qui custodit te.

C Pes enim, pars ultima corporis. Qui, mentis imperio nos permutatione locorum transponens, significat cogitationes nostras, per quas in bonas malasque partes accedimus. Hos pedes optat Propheta [Col. 0463D] ne lubricatione peccatorum vertantur, ne, stante corpore, ruinam sustineat in corde. Dormitare dicitur Deus, quando nos in ejus fide deficimus; in quo ejus fides non dormit vigilat Christus. Dum ergo nos in fide Deum non respicimus, nobis ejus defensio subtrahitur.


4 Ecce non dormitabit neque dormiet: Qui custodit Israel.

C Si fueris Israel, vid est ir Deum videns, non dormitat tibi Deus. Ergo supra eos, qui Deum pura mente vident, Deus non dicitur dormitare, quia revera talis in nobis aspectus ejus redditur, qualis in ipso fuerit nostrae mentis intuitus. Israel enim interpretatur, vir videns Deum. Igitur qui in eum [Col. 0464A] recte credit, erit veracissimus Israel, cui Deus non dormitabit custodiens eum.


5 Dominus custodit te: Dominus protectio tua super manum dexteram tuam.

H Dominus custodit te, ipse qui fecit coelum et terram, quia dii, qui eam non fecerunt, pereunt ex ea. Dominus protectio tua super manum dexteram tuam, ille te protegit, ne opus tuum dexterum, id est bonum, pars impediat inimica, id est diabolus. Per dexteram igitur hic spiritalia bona intelliguntur, quae per sinistra, id est temporalia impediuntur, nisi Deus custodiat.


6 Per diem sol non uret te: Neque luna per noctem.

[Col. 0464B] H Justus nec in prosperis uri, id est elevari valet, nec in adversis dejici vitae praesentis. Et vide idem, quod in sole et luna significatur, per diem noctemque significari. A C Vel, uri, scandalizari intelligitur. Qui igitur nec in bonis nec malis actibus proximi scandalizatur, non uritur nec die nec nocte.


7 Dominus custodit te ab omni malo: Custodiat animam tuam ÷ Dominus ...

H Dominus custodit te, ab omnibus insidiis inimici. Custodit animam, ne ei pars dominetur adversae potestatis. Per malum igitur hic accipe, non temporalia corporis incommoda, quae amatores hujus saeculi aestimant esse gravissima, sed illud malum quod divinam gratiam tollit animam perdit. Deus enim permittit sanctissimos etiam viros doloribus [Col. 0464C] ingentibus cruciari; animam vero custodit, ideo addit; custodiat, etc.


8 Dominus custodiat introitum tuum et exitum tuum: Ex hoc nunc et usque in saeculum.

C Dominus custodiat introitum, hoc est de martyribus dictum, quorum introitus a Domino custodiendus est, ne aut violentia tormentorum cedant, aut blandimentis seducantur. Et exitum, ibi est tota perfectio, quando usque ad finem vitae permanet in eis vera confessio. Ex hoc nunc, etc., quoniam quicunque perseveraverit aeterna beneficia possidebit, H id est non solum in hac vita custoditur, sed, et post, ab aeterna poena.



ORATIO EX PSAL. CXX.

[Col. 0464D] Protege plebem tuam, non dormitans neque dormiens, Domine Deus, Israel protector, et, ne uramur per diem, tu nos a scandalis hujus mundi defende. Per Dominum nostrum Jesum Christum, etc.



PSALMUS CXXI.



ARGUMENTUM PSAL. CXXI.

C B. Gaudet Propheta se commonitum ad supernam Hierusalem esse venturum, ubi jam sancti secura prosperitate consistunt loquiturque ad cives Hierusalem pacis eis abundantiam optans.


TT. Canticum graduum.


1 Laetatus sum in his quae dicta sunt mihi: In domum Domini ibimus.

H Venit ad tertium gradum, quo jam non solum [Col. 0465A] elevat ad montes oculos, verum, spe concepta, laetatur se iturum ad montes, et sanctorum societatem, et coelestem Hierusalem. C Quaerendum vero est quis ad Prophetam haec dixit quibus se laetatum esse testatur, videlicet Spiritus sanctus, qui cordi ejus tacita voce loquebatur, non sermone, sed divino spiramine. H Vel, dicta sunt, in prophetis, et lege, et apostolis. C Domus haec justos tantum recipit, angelos continet. Quae est coelestis Hierusalem, in qua creaturarum omnium auctor conspicitur.


2 Stantes erant pedes nostri: In atriis tuis + Hierusalem

C Dicit se Propheta stare in illa coelesti domo, ad quam desiderat summo studio pervenire. Ibi enim statur, ubi semper firma voluntate consistitur. Atrium est [Col. 0465B] introitus domus, in quo commanere nequeunt habitantes. Hic autem atria pro interioribus ponuntur, et pars pro toto.


3 Hierusalem quae aedificatur ut civitas: Cujus participatio ejus in idipsum.

C Aedificatur plane coelestis Hierusalem quotidie vivis lapidibus, id est martyribus, confessoribus, et qui Domino sincera mente deserviunt. Addit vero, ut civitas, quatenus similitudinem civitatis in illa esse monstraret. Nam, cum sit omnis civitas dicta a civibus, illa tamen verius civitas dicitur, quae unanimes cives continet. Cujus participatio, etc., H C id est, civitatis ipsius participatio est in Dominum Salvatorem, qui est proprie idipsum, quod significat aeternitatem, quae nunquam desinit esse quod est, [Col. 0465C] sed semper uno eodemque modo est virtus indefecta, unde, et supra dixit: Tu autem idem ipse es (Psal. CI), et Moysi ait: Ego sum qui sum (Exod. III), qua propter soli Creatori convenit esse idipsum.


4 Illuc enim ascenderunt tribus, tribus Domini testimonium Israel: Ad confitendum nomini Domini.

C Dicendo illuc, significat civitatem Hierusalem, ad quam beati semper ascendunt, qui jugi exercitatione proficiunt. Tribus, id est sancti, qui Christum Deum esse confessi sunt verum. Ut vero ab infidelibus tribus istas segregaret, addidit tribus Domini. Quae ejus non dicerentur, nisi pura mente credidissent. Alias enim tribus non credentes, scilicet constat esse diaboli. Verum quales essent istae tribus [Col. 0465D] Domini, breviter indicat dicens: testimonium Israel, hoc est ipsius vel ipsi Israel, vel quod est ipse Israel, hoc est qui testimonium praebent sanctitati, id est, sibi ipsis quod sint Israel, id est videntes Deum et sancti testantur enim hoc actibus suis. Et hoc non ad laudandum se, sed ad confitendum dicit, id est ad laudandum Dominum, est enim verum testimonium Israel, laudes Domini devotissima mente cantare. Illud vero testimonium post hanc vitam magis erit quam hic.


5 Quia illic sederunt sedes in judicio: Sedes ÷ super .. domum David.

C Illic sederunt, qui ascenderunt et cum Domino judicabunt. Honorabilis sessio, admiranda dignitas [Col. 0466A] per Dei gratiam homines judices fieri, qui fuerant peccatis facientibus rei. Merito sancti viri sedes Dei sunt, quia in ipsis sedendo, eos gratia suae majestatis illuminat. Sedes super domum David, id est super familiam Christi. Sederunt vero, praeteritum pro futuro posuit, quia de ultimo judicio loquitur.


6 Rogate .. quae: ad pacem ÷ sunt .. Hierusalem: Et abundantia diligentibus te.

H A C Rogate, significat hic non, supplicate, sed interrogate: Unde rogate, id est interrogate quae ad pacem pertineant hujus civitatis, H Et sequimini eam, ut per dilectionem pacis, fructum consequamini aeternae beatitudinis. Abundantia est illi coelestium bonorum, qui relictis caducis Deum super [Col. 0466B] omnia diligit; C vel, omnia bona in coelesti Hierusalem abundare manifestum est.


7 Fiat pax in virtute tua: ÷ Et .. abundantia in turribus tuis.

C Pax enim a parcendo sive a pascendo dicta est, talis enim pax illic Christi miseratione confertur quam nulla bella concutiunt, nec seditio ulla perturbat. Turres, autem hic significat martyres, qui, oppositione sui corporis, civitatem Dei pia confessione defendunt, et, quasi eminentia aedificia, ita hostibus fidei repugnare noscuntur.


8 Propter fratres meos et proximos meos: Loquebar pacem de te.

C Monet ergo Propheta ut non propter laudes aut commoda sua quisque doceat, sed propter fratres et [Col. 0466C] proximos laboret. Pacem vero intellige Ecclesiae, quam sancti docent in vinculo charitatis servandam. Sed, de te cum dicit, ad Hierusalem se significat loqui, in qua sanctorum coetus est, id est, adunatio beatorum et summa pax.


9 Propter domum Domini Dei nostri: Quaesivi bona tibi.

C Domus Domini, est Hierusalem, in qua Deus est ad quem bene refertur, quidquid dilectionis impenditur. A Vel propter istam domum hic, scilicet. Ecclesiam, ut illic proficerent qui sunt adhuc peregrim, quaesivi et operatus sum docendo.



ORATIO EX PSAL. CXXI.

Ambulantibus in atriis domus tuae, omnipotens Deus, pacis abundantiam largiri dignare, ut dum te [Col. 0466D] tota aviditate cordium confitemur, bona tua in coelestibus capiamus. Per Dominum nostrum Jesum Christum, etc.



PSALMUS CXXII.



ARGUMENTUM PSAL. CXXII.

C Propheta, qui prius ad sanctos, oculos levavit, nunc ad ipsum Dominum lumina cordis erexi, petens ut ei Dominus suum donet suffragium; quia instigatione diabolica ab insultantibus adversa patiebatur multa.


TT. Cancticum graduum.


1 Ad te levavi oculos meos: Qui habitas in coelis.

C Qui in primo dixerat, ad Dominum cum tribularer [Col. 0467A] clamavi, et in secundo cantico oculos ad montes levavi, laetatus quoque; fuerat quod ingressus in domum Dei sibi fuit repromissus: nunc ad majus proficit, ut etiam ad ipsum Dominum oculos levare audeat. C Levant enim oculos suos sancti (in quacunque tribulatione positi) ad Dominum, et ad illum respiciunt, a quo se veraciter posse salvari confidunt. H Illuc enim oculos levant, quo tendunt et pervenire desiderant.


2 Ecce sicut oculi servorum: In manibus dominorum suorum.

C Attendunt servi ad manus dominorum: sive quando per eos desiderant enutriri: seu quando pro culpis suis jubentur vapulare, donec audiant, parce. Sic nos convenit facere, ut oculos nostros levemus [Col. 0467B] semper ad Deum, cum aliquam indigentiam sustinemus, vel cum pro aliquibus verberamur excessibus. A Manus quippe potestatem significat.


3 Sicut oculi ancillae in manibus dominae suae: Ita oculi nostri ad Dominum Deum nostrum, donec misereatur nostri.

C Sic etenim attendit ancilla in manibus dominae suae, sicut servi in manibus dominorum: et ita dum dicitur, oculi nostri sexum utrumque concludit. Donec, hic semper significat, quamvis temporaliter dictum esse videatur. Sicut et in Evangelio dictum est: Non cognovit eam, donec peperit filium suum primogenitum (Matth. I): quam constat virum nullo cognovisse tempore: ubi similiter pro omni tempore ponitur. Nunquid enim postquam misertus est Dominus, [Col. 0467C] oculi nostri ad eum non erunt?


4 Miserere nostri, Domine, miserere nostri: Quia multum repleti sumus despectione.

C Vox martyrum gemina petitione sibi miserendum deplorat: quia corpora eorum in passionibus, anima laborabat opprobriis. Multum repleti: significat abundantiam passionum, quam tamen se cupide ac libenter pertulisse testatur. Despiciuntur enim sancti a malis, et verberibus lacerantur, flammis exuruntur, gurgitibus merguntur altissimis.


5 ÷ Quia .. multum repleta est anima nostra: Opprobrium abundantibus. Et despectio superbis.

C Omnes qui secundum Christum pie volunt vivere, opprobrium patiuntur ab illis, qui de terrena [Col. 0467D] felicitate atque abundantia mundana superbiunt (II Tim. III). C Quia semper divites, pauperes: superbi despiciunt humiles. Non dixit autem divitibus sed abundantibus, ut in malitia abundantes acciperes.



ORATIO EX PSAL. CXXII.

Coelorum habitator, Deus: ad te levamus oculos nostros, precantes, ut confutatis opprobriis superborum, misericordiam nobis solitam clementer indulgeas. Per Dominum nostrum Jesum, etc.



PSALMUS CXXIII.



ARGUMENTUM PSAL. CXXIII.

C Sancti confessores fatentur se de tot aerumnis [Col. 0468A] saeculi, Dei miseratione liberatos: aguntque gratias, quod non sunt decepti a persecutoribus, sed insidiis eorum contritis erepti.


TT. Canticum graduum.

C Isti enim gradus in illo sunt itinere constituti, ubi ipse rex patriae viam se agnoscitur praebuisse: quam si ipso praestante fideliter atque humiliter gradiamur, ad ejus sancta tribunalia pervenimus.


1 Nisi ÷ quia .. Dominus erat in nobis dicat nunc Israel: Nisi ÷ quia .. Dominus erat in nobis.

C Vox sanctorum martyrum, in beatitudine jam in Domino exsultantium et dicentium, se nullatenus potuisse inflicta pericula superare, nisi quod Dominus erat in illis. Dicat nunc Israel: praecipiunt quodammodo [Col. 0468B] sancti martyres reliquis piis justisque hominibus, ut unde ipsi fuerant salvati gratias secum agant. Haec est enim charitatis et unitatis virtus, ut si quid uni prosperum acciderit, omnes sibi provenisse congaudeant: rursum si quid contrarium ingeritur, universi sibi accidisse condoleant. A C Quintum igitur gradum ascendunt, qui in spe fixa: cum sanctis martyribus jam coelo coronatis, se exsultant invictos tribulationibus coronandos.


2 Cum exsurgerent homines in nos: Forte vivos deglutissent nos.

C Cum exsurgerent homines (scelerati, scilicet) vivos deglutissent nos: humana consuetudo non est, vivos deglutire: sed vivi deglutimur, cum in haereticas pravitates aut in foveam culparum demergimur. [Col. 0468C] Vivi enim dicuntur, qui in fide Christi adhuc sunt: mortui, qui a fide decesserunt: quod sanctis viris potuisset accidere, nisi eos virtus superna liberasset.


3 Cum irasceretur furor eorum in nos: Forsitan aqua absorbuisset nos.

C Cum irasceretur, dixit, quia causas justissimas non habebant, ira enim et invidia judicio carent, dum voluntates suas mente praecipiti subsequuntur. Aqua hic iniquos populos vel paganos significat: hi servos Dei absorbere cupiebant, cum in suas deorum suorum culturas eos perducere nitebantur: sed eos virtus divina liberavit. Aquam vero dixerunt antiqui, a qua sunt omnia, credentes ex ea omnia procreata.


4[Col. 0468D] Torrentem pertransivit anima nostra: Forsitan pertransisset anima nostra aquam intolerabilem.

H Torrens est mors carnis, per quam sancti martyres transeuntes, in refrigerium sunt introducti. A C Vel passio tribulatio et persecutio malorum. C Intolerabilis aqua dicitur, quando nostra infirmitas cogitatur sine Dei adjutorio. Nam peccatorum gurgites criminumque tempestates, tolerare quis non valet, nisi cum confugerit ad defensionem Christi: fiunt enim omnia tolerabilia, cum Deus in nobis habitat: tunc enim nec error subripit, nec luxuria trahit, nec superbia ventosa praevalet, nec hostis maligni suggestio.


[Col. 0469A] Benedictus Dominus: Qui non dedit nos in captionem dentibus eorum.

H Dentes hic numerositatem signat vitiorum, a quibus ne capiamur, gratia Dei eruimur.


6 Anima nostra sicut passer erepta est: De laqueo venantium. Laqueus contritus est: Et nos liberati sumus.

H Tenduntur nobis laquei, in concupiscentiis ac diversis astutiae diabolicae dolis. Sed contrito diabolo sub pedibus nostris (qui nobis laqueus est) sicut passer sapiens et astutus, evolamus ab illo.


8 Adjutorium nostrum in nomine Domini: Qui fecit coelum et terram.

H Adjutorium nostrum in nomine Domini: hoc [Col. 0469B] est nomen quod est super omne nomen, hujus nominis adjutorio, mortis vincuntur laquei, si in illo maneamus affixi.

C Bene ergo in quinto gradu dicuntur, qui corporeos in passione sensus Domino juvante superare valuerunt.



ORATIO EX PSAL. CXXIII.

Conclude, Domine, hiantia ora malorum, qui saevis obtrectationum dentibus vorare nituntur: ut qui de nostra virtute diffidimus, nominis tui adjutorio muniamur. Per Dominum nostrum Jesum, etc.



PSALMUS CXXIV.



ARGUMENTUM PSAL. CXXIV.

C Clamat propheta nobis in Domino confidendum, ne laboremus incassum: petens: ut rectis prosperitas, [Col. 0469C] pravis vindicta proveniat.


TT. Canticum graduum.

C Quamvis scala ista salutaris, competenti remedio videatur esse constructa: nulla tamen firmitate consistimus, nisi illic Domini regimine teneamur: quae tamen ascensio fit mente, non corpore. Nam in uno magis loco sedentes, et cellulae situ reclusi, efficacius istos gradus ascendimus quam si per hominum ora volitemus.


1 Qui confidunt in Domino sicut mons Sion: non commovebitur in aeternum Qui habitat in Hierusalem.

A Sextum gradum ascendit, qui omnimodis in Domino confidens, nec prosperitate malorum hominum titubat in fide de Deo: sed fixis gressibus iter in [Col. 0469D] altum continuat. H Sion, id est speculatio: significat sanctam electorum congregationem, in altitudine contemplationis positam. Mons (juxta Danielem) Dominus Christus (Dan. II): qui in eum totam spem ponit, non commovebitur in aeternum: quia conformis efficitur corpori gloriae Christi. C Hic quoque Hierusalem, coelestem esse patriam advertimus (quae est visio pacis) de qua nullus potest commoveri qui meruit in ea constitui.


2 Montes in circuitu ejus: et Dominus in circuitu populi sui. Ex hoc nunc et usque in saeculum.

C Hic enim montes, viros sanctos designant: qui Hierusalem illam coelestem inhabitant. Et Dominus [Col. 0470A] in circuitu: ille enim circuit auxilio aeternae defensionis eos, quos sibi fideles esse cognoscit. Ex hoc nunc: istud saeculum significat. Usque in saeculum: illud dicit saeculum, ubi jam sanctis in majestate sui luminis apparebit. Sed cur praebeatur ista defensio consequenter exponitur.


3 Quia non relinquet Dominus virgam peccatorum super sortem justorum: Ut non extendant justi ad iniquitatem manus suas:

C Virga: boni malique potestas significatur, hic autem in malam partem accipi manifestum est. Sors justorum: est religio Christiana, supra quam non sinit Christus virgam peccatorum (id est iniquam potestatem tyrannorum) diutius insurgere, ne [Col. 0470B] Ecclesiam Dei possint longissima persecutione conterere. Ut non extendant ad iniquitatem manus suas, H id est, ut non cogitent: quid mihi prodest quod justus sum, si semper persequuntur me iniqui? hoc est: ut sustineant malos, et non faciant mala: non enim diu relinquit Deus talem virgam super justos, licet diu videatur imbecillis.


4 Benefac, Domine: Bonis et rectis corde.

C Optat igitur propheta his fieri bonum, qui nesciunt a Domino prava voluntate separari. Recti corde sunt, qui Deum sequuntur, et non praeire contendunt. H Et qui suam voluntatem divinae voluntati conformant, non divinam voluntatem ad suam curvare [Col. 0470C] volunt.


5 Declinantes autem in obligationes adducet Dominus cum operantibus iniquitatem: Pax super Israel.

C Pulchre definita sunt opera iniquitatis: esse obligatio, quae nos vinculis pravitatis innectit, ut esse liberi nequeamus, cum talibus tantisque laqueis constringimur. Declinantes, id est, jussa Dei non persequentes. Pari enim sententia percunt, et qui declinare jussa Domini, et operari malitiam velle contendunt. Pax super Israel: haec pax iste Salvator est, qui semper defendit se videntes. H Qui etiam auferens maceriam inimicitiae Judaeorum et gentium, fecit utraque in credentibus unum, quod erat ante divisum (Ephes. II)



ORATIO EX PSAL. CXXIIII.
[Col. 0470D]

Repelle, Domine, nequitias insurgentium, a sorte justorum: ut qui in te toto corde confidunt, nullis tentationum imbribus quatiantur. Per Dominum nostrum Jesum Christum filium, etc.



PSALMUS CXXV.



ARGUMENTUM PSAL. CXXV.

C Sanctissimi viri Domini miseratione liberati, gratias agunt: quod de obnoxietate saevissima peccatorum, in tantam gratiam sunt recepti, ut inter gentes probarentur esse laudabiles: deprecantes ut captivitas eorum converteretur in gaudium.


[Col. 0471A] TT. Canticum graduum.


1 In convertendo Dominus captivitatem Sion: Facti sumus sicut consolati.

H Captivitas Sion fuit, cum Ecclesia premeretur a cultura idolorum: sed conversa est in libertatem, quando adventu Domini, inferni vincula disrupta sunt. C Vide autem quod non dicit, facti sumus consolati, sed facti sumus sicut consolati: quia illa captivitate explosa, non reddit nos omnino securos, donec in isto corpore mortali versamur, sed in beata Hierusalem erit certa et perfecta consolatio.


2 Tunc repletum est gaudio os nostrum: Et lingua nostra in exsultatione.

C Tunc repletum est os (id est cordis arcanum) gaudio: in adventu Domini Salvatoris, cum commutavit [Col. 0471B] captivitatem nostram in gaudium. Et lingua in exsultatione: cui talia Domini munere praestabantur.


3 Tunc dicent inter gentes: Magnificavit Dominus facere cum eis.

C Non autem dicit gentes, sed inter gentes: quia in adventu Domini gentes universaliter non crediderunt: sed inter gentes erant, ex gentibus fideles facti, cum quibus Dominum magnalia facere cernebant adhuc gentiles infideles.


4 Magnificavit Dominus facere nobiscum: Facti sumus laetantes.

C Et ne putares gentiles (dicentes de fidelibus, magnificavit Dominus) falsum dixisse, confirmant fideles eorum dictum dicentes. Magnificavit Dominus, [Col. 0471C] id est decrevit magnos nos ostendere gentibus donatione virtutum. Facti sumus (utique de tanta gratia) laetantes.


5 Convertere, Domine, captivitatem nostram: Sicut torrens in austro.

C Postulant populi fideles sua iterum peccata dimitti. Sicut torrens. H A Etenim flante Austro (qui est ventus calidus) solvuntur glacies, et impletum aquis torrentem facit currere: sic flante Spiritu sancto, accepta remissione per lamenta, solvuntur peccata nostra. A C Torrens enim dicimus flumina hiemalia, et peccata nostra quae frigidantia corda congelant: quae calore Spiritus sancti solvuntur in lacrymas. Sed ut nobis sensus possit constare plenitudo: pronuntiandum est convertere, id est converte [Col. 0471D] (quia deponens est verbum antiquum convertere) captivitatem nostram: sicut torrens in Austro convertitur in liquorem.


6 Qui seminant in lacrymis. In exsultatione metent.

C Spiritalis seminatio semper in lacrymis est: aut enim sancti deplorant praeterita peccata, aut cruciantur timore futurorum, aut persecutionibus agitantur: sed qui tale semen seminant, metent gaudia futurae promissionis. Econtra peccatores in gaudio seminant, et metunt in lacrymis.


7 Euntes ibant et flebant: Mittentes semina sua.

C Euntes sancti bona operando. Flebant: quando [Col. 0472A] pauperes aspiciebant frigore constrictos, inopia saeva maceratos, mittentes semina sua. Sua dicit: ut de propriis laboribus, non de rapinis eleemosynas facere debere cognoscas. Mittentes vero: intellige praemittentes in coelum, quo ante, nostra acta perveniunt quam nos: illa enim sunt thesaurus noster in coelo condendus. H Vel euntes (praedicando verbum Dei) flebant: super duritia cordis non credentium.


8 Venientes autem venient in exsultatione: Portantes manipulos suos.

C. Venientes: illi veniunt in exsultatione, quibus jam misericordia divina praestatur: qui hic taliter egerunt, qualiter Dei jussa praecipiunt: et fecerunt manipulos, id est, fructuosissimas actiones. Et felix [Col. 0472B] ille, qui triticeis ponderibus ingravatur: ne levitas stipularum, vota messoris eludat, et tunc attendat inanitatem laboris sui, quando jam non praevalet operari.



ORATIO EX PSAL. CXXV.

Consolare, Domine, populum tuum, et libera nos a captivitate pessimorum vitiorum: ut quod hic in lacrymis serimus, te retribuente cum gaudio metamus. Per Dominum nostrum Jesum Christum, etc.



PSALMUS CXXVI.



ARGUMENTUM PSAL. CXXVI.

C Providens propheta Novi Testamenti gratiam: docet ne quis propriis viribus aliquid boni applicet: sed Domino largitori. Loquitur etiam de ipso Domino [Col. 0472C] et apostolis, vel quicunque ipsius mandata perficiunt.


TT. Canticum graduum Satomoni.

Salomon interpretatur pacificus, et significat Dominum, de quo Apostolus ait: Ipse est pax nostra (Ephes. II). Domus hujus Salomonis: Christi Ecclesia, quae et civitas est ejus.


1 Nisi Dominus aedificaverit domum: In vanum laboraverunt qui aedificant eam.

C Aedificant domum, qui in unumquemque Christianum, veritatem fidei fabricare contendunt: ipsi enim sunt domus quibus dicit Apostolus, vos enim estis templum Dei (I Cor. III). Sed isti, si suis viribus aedificare se putant, laborare videntur in vanum, nisi gratia Dei donet verissimae credulitatis effectum.


2[Col. 0472D] Nisi Dominus custodierit civitatem: Frustra vigilat qui custodit eam.

C Civitas enim Domini Hierusalem intelligitur coelestis, cujus pars adhuc peregrinatur in terris: in qua episcopi vigilare super gregem suum contendunt, ut pervigili cura eam custodiant: quibus idem dicitur, quod aedificantibus: ne credant solas humanas vigilias praevalere, cum sola divinitas incursionis pericula possit arcere.


3 Vanum est vobis ante lucem surgere: ÷ surgite .. postquam sederitis. Qui manducatis panem doloris.

C Adhuc ipsos doctores alloquitur, ut efficacius [Col. 0473A] corrigatur populus, dum videt etiam magistros praemonitos. Illi autem ante lucem surgere quaerunt: qui neglecta humilitate Christi, prius volunt exaltari quam humiliari. Surgite, id est, prius humiliationem sustinete, et post ascensum praemia quaerite gaudiorum. Panem doloris: perfecti comedunt Christiani, cum se lacrymis fidelibus castigant: de quibus alius psalmus dicit. Fuerunt mihi lacrymae meae panes (Psal. XLI). Illis enim dolor panis est, qui se de afflictione reficiunt, et de mundana tristitia consolantur. Et sequitur quando debeant surgere, qui jussi sunt ante sedere. Tunc enim surgent, cum dederit dilectis, etc., id est, cum mortui fuerint, non ante mortem.


4[Col. 0473B] Cum dederit dilectis suis somnum ecce haereditas Domini: Filii merces fructus ventris.

C Dilecti sunt Dei, qui eum nimia charitate perquirunt. H Cum illi accepto quietis somno ab hoc saeculo discedunt, tunc fiunt haereditas Domini: quia jam subjacent tentationibus, tunc non. Et merces fructus ventris: C id est uteri virginalis partus. Merces illius fructus est omnis homo qui cum Deo perenniter gaudebit: et ista merces dicta est haereditas, non autem deitatis sed humanitatis merces dicitur, ut in secundo psalmo dicitur, postula a me, etc.


5 Sicut sagittae in manu potentis: Ita filii excussorum.

[Col. 0473C] C Sagittae: sancti apostoli vel caeteri praedicatores. In manu potentis, id est in potestate Christi transmissi ad praedicandum. Sicut enim telum vel sagitta missa a potente, rectissima et cito venit ad destinatum locum: ita apostoli in omnem terram missi, cito quo mittebantur pervenerunt et jussa impleverunt. Ita et filii excussorum: in loco, scilicet prophetarum succedentes, et eorum prophetiam interpretando et explanando discutientes. Discutere est tectum aliquod palam facere, prophetae ergo excussores dicuntur, quoniam secreta coelestia mundo propalarunt. Illorum filii: apostoli sunt, quia eorum dictis credentes, quodammodo fide generati sunt.


6 Beatus vir qui implevit desiderium suum ex ipsis: [Col. 0473D] Non confundetur cum loquetur inimicis suis in porta.

C Hos ergo apostolos, beatos dicit, cum eorum labor ad gloriosa vota pervenerit. H Vel ille homo populus beatus est: qui implevit suum desiderium ex ipsis apostolis, id est, ex praedicatione eorum conversus, ea quae praedicata sunt, scilicet aeterna desiderat, et implevit jam hoc desiderium opere. Vel desiderium ex ipsis implet, qui quod ipsi desiderabant, scilicet esse in beatitudine aeterna, et ipse desiderat. C Porta civitatis Hierusalem, Christus est: in ipsa enim loquitur qui recta praedicat de Domino. Tali ergo loco prius peccatores et infideles exire facit, et devotos introire. Fideles enim praedicatores [Col. 0474A] non confundentur in porta, quia eis aperitur: malis vero clauditur, ideo confundentur.



ORATIO EX PSAL. CXXVI.

Domorum spiritalium aedificator, Deus ut nos custodias deprecamur, imple in te desiderium nostrum: et electis tuis nos adjunge pro meritis. Per Dominum nostrum Jesum Christum, etc.



PSALMUS CXXVII.



ARGUMENTUM PSAL. CXXVII.

C Propheta bona timentium Deum enumerans, eos benedicit, ut aeterna gaudia consequantur.


TT. Canticum graduum.

C Quam sit magnificus nonus gradus, ipse numerus declarat: qui trina protentus triplicatione, sanctum [Col. 0474B] nobis Trinitatis culmen ostendit.


1 Beati omnes qui timent Dominum: Qui ambulant in viis ejus.

C Primo timorem Domini ab hujus saeculi terrore divisit. Dicendo enim beati omnes qui timent Dominum, ostendit non esse beatos, qui hujus mundi pericula in amissione temporalium rerum sollicita mente formidant. Cum viis pluraliter dicit: apostolos et prophetas significat, per quos venitur ad unam viam, id est Christum. Soli igitur isti, sancto illo Dei timore Dominum timent, qui ambulant in viis ejus, id est praeceptis, et in his quae prophetae apostoli et evangelistae praedicaverunt. In sequentibus versibus tribus, enumerat utilitates timoris Domini.


2[Col. 0474C] Labores manuum tuarum + quia .. manducabis: Beatus es et bene tibi erit.

C Labores manuum: remuneratio est bonorum operum. Et ne istud pabulum carneum putares, addidit. Beatus es: nemo enim de carnali comestione beatus efficitur, nisi qui spiritali dono saginatur. Bene tibi erit: cum acceperis quod oculus non vidit, nec auris audivit, nec in cor hominis ascendit, quod Deus se diligenter praeparavit (Isa. LXIV).


3 Uxor tua sicut vitis abundans: In lateribus domus tuae.

C Uxor dicta est quasi ut soror: quapropter uxorem hic sapientiam debemus advertere. Vitis vero mater est uvarum, quae dulcia vina profundens, corda nostra recreat. Sic et sapientia fructus inferens [Col. 0474D] jocundos, suavi nos delectatione laetificat. Latera, duo testamenta sunt: domus, propria cogitatio. Mens enim in cogitatione sua quasi in aede defigitur. Cujus cogitationis duo latera, legem et Evangelium accipe: in quibus mens sancta quasi in duobus aedis lateribus firmata solidatur.


4 Filii tui sicut novellae olivarum: In circuitu mensae tuae.

Filii tui: H Id est actus boni, assistentes in circuitu Scripturae et doctrinae coelestis, cum pinguedine pacis et obumbratione virtutis. C Vel filii utrumque sexum significat, spiritualiter coelesti verbo genitum: et mensa, Domini altare, ubi coelesti pane saginantur.


5[Col. 0475A] Ecce sic benedicetur homo: Qui timet Dominum.

C Cum dicit, ecce sic: significat sicut superius expositum est, sic enim meretur benedici, qui suum timet auctorem.


6 Benedicat tibi Dominus ex Sion: Et videas bona Hierusalem omnibus diebus vitae tuae.

C Dicit enim, benedicat te Dominus ex Sion, id est Christus qui in hoc monte hominibus apparere dignatus est: et pro nominis sui qualitate, tanquam pastori optimo semper ascribitur: Sion enim speculatio interpretatur: Hierusalem indicatur visio pacis. Optat ergo ut in Hierusalem videat cuncta quae bona sunt. Sed ne crederes in coelesti Hierusalem [Col. 0475B] temporaliter ista bona videri, addidit, omnibus diebus vitae tuae, id est vitae aeternae.


7 Et videas filios filiorum tuorum: Pacem super Israel.

C Filios enim, filiorum: signat nepotes. Quod utique beatis viris contingere potest, qui praedicationibus sanctis populos multos generant. Pax est Dominus Salvator: qui insidet illam beatam Hierusalem, et cuncta bona facit, et beata, quaecunque majestatis suae virtute complectitur: illam pacem videas, non solum filios filiorum.



ORATIO EX PSAL. CXXVII.

Timentibus nomen tuum, Domine, beatitudinem largire perpetuam: ut talis nobis actio, talisque sit [Col. 0475C] vita, quae celsum de bonis fructibus meritum reportet ad sidera. Per Dominum nostrum Jesum Christum, etc.



PSALMUS CXXVIII.



ARGUMENTUM PSAL. CXXVIII.

C B. Propheta monet Ecclesiam, ut dicat quot certamina a suis pertulerit hostibus (ne quis fidelium de propriis tribulationibus desperet) praedicens eisdem inimicis, quod eis in judicio futuro esse venturum noverat.


TT. Canticum graduum.

C Docet hic propheta toleranter nos saeculi molestias sustinere, quando Ecclesiae crebras fuisse passiones comprobat.


1 Saepe expugnaverunt me a juventute mea: [Col. 0475D] Dicat nunc Israel.

C Admonet propheta Israel, id est Ecclesiam, ut dicat bella sua. Saepe: hic signat frequentiam passionum. A juventute: significat quando a fratre perverso justus Abel occisus est (Gen. IV), et caeteri deinceps quamplurimi: ipsius quoque passione Christi expugnata est Ecclesia. Dicat nunc Israel (id est in hoc saeculo, quando tempus est poenitentiae) ut instruantur reliqui fideles, patienter hic ferre persecutiones: quia in futura vita non expugnatur sanctus. Istud quoque dicat nunc Israel, per tres versus sequentes subaudiendum est.


2 Saepe expugnaverunt me a juventute mea: Etenim non potuerunt mihi.

C Bene dicit Ecclesia expugnatam se a juventute [Col. 0476A] sua: ut intelligas nunquam finitam Ecclesiam esse persecutione improborum, quae ita saepe est expugnata: crescit enim persecutionibus, suaque contritione grandescit: nam si hic sanctos viros amittit, futurae patriae acquirit. Non potest igitur finiri, quae suis detrimentis augetur: unde non potuisse tamen sibi praevalere dicit eos, quos superius se expugnasse commemorat: quia nunquam eis consensit ad malum.


3 Supra dorsum meum fabricaverunt peccatores: Prolongaverunt iniquitatem suam.

C Fabricatum: vero supra dorsum suum Ecclesia testatur a peccatoribus: qui dolos facere festinant, et occultas suasiones, quasi in dorsum Ecclesiae (ubi videri non possunt) agunt: qui sic occulte avertere [Col. 0476B] a sancta fide aliquos moliuntur, ut vel paucos decipiant, qui Ecclesiam totam subvertere non potuerunt. Prolongatas quoque dicit ipsas insidias, quas assidue hostes ingerebant fidelibus: prolongata est enim haec iniquitas ab Abel usque huc, et in finem usque saeculi prolongabitur.


4 Dominus justus concidet cervices peccatorum: Confundantur et convertantur retrorsum omnes qui oderunt Sion.

C Cervices: pro superbia posuit, quam concidit Dominus in illis sic expugnantibus: cum eos ad misericordiam per humilitatem et satisfactionem redire permittit. Confundantur: in extremo judicio, qui jam per poenitentiam nolunt confundi. Et convertantur retro: ad poenam aeternam: ipsi enim, [Col. 0476C] id est, obstinati ipsi oderunt Sion, id est Ecclesiam.


5 Fiant sicut fenum tectorum: Quod priusquam evellatur exaruit.

C Fenum in tectis antiquis crescens, ante tempus collectionis arescit et perit: quia nulla firma radice viguit. Itaque comparantur peccatores illi caduco feno, quoniam et hic frequenter dispereunt, antequam de hac luce tollantur: nascuntur enim in cacuminibus superbiae, ubi nulla soliditate consistunt. H Nec ullum granum bonitatis proferunt.


6 De quo non implebit manum suam qui metet: Et sinum suum qui manipulos colliget.

C Metentes, angeli sunt, qui ultimo die judicii frumentum electorum in horreo coelestis patriae recondunt: [Col. 0476D] sed de istis (hoc est superbis) manum non implent, quia eos a societate sanctorum reprobatos segregant. De istis enim supra dictum est, venient in exsultatione ferentes manipulos suos: de injustis hic dicitur, quod nec manum plenam fructibus conportent. Manus ad operationem; sinus ad conscientiam pertinet. In malorum enim actibus, neutrum frugi aliquid potest inveniri.


7 Et non dixerunt qui praeteribant benedictio Domini super vos: Benediximus vobis in nomine Domini.

C Praetereuntes: sunt sancti Dei, qui hunc mundum praetereunt, quia pro nihilo habent, et ad illa coelestia toto amore transeunt: a quibus, sceleratis inaniter operantibus, nulla benedictio praestatur. [Col. 0477A] Sed ne ista benedictio putaretur humanis viribus applicanda, addit, benediximus vobis, etc: ipsa est enim firma et vera benedictio, quae sub Domini commemoratione agitur, a quo venit omne quod expedit.



ORATIO EX PSAL. CXXVIII.

Ab omnium impugnantium nequitiis, Ecclesiam tuam Domine, dextera tuae potentiae defende: ut inimicis retrorsum conversis, sacris a te benedictionibus repleatur. Per Dominum nostrum Jesum Christum, etc.



PSALMUS CXXIX.



ARGUMENTUM PSAL. CXXIX.

C Clamat propheta ad Dominum, ut a peccatorum [Col. 0477B] profundo liberetur: benevolentiam boni judicis quaerens de calamitatibus indicatis.


TT. Canticum graduum.


1 De profundis clamavi ad te Domine: Domine, exaudi vocem meam.

C Profundum est quasi porro fundum, cujus ima omnino demersa sunt. De isto profundo gloriosas effudit lacrymas Petrus, publicanus pectora tutudit (Luc. XVIII), Jonas tacitus vociferavit (Joan. II). Domine, exaudi: sic cum de profundo oravit, ad altissimi Redemptoris celeriter dona pervenit. Est ergo illud profundum, profunda humilitas poenitentiae.


2 Fiant aures tuae intendentes: In vocem deprecationis meae.

[Col. 0477C] H Non hic carnalem aurem propheta postulat (sciens Deum incorporeum esse), sed virtutem, qua suos exaudire dignatur, exposcit.


3 Si iniquitates observaveris, Domine: Domine, quis sustinebit?

C Iniquitatem vult intelligi omne peccatum, quod potest aliqua pravitate committi: iniquum enim est, quod justum non est. Videns ergo propheta nullum esse, qui non aut cogitationibus excedat, aut vacuo sermone delinquat, aut inani actu occupetur: dicit justitiae ipsius humanum genus non sufficere, nisi misericordiae praestet auxilium: nemo enim solam Dei justitiam sustinere posset.


4 Quia apud te propitiatio est: Et propter legem tuam sustinui te, Domine.

[Col. 0477D] C Territus igitur justitia Dei, ad patronam misericordiam convolat. Non est enim in nostris actibus ut mereamur absolvi, sed ipsius propitiationis est, ut confitentem reum liberare dignetur. Haec est autem lex, id est, evangelica jussio, per quam se jure credebat esse salvandum. Sustinuit: indicat charitatem, quae totam sustinet, et perfectos efficit Christianos. Vel lex tua: lex est miserendi poenitentibus.


5 Sustinuit anima mea in verbo ejus: Speravit anima mea in Domino.

C Sustinuit anima mea in verbo ejus: quia incarnationem Domini credebat esse venturam. Christus enim verbum istud est, quod sustinendo interim, [Col. 0478A] patienter exspectavit. Et quod non dixit transitorium aliquod verbum, exponit sequenter, dicens illud verbum Dominum: Speravit anima mea in Domino, scilicet qui est verbum Patris, speravit enim anima mea, quod futuris temporibus de Maria virgine, propter interitum generis humani auferendum, nasci dignaretur.


6 A custodia matutina usque ad noctem: Speret Israel in Domino.

C A custodia matutina: Custodia matutina est resurrectio Christi, qui custodientibus sepulcrum militibus matutino tempore surrexit, ex quo enim Christus resurrexit a mortuis, spes Ecclesiae confirmata est in Domino. Usque ad noctem, id est, usque in finem mundi.


7[Col. 0478B] Quia apud Dominum misericordia: Et copiosa apud eum redemptio.

C Reddita est causa mirabilis, quare Israel debuisset in Domino sperare: quia in ejus manu misericordia est, quae potest ex perverso facere justum, ex imbecillo immortalem, ex carneo angelis similem. Addidit etiam et copiosa redemptio: H Quia non auro nec argento, sed pretioso sanguine nos redemit. H Vel copiosa dicit, ne quisquam desperaret de venia, arbitrans non usque ad ipsum redemptionis pretium posse pervenire.


8 Et ipse redimet Israel: Ex omnibus iniquitatibus ejus.

C Redemit itaque Israel: sanguine pretioso, qui purificat non cruentat, qui non maculat sed emundat [Col. 0478C] ab omnibus maculis. Sed cum dicit ipse: ostendit praeter ipsum evadendi impossibilitatem: et alium nullum potuisse nos redimere.



ORATIO EX PSAL. CXXIX.

Intendant quaesumus, Domine, pietatis tuae aures in orationem supplicum, quia apud te propitiatio est peccatorum: ut non observes iniquitates nostras, sed impertias nobis misericordias tuas. Per Dominum nostrum Jesum, etc.



PSALMUS CXXX.



ARGUMENTUM PSAL. CXXX.

C Exemplo suo propheta humilitatem Christianum populum docens, poenam ei gravissimam ponit, si mandata Domini non cum summa humilitate susceperit: [Col. 0478D] hortaturque Israelem jugiter sperare in Domino, quatenus saeculi adversa valeat tolerare.


TT. Canticum graduum.

C Totus hic psalmus de mansuetudine atque humilitate cantatur: eoque fit, ut quos labor praemissae confessionis afflixerat, dulcedo gloriosae devotionis reficiat.


1 Domine, non est exaltatum cor meum: Neque elati sunt oculi mei.

C Taliter hic hypotheticus syllogismus enascitur: est enim sensus, si non exaltatum cor meum, neque elati sunt oculi mei: a superbia videlicet reddor alienus. Attamen non est exaltatum cor meum, neque oculi elati sunt. A superbia igitur reddor alienus [Col. 0479A] Et sic cum propheta negat de se vitiosa, confitetur omnino laudanda.


2 Neque ambulavi in magnis Neque in mirabilibus super me.

C Ambulavit Pilatus in magnis, qui dixit Christo, nescis quia potestatem habeo dimittendi te (Joan. XIX): ambulant in mirabilibus qui de virtutibus quas a Deo acceperunt gloriantur, aut miracula quaerunt, non vitam miraculosam.


3 Si non humiliter sentiebam: Sed exaltavi animam meam.

C Dicit se non superbe Scripturas meditatum, monet ergo propheta divinas Scripturas simplici ac puro corde ab unoquoque esse meditandas: non ut Ariani et Manichaei. Iste ergo se dicit humiliter sensisse, [Col. 0479B] ut Apostolus ait: Noli altum sapere sed time (Rom. XI). Negat, iterum exaltatam animam ad culmen superbiae, sed non negat elevatam ad praedicationes divinas. In illis enim rebus animam levare fas est unde coelesti pane pascatur: in illis superbis exquisitionibus non licet, ubi mors reperitur.


4 Sicut ablactatus est supra matre sua: Ita retributio in anima mea.

C Ablactati dicuntur qui sunt a lacte prohibiti. Et merito talis est facta comparatio, quia sicut infantes ubera materna sugunt, ita fideles parvuli simplicitate Scripturae divinae nutriuntur, donec praeparentur ad solidum cibum. Est ordo autem verborum talis, si non humiliter sentiebam, sicut ablactatus sub matre [Col. 0479C] sua, sed exaltavi animam meam: tunc ita retribues, id est si ego te praesumpsi contemnere, tunc merito videatis me abjicere.


5 Speret Israel in Domino: Ex hoc nunc et usque in saeculum.

C Docet propheta unumquemque fidelium, ut confidentiam suam semper in Dominum ponat, dicit enim, ex hoc nunc, id est, a praesenti tempore usque ad aeternitatem futuram: cum unum saeculum erit et vicissitudo temporum in unitatem perpetuam mutabitur.



ORATIO EX PSAL. CXXX.

Ne permittas nos exaltari in superbiis saeculi, omnipotens Pater: sed qui mitis es et humilis corde [Col. 0479D] (Matth. XI), pater [pariter] doce nos humilibus tibi placitis consentire. Qui vivis et regnas, Deus, etc.



PSALMUS CXXXI.



ARGUMENTUM PSAL. CXXXI.

C Hic psalmus Incarnationis Dominicae sacramenta describit: cujus adventus Ecclesiam benedicat, sacerdotes glorificet, inimicos confundat, et super ipsum Dominum floreat sanctificatio aeterna justitiae.


TT. Canticum graduum.

C Cum prophetam omnia cantica graduum ad provectum spei celsioris evexerint: istud tamen eum omnimodis elevavit, quia incarnationis Dominicae sacramenta describit.


1[Col. 0480A] Memento Domine, David: Et omnis mansuetudinis ejus.

C Memento enim illi dicitur ex humano more, qui nihil aliquando potuit oblivisci, cui omne praeteritum et futurum praesens est. Ille autem David manu fortis et desiderabilis est Dominus Christus. Et omnis mansuetudinis ejus: per quod virtus immensae patientiae ejus ostenditur.


2 Sicut juravit Domino: Votum vovit Deo Jacob.

C Juravit Dominus, scilicet Christus, id est, jure oravit secundum etymologiam: hoc est veraciter firmeque promisit, promisit vero se redempturum humanum genus. Quos ostendit, quando Petro ait: Mitte gladium tuum in locum suum. Calicem quem [Col. 0480B] dedit mihi Pater, non bibam illum? (Joan. XVIII.) Et hoc idem quod promisit, dicitur vovisse: votum itaque Filli fuit, ut per adventum incarnationis ejus reconciliaret Patri genus humanum: hoc tamen votum non est a Patre et Spiritu sancto divisum, quia eorum hoc unum est votum.


3 Si introiero in tabernaculum domus meae Si ascendero in lectum strati mei.

C Tabernaculum dicit coelestem habitationem, ubi post resurrectionem assumpta carne videntibus apostolis ascendit. Lectus ipsius, est requies intelligenda, beatissimae, scilicet passionis consummatio: quia consummata passione requies erat. Promittit enim se Christus non ascensurum in coelum, nec carni suae requiem illam daturum, donec quae Patri [Col. 0480C] promisit impleverit.


4 Si dedero somnum oculis meis: Et palpebris meis dormitationem.

C Somnus iste intelligendus est requies mortis: quia triduana tantum pausatione susceptus est, et nullam corpori corruptionem intulit sed quietem. Palpebrae a palpando dictae sunt: quae nisi tremula quadam remissione quieverint, somnus oculos non potest introire. Et idem aliis verbis repetitum sequitur: quoniam revera tempora capitis nostri requiem habere non possunt, quando oculi crebris motibus agitati vigilare noscuntur.


5 ÷ Et requiem temporibus meis ..: donec inveniam locum Domino Tabernaculum Deo Jacob.

[Col. 0480D] H Nec requiem se temporibus dedisse profitetur, priusquam in homine dignum Domino Patri locum, vel Ecclesiae congregationem construeret sua resurrectione. C Quia locus ejus est tabernaculum pectoris Christiani, et atria Ecclesiae catholicae, quae ille tanquam coelum semper inhabitat. Et ipse invenit, qui quaesivit ovem perditam: ipse reperit, qui construxit tabernaculum sibi ex nobis et in nobis.


6 Ecce audivimus eam in Ephrata: Invenimus eam in campis silvae.

C Audivimus eam scilicet promissionem implendam. Ephrata ipsa est Bethlehem: unde evidenter apparet auditum fuisse, nasciturum Dominum in [Col. 0481A] Bethlehem, Michaea propheta dicente: Et tu Bethlehem Ephrata nequaquam es minima; ex te enim exiet dux Christus (Mich. V). Campi silvae: corda sunt gentium, quae ex peccatis prius silvestribus et dumosis cubilia fuerunt daemonum, nunc campi vocitantur Domino colente et exstirpante. Campi a capacitate et spatio diffuso dicti sunt.


7 Introibimus in tabernaculum ejus: Adorabimus in loco ubi steterunt pedes ejus.

H Nos introibimus in tabernaculum Dei: qui in adunatione Ecclesiae per Dominum congregamur. C Pedes significant evangelicas jussiones: ibi enim steterunt pedes ejus, ubi fidei veritas dignoscitur esse fundata: stant enim Domini pedes aeterna soliditate veritatis fixi. H Ibi ergo adorabimus, ubi apostolicae [Col. 0481B] praedicationes audiuntur, quae sustentant totum corpus Ecclesiae: locus itaque iste, Ecclesia est.


8 Surge, Domine, in requiem tuam: Tu et arca sanctificationis tuae.

H C Surge, Domine, id est ab inferis revertere in deitatis tuae beatitudinem sempiternam. C Tuam dico quam tibi tua majestas attribuit. Tu et arca, hoc est Ecclesia, quam sanctificare dignatus es. Ideo vero Propheta ad Christum dicit: surge, quia jam spiritu praevidit omnia impleta in praedestinatione, quae superius Christus promisit. H Quasi diceret: jam explesti juramentum, reddidisti votum, invenisti locum Deo, jam produxisti ex latere tuo Ecclesiam; exsurge nunc, revertere in tabernaculum et [Col. 0481C] requiem tuam.


9 Sacerdotes tui induantur justitia: Et sancti tui exsultent

H Sacerdotes Dei induantur justitia, ut lorica justitiae muniti (Ephes. VI), non saucientur a jaculis inimici. C Et sancti tui exsultent qui Christum in baptismo induerunt. A Vel, omnes sancti, sacerdotes dicti sunt, regali illo sacerdotio fidei et charitatis decorati.


10 Propter David servum tuum: Non avertas faciem Christi tui.

H Propter illum qui ex semine David formam servilem suscepit, non avertatur claritas imaginis tuae a sanctis, in quibus inhabitet Christus, sed illuminet eos. A C Vel petit Propheta ut a gente Judaeorum [Col. 0481D] non avertat faciem suam, propter mortem Christi. Exaudita est oratio, quia multi de gente illa salvi sunt (Act. XXI), ut apostoli et alii multi.


11 Juravit Dominus David veritatem et non frustrabitur eum: De fructu ventris tui ponam super sedem tuam.

C Quid enim firmius potest dici quam quando ille jurat per quem juratur. Ille promittit qui non potest falli. Frustrare est in irritum promissa deducere, quod hic merito denegat posse evenire ubi locus esse deceptioni non potuit. Fructus est ventris, doctrina Christi coelestis, de qua populus Christianus est generatus, sedens super sedem ejus, quando similia mandata illius docere probatur. Successores itaque [Col. 0482A] Christi, apostoli et alii positi sunt super sedem Christi qui fuerunt fructus praedicationis Christi, verbo illius geniti. Per David igitur Christus intelligitur, cui Pater hoc juravit, id est, firmiter promisit secundum humanitatem.


Si custodierint filii tui, testamentum meum: Et testimonia mea haec quae docebo eos.

C Dicitur etiam et hoc de apostolis et Christianis, qui filii Dei dici meruerunt integritate fidei, si testamentum Dei omnemque doctrinam pura devotione custodiant. Sedere semper in coelestibus et aeternaliter, hoc est usque in saeculum, scilicet futurum in coelo, cujus non erit finis.


13 Et filii eorum usque in saeculum: Sedebunt super sedem tuam.

[Col. 0482B] H Sedebunt et filii nostri, hoc est rememorabuntur opera bona, quae ob amorem illius operati sumus in conspectu ejus.


14 Quoniam elegit Dominus Sion: Elegit eam in habitationem sibi.

H Sion, sancta Ecclesia, in ipsa enim requiescit Dominus, id est, in cordibus electorum suorum, id est, in sanctis animabus, sacramentis coelestibus sanctificatis.


15 Haec requies mea in saeculum ÷ saeculi ..: Hic habitabo quoniam elegi eam.

C Ipsa est enim requies Dominum ipsum speciale tabernaculum in religiosis hominum pectoribus insidere, et sic ubique esse, ut in his dicatur immensus [Col. 0482C] et incomprehensibilis habitare.


16 Viduam ejus benedicens benedicam: Pauperes ejus saturabo panibus.

A Vox Patris de Filio suo, viduam ejus, etc. A C Vidua Christi dicitur Ecclesia, quae omni auxilio mundano destituta, solam spem suam ponit in Domino. Quam benedicens benedicit qui jugi eam benedictione sanctificat. Revera pauperes Christi coelesti pane saginantur, quoniam in mundanis copiis semper esuriunt, de quibus dicitur. Beati pauperes spiritu (Matth. V).


17 Sacerdotes ejus induam salutari: Et sancti ejus exsultatione exsultabunt.

C Sacerdotes Dei induuntur salutari, quando Dominum [Col. 0482D] Salvatorem summa fidei integritate recipiunt, et ipsius misericordia vestiuntur. Exsultatione exsultabunt, perpetuam laetitiam vult significare sanctorum.


18 Illic producam cornu David: Paravi lucernam Christo meo.

C Illic, cum dicitur, illa beatitudinis requies designatur, de qua superius dixit: Haec requies mea, etc. Cornu David, fortitudo potestatis Christi in illa judicatione monstranda est, ubi ab ipso sanctis aeterna praemia conceduntur. Paravi lucernam, H, A C id est Joannem Baptistam, vel ejus lumen praedicationis, scilicet Joannis Baptistae, qui fuit vera lucerna Christi (Joan. V).


19[Col. 0483A] Inimicos ejus induam confusione: Super ipsum autem efflorebit sanctificatio mea.

C Sicut sacerdotes Dei induuntur salutari, ita inimici ejus, hoc est haeretici vel pagani, vel quicunque contra ejus instituta vixerunt, confusionis velamine vestiuntur, quando illi audiunt: Venite, benedicti; isti autem: Ite in ignem aeternum. Efflorebit autem dixit, ad exprimendam sanctitatem gloriosae incarnationis; floruit enim in Christo paterna semper sanctificatio, quidquid egit vel quidquid pertulit.



ORATIO EX PSAL. CXXXI.

In omni ingressu nostro, memor esto nostri, omnipotens Deus, indue nos sacerdotali justitia, ut induci mereamur in tabernacula sempiterna. Per Dominum [Col. 0483B] nostrum Jesum Christum, etc.



PSALMUS CXXXII.



ARGUMENTUM PSAL. CXXXII.

C Post praecedentis psalmi gloriosissimam praedicationem, Propheta beatam praedicat unitatem, ut qui se Christiana religione constringunt in una charitatis convenientia perseverent.


TT. Canticum graduum.


1 Ecce quam bonum et quam jucundum: Habitare fratres in unum.

H Hic duo posuit, bonum, scilicet et jucundum, et, quod sibi videbatur esse contrarium, uno sermone conjunxit, cum martyrium sit bonum non jucundum; voluptas jucunda non bona. C Dicendo [Col. 0483C] autem fratres in unum, significat non carnales fratres, sed eos qui fidei societate sub uno patre sunt constituti, quibus est cor unum et anima una (Act. IV).


2 Sicut unguentum in capite: Quod descendit in barbam, barbam Aaron.

C Unguentum in capite, est Spiritus sanctus, qui descendit supra Christum in baptismo in specie columbae (Matth. III); qui est caput corporis Ecclesiae. Quod descendit in barbam, id est idem ipse Spiritus in apostolos, qui barba bene dicti sunt, quoniam viriliter fixi sub Christo suo capite velut barba perseverant. Addidit Aaron qui Christi speciem gestabat in suo sacerdotio, ut non cujuscunque hominis barbam, sed Christi intelligeres.


3[Col. 0483D] Quod descendit in ora vestimenti ejus: Sicut ros Hermon, qui descendit in montem Sion.

C Per oram vestimenti Dei significatur Ecclesia, in cujus ora descendit unctio ista, quia usque in finem saeculi descendit Spiritus sanctus super eam in baptismo, suaque miseratione sanctificat. H Hermon, Hebraeum nomen est montis ultra Jordanem fluvium constituti, et interpretatur anathema, significatque populum Judaeorum a Deo reprobatum. Ros Hermon, divina Scriptura, quae prius Judaeis credita est, et postea ad montem Sion, id est Christi Ecclesiam, transcendit, A vel fides et gratia Dei. Ros, iste est a Judaea in gentes descendens, quae nunc speculantur fide Deum, et ideo Sion sunt.


4[Col. 0484A] Quoniam illic mandavit Dominus benedictionem: ÷ Et: vitam usque in saeculum.

C Illic, scilicet in Sion, id est in Ecclesia, quae fratrum adunatione consistit. Mandavit benedictionem, hoc est misit Salvatorem, qui credentium est vita et beatitudo perpetua. C Nulla, non discordantibus benedictio praestatur. Illic ergo ubi concordia est benedictio Dei mandatur.



ORATIO EX PSAL. CXXXII.

Infunde, Domine, in Ecclesiam tuam, charitatem nostrae fraternitatis et pacis, ut, rore unguenti spiritalis aspersi, benedictionis tuae gratia jucundemur. Per Dominum nostrum Jesum Christum, etc.



PSALMUS CXXXIII.



ARGUMENTUM PSAL. CXXXIII.
[Col. 0484B]

C Post mutuae dilectionis monita, nunc consequenter suadet ut felix adunatio in laudes Domini flagrantissimo charitatis studio concitetur.


TT Canticum graduum.


1 Ecce ÷ nunc .. benedicite Domino: Omnes servi Domini.

C Ecce, dictum est, ut rebus certis atque perfectis non solum sermo, sed etiam articularis praestaretur ostensio. Sed, nunc, dictum est, id est in aeterna patria, quia, tot gradibus ascensis, solus ille laudari debuit, mirabiliter qui tanta concessit. Tunc enim majori studio praedicandus est Dominus, quando facit sua largitate securos. Vel, nunc, id [Col. 0484C] est, in praesenti vita, ubi exercendus est animus, ut in futuro aeternis laudibus occupetur. Benedicite, id est, laudate, quia nos illum benedicendo laudamus, ille nos benedicendo sanctificat. H Servi Domini sunt quibus ira non imperat, quibus peccata non regnant, quibus non dominantur vitia.


2 Qui statis in domo Domini: ÷ In atriis domus Dei nostri ...

C Illi stant in domo Domini, quorum animus in religione Dei firmo vestigio perseverat. Atrium, est ingressus mansionis significans eos qui meruerunt esse, vel in penetralibus, jam sunt vel in ingressu sanctae Dei Ecclesiae Dei nostri, id est, non quem gentilitas colit, sed quem vera religio confitetur.


3 In noctibus extollite manus vestras in sancta: [Col. 0484D] Et benedicite Domino.

C In noctibus significat terminum istius mundi, tempus quod semper tribulationibus obscuratur. Ibi enim levandae sunt manus ubi meretur bona operatio auxilium Domini. Cum dicit, extollite, hoc est uberius eleemosynam et bona opera facite. Addidit vero, in sancta, scilicet Ecclesia, vel in sancto, scilicet Christo, ut in Hebraeo est, vel in sancta opera, quae solum in Ecclesia sancta sunt. Illam enim solam eleemosynam Christus accipit, quam ejus nomine, id est, in sancta Ecclesia fidelis Christianus obtulerit. Sed, ne quis sibi aliquid arroget, Dominum dicit esse benedicendum, quia ipse dat et animam misericordem, et substantiam largiorem.


4[Col. 0485A] Benedicat te Dominus ex Sion: Qui fecit coelum et terram.

H Istum versiculum Spiritus sanctus loquitur, sive Propheta, ad illum, qui per quindecim gradus ascendit ad benedictionem, ut recipiat mercedem. Benedicat te Dominus ex Sion, qui fecit coelum et terram, ad distinctionem eorum dicit. Qui sunt dii falsi.



ORATIO EX PSAL. CXXXIII.

Benedicentes te, Domine, deprecamur, ut nos mundi hujus nocte contectos, illuminare digneris quatenus dum manus nostras in bonis operibus elevamus, benedictionem a te largissimam consequamur. Per Dominum nostrum Jesum, etc.



PSALMUS CXXXIV.
[Col. 0485B]


ARGUMENTUM PSAL. CXXXIV.

C Propheta laudes Domino dicit, esse solvendas, magnalia ipsius diversa commemorans destruensque falsitatem idolorum cultores redarguit.


TT. Alleluia.

C Perascensis gradibus usque ad illam summitatem, quae securos efficit Christianos, congrue nimis ponitur, alleluia, ut laudibus Domini perfruatur sancta Ecclesia, cui tale munus noscitur esse praeparatum. Quapropter sinceris mentibus alleluia dicamus, ut illi sancto populo, per divinam gratiam misceamur.


1 Laudate nomen Domini: Laudate, servi, Dominum.

[Col. 0485C] H Laudate nomen Domini, quod per fidem cognovistis esse super omne nomen. Laudate servi, C id est qui servi ipsius estis prona voluntate devoti et dimisistis servire diabolo.


2 Qui statis in domo Domini: In atriis domus Dei nostri.

C Qui statis, hoc est qui perseveranti voluntate in ejus credulitate consistis. Atrium dicitur amplissimae domus primus ingressus, ubi habitantes focos facere solebant. Et ab atro fumo appellata sunt atria, quasi atra, illos enim Deum benedicere in his verbis debere dicit, qui in primum membrum domus Dominicae videntur ingressi.


3 Laudate Dominum quia bonus Dominus. [Col. 0485D] Psallite nomini ejus quoniam suave ÷ est ..

H Considerate quod, laudate tertio posuit, ut, per laudis similem qualitatem, sanctae Trinitatis indivisibilem unitatem nobis ostenderet. Quoniam bonus, qui non solum bonus sed optimus. Psallere vero ad bonas operationes corporis refertur, ut in hac conversatione Dominum videamur de nostra probitate laudare.


4 Quoniam Jacob elegit sibi Dominus Israel in possessionem sibi.

C Elegit itaque Jacob Dominus, dum populum Ecclesiae diversarum gentium adunavit. Possidet Israel, quando in illa resurrectione beatorum, ipse in omnibus habitare probatur.


5[Col. 0486A] Quoniam ego cognovi quod magnus est Dominus, Et Deus noster prae omnibus diis.

C Videbat enim vir sanctissimus majestatem illam, mirabilem, virtutibus coelorum imperantem, et illius magnitudinem revelante spiritu cognovit, merito prae omnibus diis magnum Dominum dixit, a quo cuncta creata sunt. Non autem deos dixit: quod eos deos crederet, quos stulta gentilitas adorabat; sed, quia ipsi eos deos dicebant, quos suggillando eorum vocabulo commemorat.


6 Omnia quaecunque voluit Dominus fecit in coelo et in terra: In mari et in omnibus abyssis.

C Coelum, positum est, pro cunctis coelestibus, [Col. 0486B] terra, pro omnibus quae in humo gignuntur; mare, pro istis sinibus, quos commeantium discursus invisitat; abyssus, Oceanum significat, qui propter altitudinem suam nobis ignotus est. In his omnibus voluntas Dei sine dubitatione completur.


7 E ducens nubes ab extremo terrae: Fulgura in pluviam fecit.

C Si sequentia ad litteram accipis, vera sunt. Sed, quia de Hebraeo populo dicit inferius, convenit haec quoque hominibus applicare. A C Educens nubes, id est, elevans prophetas ab humili proposito, et fecit pervenire ad fastigium praedicationis. Fulgura, sunt prophetarum praedicationes, cum terrendo percutiunt peccatores, et pluviae fiunt, cum diluunt delinquentes [Col. 0486C] a peccatis, et imbrem salutarem infundunt, unde spirituales fructus germinent.


8 Qui producit ventos de thesauris suis: Qui percussit primogenita Aegypti ab homini usque ad pecus

C Ventos, apostolos dicit, quorum praedicatio totum mundum tanquam ventus celerrimus percurrit. De thesauris, H id est, de arcanis coelestibus. C Primogenita mundi percutit Deus quasi Aegypti, quando natos homines originali peccato sua potentiae inspiratione correxit. Ab homine, id est, prudentioribus hujus saeculi usque ad mansuetos ac simplices viros; omnes enim, ni per gratia Domini liberentur a diabolo, velut Pharaonis impia dominatione deprimuntur.


9[Col. 0486D] Emisit signa et prodigia in medio tui, Aegypte: In Pharaonem et in omnes servos ejus.

C Misit signa, quando in passione Christi terra tremuit, saxa disrupta sunt. Dictum est signum ab eo quod significet, sicut vestigio viso, transisse animal cujus vestigium est cogitamus, prodigia quasi porro dicia, id est, longe praedicentia; quae tunc facit, cum animas fideles per aliqua signa praemissa convertit. Pharao dissipatio interpretatur, et diabolum significat. In omnes servos ejus, id est, in illos qui illi serviunt; illius enim servi sumus cui spontanea mente servimus. Submergitur enim cum servis suis diabolus, quando salutari fonte baptismi populus a diaboli errore liberatur.


10[Col. 0487A] Qui percussit gentes multas: Et occidit reges fortes.

C Gentes, dicit catervas vitiorum. Has percutimus, quando satisfactione per poenitentiam vulneramus; quod enim est illis vulnus, nobis salus est. Reges fortes, spiritus immundos dicit, quos occidit Dominus, cum nos mundat a delictis, et illos facit a nobis extraneos.


11 Sehon regem Amorrhaeorum et Og regem Basan: Et omnia regna Chanaan.

C Sehon interpretatur tentatio oculorum; Amorrhaei, amaricantes. Vere amara sunt vitia, quae nos ab illa beatitudine jucundissima deducunt. Haec habent regem diabolum, qui est tentatio oculorum, quando se transformat in angelum lucis (II Cor. XI), ut per [Col. 0487B] speciem boni devotos decipiat. Ista Deus occidit, quando nos a talium servitute liberaverit. Og, conclusio; Basan, confusio interpretatur. Merito ergo confusionis rex conclusio perhibetur. Diabolus enim nobis conclusit regnum coeleste, et in confusionem dejecit. H Chanaan, commotio interpretatur, quia diaboli illa regna commovent nos a Deo. C Quae ille occidit, qui crucem pro omnium salute suscepit.


12 Et dedit terram eorum haereditatem: Haereditatem Israel populo suo.

C Terra, illa est quam sine dubio Christiani aeterna pace possidebunt in haereditatem. Ideo addit, haereditatem Israel populo suo; ista ergo haereditas beatitudinis [Col. 0487C] est ipsa perpetuitas, H in quam nos sua gratia ascivit.


13 Domine nomen tuum in aeternum: Domine, memoriale tuum in generatione et generationem.

C Precatur ergo, ut humano generi nomen ejus semper debeat permanere quatenus ab adventu Christi usque ad finem saeculi semper dici et esse debeant Christiani. H Vel, illo nomine in aeternum permanente, hoc nobis sit haereditas sempiterna. C Memoriale Dei est quidquid in Scripturis sanctis commonitione saluberrima continetur. Saeculum saeculi significat diem sempiternum; ubi enim nos habemus, generatione et generatione, Cassiodori translatio habet, in saeculum saeculi. H Vel, generatione [Col. 0487D] et generatione, scilicet Judaeorum et Christianorum, ut, quod legis umbra praefiguravit, in Evangelio agnoscatur. A Vel, in hoc saeculo et futuro.


14 Quia judicabit Dominus populum suum Et in servis suis deprecabitur.

C Judicabit, id est damnabit Dominus Judaeos non credentes, quia noluerunt esse ipsius, quos de cunctis elegit nationibus ad possidendum. Et in servis suis, id est fidelibus, quibus dictum est. Qui credit in me, non judicabitur, sed transit de morte ad vitam (Joan. XI). In illis deprecabitur, id est propitiabitur, quibus aeterna promissa dat. Ab illis deprecatur quos et exaudit.


15[Col. 0488A] Simulacra gentium argentum et aurum: Opera manuum hominum.

C Designantur autem hic simulacra per illud unde sunt, id est aurum et argentum, metallorum, scilicet qualitate formata, ad irrisionem gentium. Bene enim gentiles irridentur, cum putant deos suos homini praestare quod capiunt ab homine, scilicet aurum, argentum, etc. Melius enim consulerent sibi homines, ea frangentes; tunc enim aliquid prosunt, si ad pecunias translata descendunt. Unde Deus eorum non exaudit integer, sed praestat potius imminutus.


16 Os habent et non loquentur: Oculos habent et non videbunt.

C Quid prodest os quod non loquitur? quid oculus qui non videt? Vocabula enim sunt vana, non officia [Col. 0488B] profutura.


17 Aures habent et non audient Neque enim est spiritus in ore ipsorum.

C Quid prodest auris quae non audit? quid nares quae non odorant? nomina vana sine rebus, praesumptio caduca. Quae utilitas manus quae non palpat? quid pes qui non movetur? quid guttur quod non sonat? noxia sunt deliramenta, non veritas firma. Abunde enim gentium simulacra derisa sunt.


18 Similes illis fiant qui faciunt ea: ÷ Et .. omnes qui confidunt in eis.

C Dignum est enim ut careant collatis sensibus qui deos insensatos sibimet effecerunt. Et intuere quoniam fabricatores et cultores omnes idolorum una complectitur damnatione, dum dicit, qui faciunt [Col. 0488C] et qui confidunt in eis.


19 Domus Irael benedicite Domino: Domus Aaron, benedicite Domino.

C Admonet hic ut vero Domino debeant personare laudes fidelium. Per Israel, omnis justus significatur qui divina contemplatione gratulatur. In Aaron, sacerdotes sancti significantur.


20 Domus Levi benedicite Domino: Qui timetis Dominum, benedicite Domino.

C In Levi etiam, sancti ministri, id est diaconi significantur; ad postremum, qui Domino in qualibet conversatione famulantur. Sic omnis populus Deo devotus per diversas partes Deum laudate praecipitur.


21[Col. 0488D] Benedictus Dominus ex Sion: Qui habitat in Hierusalem.

C Benedictus Dominus, id est Christus, qui est Sion; id est suam Ecclesiam sancta incarnatione visitavit. Ipse est qui habitat in Hierusalem, quae diversorum sanctorum congregatione construitur, et regis sui praesentia, felicitate laetatur aeterna.



ORATIO EX PSAL. CXXXIV.

Suavitatis eximiae Deus quem omnis terra pro dulcedinis benignitate collaudat rogamus ut, abluto a nobis vanae superstitionis errore, tuis voluntatibus connectamur. Per Dominum nostrum Jesum Christum, etc.



PSALMUS CXXXV.
[Col. 0489A]


ARGUMENTUM PSAL. CXXXV.

C Magnificentiam Domini Propheta declarans miracula refert quae fecerit in Aegypto et gente Judaeorum, misericordiam ejus saepius nobis inculcans, quia, illius est misericordia, omne quod possumus, et clementia, omne quod vivimus.


TT. Alleluia.

C Mirabilis psalmus, et nimia virtute profundus. Cujus enim virtutis sit, in Paralipomenon ostenditur, ubi ait: Cum coepissent Deum laudare et dicere: Confitemini Domino, etc., implebatur domus nube et caligine, ita quod nec sacerdotes poterant stare et ministrare propter caliginem; compleverat [Col. 0489B] enim gloria Domini domum Dei (II Paral. V). Nam licet in omnibus psalmis, si pure cantantur, certum sit adesse divinam praesentiam, hoc tamen magis creditur quod legis auctoritate firmatur.


1 Confitemini Domino quoniam bonus: Quoniam in aeternum misericordia ejus.

C Confitemini, tam confessio peccatorum quam laudis intelligitur. Quod vero misericordia, in singulis versibus repetitur, hoc indicat, quia omnia quae dicuntur, ex misericordia Dei procedunt, sine qua nec esse nec valere possumus. Quapropter nec ab ore nostro debet nec a corde discedere, quatenus et ipsa dignetur nos jugi tuitione servare. Bonus, vero dicitur, quoniam laudes suas clementer audit, et supplicantibus miseratus indulget. Addit, [Col. 0489C] in aeternum misericordia ejus, quia hic praestat ut recreet; parcit, ut corrigat; et in futuro misericordiam tribuit, ut coronet.


2 Confitemini Deo deorum: Quoniam in aeternum misericordia ejus.

C Deus ille deorum est, cui nullus similis invenitur. Et non potest Deus deorum, nisi sola Trinitas sancta, nuncupari.


3 Confitemini Domino Dominorum: Quoniam in aeternum, etc.

C Dominus dominorum ille solus est, cui cuncta deserviunt. Ipse est etiam sanctus sanctorum, ipse rex regum et omnium potestatum.


4 Qui facit mirabilia magna solus: Quoniam.

[Col. 0489D] A C Per istos omnes versus, usque in finem subaudiendum est: confitemini, ut nobis plena possit constare sententia. Dicit itaque solum illum fecisse mirabilia, quasi et non per Angelos et apostolos fecerit mirabilia, sed hic memorat ista mirabilia fecisse solum, quando verbo suo conditiones rerum fabricasse monstratur, quas sine ministerio fecit creaturae, unde sequitur: Qui fecit, etc.


5 Qui fecit coelos in intellectu: Quoniam.

C In intellectu ergo coelos fecit, quia nulla confusione, nulla inordinatione, nulla informitate creati sunt, sed distincti atque compositi, in sapientia creatoris sui peracti sunt.


6[Col. 0490A] Qui firmavit terram super aquas. Quoniam.

C Firmavit terram super aquas, scilicet sacri baptismatis. Terra nostra, hoc est corpus nostrum, reficitur, dum stabilitate religionis firmatur. Sive ad litteram, super aquas, id est juxta aquas. Vel etiam, superiorem aquis una parte sui.


7 Qui fecit luminaria magna: Quoniam.

C Etsi ad litteram de astris verum sit, spiritaliter tamen magna luminaria fecit, cum Angelos ac Potestates, Thronos, Dominationes creavit: quae pietate sanctissima coelesti lumine irradian


8 Solem in potestatem diei: Quoniam.

[Col. 0490B] C Potestas diei: est adventus solis, quia per cum omnibus declaratur visibilis creatura. Potest et de Christo dici, qui illuminat mentium tenebras.


9 Lunam et stellas in potestatem noctis: Quoniam.

C Lunam, Ecclesiam debemus accipere: stellas, ejus diversos ordines, ut sunt episcopi, presbyteri, diaconi: qui velut stellae coelesti noscuntur conversatione radiare. Qui in potestatem noctis, id est istius saeculi dati sunt: ut per eos caliginosa reluceant corda mortalium.


10 Qui percussit Aegyptum cum primogenitis eorum: Quoniam.

[Col. 0490C] C Quoniam historia nota est, videamus quid hic possit spiritualiter intelligi. Percussit Christus primitiva Aegypti: quando istius saeculi damnavit gloriam, quae putabatur esse praecipua. Nam luxus et superbia ac avaritia, quasi primitiva sunt mundi: ipsa enim primo generat pessimus venter, et velut charos filios amplectitur, dum rerum istarum cupiditate gratulatur. Haec percussit dum damnavit.


11 Qui eduxit Israel de medio eorum: Quoniam.

C Per medium enim Aegyptiorum eduxit Israel: quando sanctos suos a conversatione liberavit pessimorum, et a mundi istius teterrima habitatione in lucem suae veritatis adducit.


12[Col. 0490D] In manu potenti et brachio excelso Quoniam.

C Manus fortis: ad invincibilem pertinet actionem. Brachium excelsum: ad omnipotentiam Domini singularem, quae semper demonstrat omnium rerum auctorem.


13 Qui divisit mare Rubrum in divisiones Quoniam.

C Rubrum mare: est istius saeculi permista profunditas: quam multis divisionibus transimus, quando conversi ad terram viventium festinamus: alter enim per eleemosynas, alter per assiduas orationes, alter per virginitatem, alter per charitatem transit ad Deum.


14[Col. 0491A] ÷ Et .. eduxit Israel per medium ejus: Quoniam.

C Et eduxit Israel: quoniam iste versiculus repetitus est, expositio superius dicta sufficiat.


15 Et excussit Pharaonem, et virtutem ejus in mari Rubro: Quoniam.

C Et excussit Pharaonem, id est, diabolum cum ministris suis, in fonte salutis, id est baptismi: ubi eos suae potentiae virtute removet. Excussit autem dixit (hoc est quasi pulverem projecit) ut de celeritate et virtutem divinitatis ostenderet, et illos terrenas sordes esse monstraret.


16 Qui transduxit populum suum per desertum: Quoniam.

[Col. 0491B] C Desertus enim dicitur mundus: qui divina electione privatus fuit, et merito sic vocatur, quia ad se venientem non recepit auctorem. Illi ergo a Christo per eum transducuntur, qui illaesi a malis ejus pertranseunt.


17 Qui percussit reges magnos Quoniam in aeternum.

C Percussit reges magnos: quando in corde nostro coelestis medicus impia desideria exstinxit: tunc enim nos vivimus, dum illa moriuntur: Econtrario necesse est nos succumbere, si contingat illa superare.


18 Et occidit reges fortes: Quoniam in aeternum.

C Reges fortes occidit: quando a nobis expellit [Col. 0491C] daemonia, immissione varia grassantia: quorum voluntas mala tunc exstinguitur, si fidelium animae ab eorum potestate tollantur.


19 Seon regem Amorrhaeorum: Quoniam.

C Seon quidem interpretatur tentatio oculorum, sive arbor infructuosa. Amorrhaeus, exacerbatio, quae omnia videntur ad diabolum pertinere. Ipse est enim arbor infructuosa, ipse est exacerbatio. Sed haec in nobis Dominus occidit, quando nos ad instituta sua morum sanctitate perduxerit.


20 Et Og, regem Basan: Quoniam.

C Og: conclusio seu coacervans interpretatum dicitur. Basan: confusio, et diabolum significat. Qui [Col. 0491D] recte confusio dicitur: quoniam suos sequaces confundit, et ipse in judicio Dei de beatitudine discedit confusus: ipse quoque peccata nostra coacervat ut accuset, et viam ad Deum concludit ne videatur.


21 ÷ Et dedit terram eorum haereditatem ..: Quoniam.

C Data est terra illa aeternae beatitudinis populo Christiano, quae fuerat pollicita Judaeis. Illis enim in sua iniquitate projectis, sanctis ac fidelibus promissa haereditatis praemia conferuntur.


22 Haereditatem Israel servo suo: Quoniam

C Cum dicit servo suo, id est Christiano populo. [Col. 0492A] Illos enim sequestrat: qui jussionibus ejus restiterunt, sive Judaeos, sive Christianos.


23 Quia in humilitate nostra memor fuit nostri: Quoniam.

C Ipse enim Christus monstravit nobis et humilitatis viam, et patientiae disciplinam. Quapropter in humilitate positorum memor fuit: quando in adventu suo eos proprio cruore liberavit. Tunc quoque latius coepit desiderari humilitas, quando eam in se Dominus Salvator ostendit.


24 Et redemit nos ab inimicis nostris: Quoniam.

C Redemit enim nos a diversis injuriis, de potestate diaboli, quando alapis caesus, flagellatus, verberatus est et sanguinem in pretium dedit.


25[Col. 0492B] Qui dat escam omni carni: Quoniam.

C Dat escam carni: cum suos fideles corpore et sanguine suo saginare et satiare dignatur. Si etiam ad litteram intelligas, sua misericordia omnia tenet et cibat.


26 Confitemini Deo coeli: Quoniam in aeternum.

C Confitemini Deo coeli, id est debitas ei reddite laudes, qui nos a terrenis ad coelestia commutavit.


27 ÷ Confitemini Domino dominorum: Quoniam ...

C Memorat iterum in fine, per ipsum versum quem in capite posuit, esse confitendum: ne quid praeter ejus laudem et misericordiam agi posse crederetur.



ORATIO EX PSAL. CXXXV.
[Col. 0492C]

Memor humanitatis nostrae miserere, omnipotens Deus; ut qui quondam patribus nostris terram adversariorum in haereditatem donasti: nos a peccatis liberos cum tua haereditate constitue. Per Dominum nostrum Jesum, etc.



PSALMUS CXXXVI.



ARGUMENTUM PSAL. CXXXVI.

B Tripliciter hic psalmus intelligi potest: de captivitate Judaica in Babylone: et de peccatoribus ab Ecclesia ejectis: et de ea ejectione, qua primi nostri parentes de paradiso expulsi sunt.


TT. ÷ David psalmus ..


1[Col. 0492D] Super flumina Babylonis illic sedimus et flerimus: Dum recordaremur Sion.

H Babylon: confusio interpretatur, et significat praesentem mundum. Flumen: significat unumquemque pulchrum ad horam, cujus flos sicut flumen transit. C Supra flumina sedent fideles: qui captivitatem in hoc mundo patiuntur, et suspirantes desiderio patriae coelestis Hierusalem, amaras lacrymas fundunt.


2 In salicibus in medio ejus: Suspendimus organa nostra.

H Salix est lignum infructuosum, et dicitur quod si quis ex illa accipiat potionem aut manducet, filios [Col. 0493A] non facit. Organum autem, hominis corpus est. Sicut enim organum ex multis fistulis compositum est, ita corpus nostrum ex multis organis et membris: per ipsum quoque tactum manibus, hoc est per opera, melos et cantica et hymnos referimus Deo. Dicitur iterum salix radicem non habere, tamen si abscinditur et secus aquam plantatur, statim virescit: sic peccator, licet peccaverit et ceciderit, tamen si sit secus aquam, id est, si legit sacras Scripturas, viret anima ejus.


3 Quia illic interrogaverunt nos qui captivos duxerunt nos: Verba cantionum.

H Daemones qui deceperunt nos et captivos duxerunt, nunc quasi gloriantes et deridentes dicunt nobis, [Col. 0493B] reddite verbum de fide vestra, et quemadmodum quando eratis in Hierusalem, id est paradiso, hymnum dicebatis Deo, ita nunc canite. C Tenet quippe nos lex peccati in membris nostris captivos secundum mentem, ut non quod volumus faciamus, sed quod nolumus.


4 Et qui abduxerunt nos Hymnum cantate nobis de canticis Sion.

C Et qui abduxerunt nos, id est concupiscentiae carnales (quae nos jure captivitatis illaqueant) frequenter suadent, ut verba psalmodiae in locis immundis canere debeamus.


5 Quomodo cantabimus canticum Domini: In terra aliena?

C Quomodo cantabimus? illis respondendum est: [Col. 0493C] nos in peccatis constituti. In terra aliena, id est inter actus vitiosos, qui sunt a Deo alieni. Canticum Domino. H Peccator etenim non debet cantare, sed lugere peccata sua. Non potest enim nisi sanctuvere Deum laudare (Psal. XLIX; Eccli. XV).


6 Si oblitus fuero tui Hierusalem: Oblivioni detur dextera mea.

C Astringit itaque se Propheta duris conditionibus et vinculis, non ab ejus mente discedere coelestem Hierusalem, quae est regio beatorum. Quam qui hic obliviscitur in regnum Dei minime collocatur. H Dextera, quippe bonorum sunt opera recta. Si vis semper in memoria Dei esse, opera fac dexterae.


7 Adhaereat lingua mea faucibus meis: Si non meminero tui.

[Col. 0493D] C Nunc proponitur secunda poenalis conditio. Quid enim probatur deterius esse, quam illud non posse loqui, unde consuevit medicina praestari? psalmodia est enim consolatio flentium, cura dolentium, sanitas aegrotorum, hoc animae remedium, hoc miserorum omnium cognoscitur esse suffugium. Recordari igitur semper Christi debes, ne tali munere priveris.


8 + Si non proposuero .. Hierusalem: In principio laetitiae meae.

C Principium laetitiae est semper validum, semper amplissimum, quoniam in ipsis initiis voluntas accenditur gaudiorum. Omnia enim subita violenta sunt, et quod diuturnum in hoc saeculo fuerit, intepescit. Vel, principium laetitiae, Filius natus est Dei.


9[Col. 0494A] Memor esto, Domine, filiorum Edom. In die Hierusalem.

C Edom, alii sanguineum, alii terrenum interpretantur. H Quis ergo est, nisi diabolus? diabolus est enim qui decipit genus humanum, cui petit Propheta retribui, ut sentiat poenam quam ipse sua malitia homini adduxit, trahens et adducens in Babylonem.


10 Qui dicunt: Exinanite, exinanite: Usque ad fundamentum in ea.

C Verba ista filiorum sunt Edom, persequentium populum Christianum; qui persequebantur usque ad fundamentum, id est usque ad mortem martyrii. Dicere autem, exinanite, est dicere, lucem temporalem eripite. A similitudine cisternae tracta sunt verba; quae quanto plus exhauritur, tanto magis [Col. 0494B] exinanitur. Verum quid prodest malis usque ad fundamentum, quod Christus est, exinanire Christianorum temporalia, dum fundamentum Christum eripere non possint, neque aeterna bona minuere?


11 Filia Babylonis misera: Beatus qui retribuet tibi retributionem tuam quam retribuisti nobis.

C Filia Babylonis, caro nostra est, quae confusionem nobis ingerit peccatorum, quae misera est dicta, quia illicitis concupiscentiis semper sauciat animam vulnere peccatorum. Cui retribuere, est eam jejuniis et diversis tribulationibus subditam facere virtutibus, quae nos concupiscentiis suis concitavit ad vitia, ut quae traxit ad culpam, adjutorio Dei perducatur ad gloriam.


12[Col. 0494C] Beatus qui tenebit: Et allidet parvulos suos ad petram.

C Adhuc loquitur ad ipsam carnem, beatum esse commemorans, qui filios ejus, id est vitia nocentia tenet et cohibet, et non permittit sibi nocere. Et allidet ad petram, id est ad Christum, ut non moretur tenens, ne voluptas blanda subripiat, sed ut statim confracta dispereant quae nos teterrimis motibus instigabant.



ORATIO EX PSAL. CXXXVI.

Captivitatum nostrarum potentissime Absolutor, concede nobis laudes tuas spiritali canere concentu, ut, quos onus noxae ante fecit exsules, alleviatio potentis dexterae coelestes restituat cives. Per Dominum nostrum Jesum, etc.



PSALMUS CXXXVII.
[Col. 0494D]


ARGUMENTUM PSAL. CXXXVII.

C Universalis Ecclesia Domini beneficia sibi attributa collaudans monet ut reges terrae Deum confiteantur excelsum, oratque ne peccatores conversos despiciat, quos creare dignatus est.


TT. ÷ Ipsi .. David.

C Quamvis David Christum significet, tamen addendo, ipsi, plus indicat. Ipsi enim reverentius pronuntiandum est, quasi altissimo, quasi omnipotenti, quasi coelesti regi. Et tunc David jungendum est; quod vocabulum non ex deitate sumitur, sed per assumptae carnis originem venire monstratur.


1[Col. 0495A] Confitebor tibi Domine in toto corde meo: ÷ Quoniam audisti verba oris mei ...

H Si quis pro omnibus vitiis et passionibus animae suae agit poenitentiam, iste confitetur ex toto corde. Si quis vero pro uno vitio confitetur, puta quia avarus est, hoc confitetur, non autem confitetur, quia fornicator aut detractor est, quia non in toto corde confitetur, non auditur a Deo. C Considerat autem meritum orationis, ut omnia verba sua profiteatur audita.


2 In conspectu angelorum psallam tibi: Adorabo ad templum sanctum tuum et confitebor nomini tuo.

H Vide perfectionem poenitentis, quia post confessionem et poenitentiam cum angelis meretur [Col. 0495B] psallere et gratias agere Deo. C Templum orationis, est beatae incarnationis adventus, quem quotidie adorat Ecclesia, dum corpus et sanguinem ipsius in sacramento veneratur; sed illa adoratio perfecta est quam confessio beata comitatur.


3 Super misericordia tua et veritate tua: Quoniam magnificasti super + omne .. nomen sanctum tuum.

C Misericordia est, quod sine cujusquam meritis ad liberandos nos venire dignatus est. Veritas, quia prophetarum suorum promissa complevit. Magnificatum est nomen, cum nobis culturae ipsius virtus innotuit. H Peccator audiat misericordiam; justus autem et superbus audiat veritatem.


4 In quacunque die invocavero te exaudi me: [Col. 0495C] Multiplicabis in anima mea virtutem.

C Dies hic lucida petitio sinceraque est, quam non cupiditas nec ulla avaritia nubilat, sed de illo sole lucet, qui omnes caligines mortalitatis emundat. In talibus petitionibus devotus populus se audiri precatur. H Multiplicabis, id est multis sollicitudinibus subjacere animam facis. C Per hoc enim ostendit se innumera passurum contra quae tam multiplicia virtutum petit auxilia.


5 Confiteantur tibi, Domine, omnes reges terrae: Quia audierunt omnia verba oris tui.

C Reges terrae sunt qui corporibus suis divinitatis munere dominantur. Nam ille vere rex non dicitur, qui vitiis servire monstratur. Quia audierunt, audire enim ad illos pertinet qui obedientes esse [Col. 0495D] noscuntur. Illos enim non dicimus audisse quos contumaces sacris jussionibus esse scimus.


6 Et cantent in viis Domini: Quoniam magna est gloria Domini.

H Viae Domini, sunt misericordia et veritas, quas cantare et laudare regibus et religiosis et vere Christianis passionum animae et concupiscentiarum rectoribus praecipitur. Gloria quippe Domini est, ut saeculum respuentes, ejus laudes cantare non desinant.


7 Quoniam excelsus Dominus et humilia respicit: Et alta a longe cognoscit.

C Cum enim sit Dominus excelsus, tamen humilia respicit, ne quis subjectorum putaret, non se ab [Col. 0496A] excelso Domino respici, cum se cognosceret magna devotione prosterni. Alta, superba significat; quae ideo longe cognoscit, quoniam ejus gratiae minime proximantur. Et ne putarent superbi, quia alti sunt, se Deum non videre, ait, cognoscit.


8 Si ambulavero in medio tribulationis vivificabis me ÷ et .. super iram inimicorum meorum extendisti manum tuam: Et salvum me fecit dextera tua.

C Vivificatur ergo populus, id est laetificatur, dum enim in diversis angustiis fuerit constitutus, aeternorum gaudiorum suavitate recordans reficitur. Sciens enim aurum igne probari, et premium maximum post labores dari, et tribulationes Domini virtute superandas, laetatur in tribulationibus, et in [Col. 0496B] mente vivificatur. Extendit manum super iram, quando illi inimici conversi hic gravius tribulantur, quam contristaverant subjectos humiles, et incipiunt se juste persequi, qui prius innocentibus parcere noluerunt. Dextera vero virtus dicitur, et Christus est.


9 Dominus retribuet pro me: Domine, misericordia tua in saeculum: Opera manuum tuarum ne despicias.

C Dominus retribuet, perfecta nimis et qualem fundere monemur oratio est, causam suam Domino commendare, qui novit unicuique digna rependere. Et ut non irato animo dictum putares, addit: Domine misericordia tua, etc., quam facis etiam in nostros persecutores, dum eos conversos pro fide [Col. 0496C] tua multa pati facis. Pertinet ergo quod dicit, misericordia, ad illos qui nos persequuntur. Opera manuum, id est inimicos nostros, quia et ipsi sunt opera manuum tuarum. Ideo ergo rogat pius populus pro inimicis suis, ut eis miseratus indulgeat, qui in se peccaverunt persequendo, ut indulgentia percepta convertantur.



ORATIO EX PSAL. CXXXVII.

Multiplica Domine, virtutem tuam in animabus supplicum, ut, dum in templo sancto jugiter adoramus, in conspectu tuo cum sanctis angelis gloriemur. Per Dominum nostrum Jesum Christum, etc.



PSALMUS CXXXVIII



ARGUMENTUM PSAL. CXXXVIII.

C Christus ad Patrem de pausatione et resurrectione [Col. 0496D] sua loquitur, potentiam paternae divinitatis exponens, quia in eo, quod homo est, nusquam ab ejus notitia se possit abscondere, ac super omnem asserens sanctorum confortatum esse principatum.


TT. In finem psalmus David.

C Totus hic psalmus, ad Christi Domini personam referendus est, et ad Patrem, quoniam de pausatione sua et resurrectione loquitur. A Potest vero et de poenitente exponi.


1 Domine, probasti me et cognovisti me: Tu cognovisti sessionem meam et resurrectionem meam.

C Probavit Pater Filium, quando manifestam fecit humilitatem ipsius, cum a Joanne baptizari voluit. [Col. 0497A] Cognovit eum, id est ostendit, quando dixit: Hic est Filius meus dilectus in quo mihi complacui: ipsum audite (Matth. XIII). Bene autem appellata, sessio, mors est Salvatoris, in qua non poena, sed requies fuit. A Vel, probasti me, in passione: et cognovisti, id est cognitum fecisti, in resurrectione. Repetit enim in quo cognitum eum fecerit, in sessione scilicet, id est passione, quia sedens se humiliat, et Christus humiliavit se usque ad mortem crucis, et in resurrectione notum omnibus fecit, ita probavit, id est probatum ostendit et cognitum Filium suum pater aeternus.


2 Intellexisti cogitationes meas de longe: Semitam meam et funiculum meum investigasti.

C A longe, hic non locum, sed tempus significat, [Col. 0497B] quia non solum facta nostra praevidet, verum cogitationes nostras, antequam nos ipsi existimamus, agnoscit. Semitae pertinent ad tacitas cogitationes, funiculus ad justa judicia.


3 Et omnes vias meas praevidisti Quia non est sermo in lingua mea.

C Viae ad actus pertinent humanos. Praevisae vero adeo sunt viae ejus, id est opera, ut et prophetata longe ante noscantur Christi opera, sicut de Christi mansuetudine Isaias dixit: Sicut ovis ad occisionem ductus est, etc. (Isa. LIII). Non est sermo, utique falsitatis, quia nunquam sub aliqua falsitate locutus est Christus.


4 Ecce, Domine ÷ tu .. cognovisti omnia novissima et antiqua: [Col. 0497C] ÷ Tu .. formasti me et posuisti super me manum tuam.

C Quod dicit cognovisti omnia novissima, hoc pertinet ad incarnationem ipsius, quae facta est novissimis temporibus (Gal. IV); ut Paulus ait. Et Johannes ait: Filioli, novissima hora est (I Joan. II). Antiqua, id est aeterna, quae nec initio nec fine clauduntur. Formasti me, significat, genuisti. Posuit Pater manum super eum, cum in ipso virtutem suae majestatis ostendit.


5 Mirabilis facta est scientia tua ex me: Confortata est et non potero ad eam.

C Scientia Patris est, quae per Christum ubique terrarum praedicata est. Quae est facta mirabilis per Christum, dum terrigenis sacramenta sacrae legis [Col. 0497D] narrata sunt. Nec potero ad eam, ex humanitate et infirmitate carnis loquitur, ut in alio loco: Pater major me est (Joan. XIV): ut sit sensus: Humanam naturam, quam assumpsi, divinae substantiae adaequare non possum. A Vel poenitens, peccatis suis a divina contemplatione dejectus, illam dicit supra suam fragilitatem confortatam, mirabiliterque excelsam.


6 Quo ibi a spiritu tuo: Et quo a facie tua fugiam?

C Dicendo, quo ibo: significat naturam humanitatis non ex se habere quo fugiat, cum spiritus sanctus ubique sit totus. Facies autem: substantiam deitatis significat, quae omnia complectitur, omnia [Col. 0498A] contuetur, omnia penetrat. A Vel poenitens quaerit locum, quo fugiat ab ira Dei.


7 Si ascendero in coelum, tu illic es: Si descendero in infernum, ades.

C Ait autem per id quod homo est: si ascendero in coelum, tu illic es, scilicet ubi erat ad dexteram Patris collocandus. Descendit quoque in infernum, cum disrupit infernorum loca, et piissimus redemptor humano generi subvenit. Ades, quoniam triduana celeritate surrexit. A Vel poenitens ait, si superbiero me extollens, ibi me punis; et si in profundum peccatorum descendero, et ibi vindicas.


8 Si sumpsero pennas ÷ meas .. diluculo: ÷ Et: habitavero in extremis maris.

C Pennas suas, dicit celeritatem divinae majestatis, [Col. 0498B] quoniam sanctum corpus ad superna elevavit. Dum quoque dicit, meas, intellige gloriam propriae potestatis, quia propria potestate deitas, non angelico adjutorio humanitatem ad dexteram Patris collocavit. Has pennas cum sumpserat diluculo resurrectionis, et habitavit in extremis maris, hoc est supra istius saeculi amplissimum finem manus paterna deduxit. A Vel, pennae, duo praecepta sunt charitatis, quibus mane a peccatis surgens poenitens habitat in extremis saeculi, id est in gaudio coelesti. Quod post finem hujus vitae datur, et tamen jam in eo spe habitatur.


9 Etenim illic manus tua deducet me: Et tenebit me dextera tua.

C Deduxit Christum paterna manus, qui est dextera [Col. 0498C] Patris, qui assumptam humanitatem et sibi unitam per aeterna saecula continebit.


10 Et dixi. Forsitan tenebrae conculcabunt me: Et nox illuminatio mea in deliciis meis.

C Iste versus sub ironia pronuntiandus est, quomodo enim cum tenebrae conculcare poterant qui est lux mundi? sed ille potius tenebras conculcavit, cum caecitatem primi hominis luce suae misericordiae reparavit. Nox, significat inferni claustrum, quod certe illuminavit, cum potestatem diaboli contrivit. Deliciae, paradisum significat, ad quem animae sanctorum praestante Domino reversae sunt. A Vel poenitentis verba sunt, a tenebrosis actibus male suadentium seduci timentis.


11 ÷ Quia .. tenebrae non obscurabuntur a te: et [Col. 0498D] nox sicut dies illuminabitur: Sicut tenebrae ejus, ita et lumen ejus.

C Causa redditur cur nox sit illuminatio in deliciis. Tenebras dicit mystica et profunda quaeque divinarum Scripturarum, quae non obscurabuntur, sed illuminantur a Domino, et quae fuerant quasi nox, sub mystica complexione prophetarum tenebrosa dicta, in adventu Domini patuerunt. Sicut tenebrae ejus, ita et lumen ejus, quia in utroque veritas fuit, seu cum obscura, sive cum illuminata viderentur. A Vel poenitens ait: tenebrae peccatorum non redduntur a te magis obscurae, sed a me, dum peccatum excusare volo; tu vero, si confessus fuero, illuminas noctem et tenebras.


12[Col. 0499A] Quia tu possedisti renes meos: Suscepisti me de utero matris meae.

C Renes significat fortitudinem corporalem, unde merito dicit renes suos esse a Patre possessos, quoniam coelestis justitiae firmitate consistens, peccatum fragilis corporis ignoravit. De utero vero matris, id est de Synagogae sinu, dicit se susceptum a deitate Patris, quae in eo cum Patre una est. Nam si de virginali utero velis accipere, non solum quando est de castissimo utero egressus, sed, et quando Spiritu sancto conceptus est, a Domino probatur assumptus. A Vel verba poenitentis sunt.


13 Confitebor tibi quia terribiliter magnificatus es: mirabilia opera tua: Et anima mea cognoscet nimis.

[Col. 0499B] C Terribiliter enim magnificatus est Pater, quando in passione Christi terra tremuit, saxa disrupta sunt, sepulcra patuerunt. Necesseque fuit illum mirabilem cognoscere, quem tantorum beneficiorum piissimum largitorem cernebat Christi humanitas. Vel poenitens dicit in conversione peccatorum Deum terribiliter magnificari et mirabiliter. Et sequentes versus de poenitente exponere vales.


14 Non est occultatum os meum a te quod fecisti in occulto: Et substantia mea in inferioribus terrae.

C Per os enim significat sacramenta divina, quae ante adventum Domini, occulta fuerunt, ut baptismum sacrum, et corpus et sanguis Domini, quae eo veniente claruerunt. Inferiora terrae, fuerunt gentium [Col. 0499C] culturae. Sed ipsis facta est nota substantia Salvatoris Dei, quando, in ipso intelligentes divinitatem, eum devotis mentibus per apostolicam doctrinam Deum esse crediderunt. Terra itaque humanum genus est, cujus partes superiores, Judaei fuerunt recte credendo ante Christi nativitatem, et partes ejus inferiores, gentes terram adorantes et lapides. Quae nunc fide factae sunt superiores.


15 Imperfectum meum viderunt oculi tui: et in libro tuo omnes scribentur: Dies formabuntur et nemo in eis.

C Dixit, ex persona Ecclesiae, suum imperfectum Patrem vidisse, quia illa usque ad finem saeculi congregabitur et perficietur, sed deitas ista jam vidit quae adhuc futura post longis temporibus servantur. [Col. 0499D] Et in libro scribentur, qui aeterna felicitate gaudebunt. Dies formabuntur, id est sancti in perpetua felicitate. Nemo in eis, subaudiendum est, informabitur, id est informis et defectuosus erit in coelesti patria, quia omnis infirmitas carnis consumpta disperibit.


16 Mihi autem nimis honorificati sunt amici tui, Deus: Nimis confortatus est principatus eorum.

C Amicos, dicit sanctos apostolos. Nimis, valde significat. Confortatus est principatus eorum, quem praestante Domino perceperunt intantum ut arietes gregum et principes fidelium meruerint esse populorum.


17[Col. 0500A] Dinumerabo eos et super arenam multiplicabuntur: Exsurrexi et adhuc sum tecum.

C Arena maris, significat Judaeos propter ariditatem fidei; arena enim est dicta ab ariditate, promittit ergo Christus se dinumeraturum populum fidelem, qui numerosior populo Judaico invenitur. Exsurrexi, a pausatione dormitionis. Adhuc tecum sum, non quod aliquando ab ipso dividendus sit, sed qui modo nobis est invisibilis, ad dexteram Patris in coelestibus residens, omnibus postea gentibus apparebit.


18 Si occideris Deus peccatores: Viri sanguinum declinate a me. 19 Quia dicitis in cogitatione: [Col. 0500B] Accipient in vanitate civitates suas.

C Occidit Deus peccatorem, cum moritur peccato, ut vivat Deo: ut Paulus ait: Mortuus sum legi, ut vivam Christo (Gal. II). Viri sanguinum, sunt qui carnaliter vivunt, et quae sunt sanguinis peragunt, quibus dicitur: Declinate a me. A C Videtur autem sic connecti verborum ordo: Si occideris Deus peccatores, accipient in vanitate civitates suas, C id est, si peccatores a malis cogitationibus in bona studia transferas, priores consuetudines et peccata, in quibus habitabant, in vano accipient, id est vanas respuent, et dicent his qui adhuc in illis vanis et malis permanent: Declinate a me, quia dicitis in cogitationibus, id est loquimini in mente et murmuratis contra illa, quae vobis Spiritus sancti virtute [Col. 0500C] praedicata sunt, ideoque quia sic loquimini in cogitatione contra Deum, declinate a me. C Quia dicitis, id est contra illa murmuratis quae virtute Spiritus sancti vobis praedicata sunt.


20 Nonne qui oderunt te, Domine, oderam: Et super inimicos tuos tabescebam?

C Merito nostros adversarios jubemur diligere, quos nos nostro vitio contingit offendere; Dei vero inimici, quando obstinati sunt, competenti et religiosa exsecratione damnantur, quoniam cum ab ipso creati sint, ipsique debeant omne quod vivunt, suo tamen contumaces redduntur auctori, ideo juste tales horrendi sunt, qui et suorum beneficiorum memores non fuerunt. Tabescere, hoc verbum indicium est magni doloris, tabescere enim illos dicimus, [Col. 0500D] qui curis jugibus affliguntur, et pene usque ad interitum vitae corpore deficiente perveniunt.


21 Perfecto odio oderam illos: Inimici facti sunt mihi.

C Perfectum est odium, homines diligere, et eorum vitia semper odire, odium quippe dictum est quasi oris repudium. Inimicos factos etiam sibi dicit, qui contrarii paternis jussionibus exstiterunt, ut ostenderet unitatem suae divinitatis cum Patre.


22 Proba me, Deus, et scito cor meum: Interroga me et cognosce semitas meas.

C Proba me, istud nemo potest dicere, nisi ille solus qui peccata non fecit Christus. Scito cor, quia te derelinquere in persecutione non novi. Interroga, [Col. 0501A] ad inquisitionem pertinet minutissimam, praemisit enim, scito cor meum. Sciens vero acute interrogat, et falli non potest, quia nemo scienti interrogatus potest negare quae gessit. Semitae ad operationes pertinet bonas, quas ille jugiter gessit et coelesti sanctitate transegit.


23 Et vide si via iniquitatis in me est: Et deduc me in via aeterna.

C Merito ergo humana in Christo substantia petit se, deduci in aeterna via, quae declinavit a via iniquitatis, id est ab actibus diabolicis. Quod vero dicit, vide si est, intellige, non dubitatione prolatum, sed scientiae securitate, quasi diceret, vide si est, id est, videbis quod non est.



ORATIO EX PSAL. CXXXVIII.
[Col. 0501B]

Celi terraeque prospector, Deus, quo moriente, illuminata sunt tartara, quo resurgente, sanctorum est multitudo gavisa, quo ascendente, angelorum exsultavit caterva, precamur tantae gloriae excellentem virtutem, ut directi in via aeterna, illo tueamur brachio, quo honorabiles amici tui tecum gloriantur in coelo. Qui vivis, etc.



PSALMUS CXXXIX.



ARGUMENTUM PSAL. CXXXIX.

C Ecclesia Dominum deprecatur, ut ab iniquo diabolo liberetur: vindictam dicens in futuro judicio super eos venturam, qui pauperes ejus insanis motibus persequuntur.


[Col. 0501C] TT. In finem psalmus David.

C In finem, Dominum significat Salvatorem, qui est finis legis ad justitiam omni credenti (Rom. X): Qui nobis in hoc psalmo, quasi praeconis voce, judex terribilis, omnipotens, pius quoque, et nimium desiderabilis advenire praedicitur.


1 Eripe me, Domine, ab homine malo: A viro iniquo eripe me.

C Sciens mater Ecclesia quanta in membris suis ab insidiis diaboli pateretur clamat ad Dominum, qui solus potest ejus superare nequitias, ut ab ipsius multiplici tentatione liberetur. Hominem malum, appellat diabolum. Vir iniquus est homo sequax diaboli. Duo enim simul epitheta uni personae non poterant convenire, quod eloquentiae lege prohibitum [Col. 0501D] sit.


2 Qui cogitaverunt iniquitates in corde: Tota die constituebant praelia.

C Graviora sunt semper pericula, quae habentur occulta. Significat per hoc vero haereticos, qui pravis dogmatibus in sacrilega certamina proruperunt. Tota die, ait ut eorum nequitiam continuam monstraret, ut nulla eos lassitudo, nulla temporis longinquitas mitigaret.


3 Acuerunt linguas suas sicut serpentes: Venenum aspidum sub labiis eorum. Diapsalma.

C Per linguas significat verba haereticorum, quibus vulnerare contendunt corda fidelium. Venenum aspidum, H quoniam videntur amicitiae verba habere, et plena sunt veneno mortifero.


4[Col. 0502A] Custodi me, Domine, de manu peccatoris: Ab hominibus iniquis eripe me.

C Peccator: iterum diabolum significat, qui multis dolis, multis fallit insidiis. Sequuntur etiam ejus ministri: quoniam quod non possunt per se occulte inspirando mentibus nostris, per suos sequaces publice conantur implere.


5 Qui cogitaverunt supplantare gressus meos: Absconderunt superbi laqueum mihi.

C Supplantari proprie dicimur: quando plantis nostris terra subducitur, ut in tenebrosis cavernis graviter incidamus: quod nobis facit diabolus, cum peccatorum foveas parat. Superbi: haeretici sunt, qui pravis dogmatibus populos decipere potius [Col. 0502B] quam docere festinant, et laqueos ponunt sanctae plebi: quando eos vanis enigmatibus obligare contendunt.


6 Et funes extenderunt in laqueum: Juxta iter scandalum posuerunt mihi. Diapsalma.

C Extenderunt ipsi funes, id est tortuosas et dolosas objectiones, quibus capiant sensus humanos: ut quasi pedibus laqueum, ita mentibus tendere probentur scandalum. Juxta iter dicit: quoniam non capiunt nisi illos qui a recto virtutum calle discedunt. Laqueus aut funis ideo positus est: quia vincula sua gravius semper astringit, nec amplexus ejus aliqua lenitate dilabitur, cum nodosis quibusdam sinibus illaqueata concludit.


7[Col. 0502C] Dixi Domino, Deus meus es tu: Exaudi Domine vocem deprecationis meae.

C Orat Ecclesia ne pessimis tradatur insidiis: dicit enim Ecclesia, resplendens purissima fide de gentibus advocata, quae sanctam Trinitatem veracissima fide confitetur, dixi Domino, etc. Sequitur, exaudi, Domine, vocem, etc., suffecisset dicere, exaudi deprecationem meam: sed altius quid innotescere volens, dixit, vocem deprecationis meae. Vox enim deprecationis: est puritas orationis, et clamor ille tacitus qui ascendit ad Dominum. Sanctae enim operationis vox, est rerum ipsarum loquacissimus clamor: non hominibus notus, sed soli Deo cognitus, unde et tacenti Moysi dicitur, quid clamas ad me? (Exod. XIV.) et Cain dicitur, vox sanguinis fratris [Col. 0502D] tui clamat ad me de terra (Gen. IV).


8 Domine Domine, virtus salutis meae: Obumbrasti super caput meum in die belli.

C Repetitio ista, Domine, Domine, piae precationis affectum ostendit. Cum autem dicit, virtus salutis meae: patientiam perseverantiamque in certamine, demonstrat Domini esse donum. Virtus enim a viriditate dicta, quae nescit aliquo labore marcescere. Caput autem suum obumbratum cum dicit Ecclesia, significat beatam Domini passionem: qui sic obumbratus est in ea (hoc est defensus,) ut nec animus ejus confusionem, nec caro ipsius corruptionis injuriam sustineret. In die autem belli: bene dictum est, in die passionis ejus et mortis: quia diabolo [Col. 0503A] victo, inferno fracto, captivi liberati sunt, et triumphans de morte rediit.


9 Non tradas, Domine, desiderium ÷ meum .. peccatori: cogitaverunt contra me ne derelinquas me: Ne forte exaltentur. Diapsalma.

C Traditur enim peccatori (id est diabolo) desiderium istius qui concupiscentias carnis perficit: talis enim non nisi quod diabolus vult desiderat, et ideo in desideriis suis diabolo traditur ad possidendum. Et quia inimici cogitaverunt (consilium scilicet faciendo) contra me: juste peto, Domine, ne derelinquas me. Et subinfertur causa justissima petitionis et exauditionis: ne exaltentur impii in perditione justorum.


10[Col. 0503B] Caput circuitus eorum: Labor labiorum ipsorum operiet eos.

A C Deus obumbrat super caput justorum, sed malorum caput operit labor labiorum. Ordo verborum talis est, caput eorum circuitus, scilicet est, id est caput impiorum est diabolus, qui semper circuit quaerens quem devoret (I Petr. V). Labor vero labiorum: est prolatum ore mendacium, quod semper laboriose fingitur, quoniam exquisita machinatione formatur. Veritas enim sine labore dicitur, quia sine difficultate profertur. A Vel ipsius circuitus eorum caput est superbia, quae provenit ex labore labiorum, id est mendacio.


11 Cadent super eos carbones: in ignem dejicies eos: [Col. 0503C] In miseriis non subsistent.

C Carbones ignis: sunt poenitentiae cruciatus, quod tamen incendium nascitur ex imbre lacrymarum. In ignem dejiciuntur: quando jam flamma charitatis accensi, fervere sanctis operibus incipiunt: his evenit, ut in peccatorum miseriis non subsistant: quoniam jam in bonam partem transferuntur.


12 Vir linguosus non dirigetur in terra: Virum injustum mala capient in interitum.

C Vir linguosus: est qui multa inutiliter verba profert, qui non dirigitur: quia multiloquio non effugiet peccatum. Injustus vir est, qui divinas regulas contemnens, propriae voluntatis fervore traducitur (Prov. X): illum mala capient, quia semper [Col. 0503D] sibi noxia cogitat, qui praecepta Domini declinat.


13 Cognovi quia faciet Dominus judicium inopis: ÷ Et .. vindictam pauperum.

C Faciet ergo judicium inopum, quando in illa judicatione, promissa illis retribuit: et tunc vindicat pauperes, cum eorum persecutores a suo sancto separabit regno.


14 Verumtamen justi confitebuntur nomini tuo: Et habitabunt recti cum vultu tuo.

H Quid enim vultus Dei, nisi Christus Filius ejus? nisi cogitatio divinitatis ipsius? C Cum ipso etiam Dei vultu, justi in aeternum habitabunt, cum (ut ait Apostolus) non per speculum, sed facie ad faciem contuebuntur eum (I Cor. XIII). Vide autem quod [Col. 0504A] justi, cum persecutionem patiuntur, confitentur laudes Deo (tunc enim magna virtus est, laudare Deum) et facilius discedit inimicus et tribulatio, et videbunt faciem Dei post vitam istam tales aeternaliter.



ORATIO EX PSAL. CXXXIX.

Virtus salutis nostrae, Deus, defende Ecclesiam tuam a dissidentium veneno mortifero, ut a te obumbrati nunquam obligemur a laqueis inimici. Per Dominum nostrum Jesum Christum, etc.



PSALMUS CXL.



ARGUMENTUM PSAL. CXL.

C Propheta supplicat, ut inter mundanos actus a diversis liberetur erroribus, ne in peccatorum retiacula cadat.


[Col. 0504B] TT. Psalmus David.


1 Domine, clamavi ad te, exaudi me: Intende voci meae dum clamavero ad te.

C Domine, clamavi. Volens propheta affectum orationis continuae humano generi infundere, duo tempora videtur discrepantia posuisse: clamavi de praeterito dicit, quod perfectam significat orationem: et iterum clamavero, quod utique de futuro constat positum: ut sicut nullum tempus a culpis est vacuum, ita a devotis precibus nunquam est cessandum.


2 Dirigatur oratio mea sicut incensum in conspectu tuo. Elevatio manuum mearum sacrificium vespertinum.

[Col. 0504C] C Dirigatur ad te oratio mea sicut incensum, hoc est ut est recta veniat ad te oratio mea in odore virtutum, non habens sordes aut vitia. C Incensum est odoriferi pigmenti suavis adustio, et spiritualiter hic. H Incensum, orationes sanctorum sunt (Apoc. VIII). C Sacrificium vespertinum fortasse significat illam oblationem, quam in fine vitae Domino solet offerre religiosa devotio, et ideo nullus desperet, si ultimo sua peccata lacrymarum fonte detergat. Elevatio vero manuum opera pia significat: sic remissio earumdem, cessationem a bono opere. Vespera quoque nostra, tempus prope finem vitae hujus significat.


3 Pone, Domine, custodiam ori meo: Et ostium circumstantiae labiis meis.

[Col. 0504D] C Petit propheta, ne quid tale dicat, quod pervenire debeat ad reatum. Ostium quippe ab obstando dictum est. Illud ergo vidit Propheta magnis precibus esse muniendum, unde tam facile noverat venire peccatum: quod si fragilitate peccaverit, saltem hoc precatur ne illud excuset, unde sequitur:


4 Non declines cor meum in verba malitiae: Ad excusandas excusationes in peccatis.

C Verba malitiae sunt, ut quis post peccatum suum falso ad excusationes confugiat, quia consuetudo est peccantium, quando deprehensi fuerint, primum se aliqua falsitate excusare, et cum fuerint inde convicti, alias assumunt excusationes cum peccato falsitatis (nequando veritati acquiescat inverecunda [Col. 0505A] protervitas), modo enim tempori, modo necessitati, modo aliis imputando quod peccant: hoc autem maximum vitium est quo homines laborant.


5 Cum hominibus operantibus iniquitatem: Et non communicabo cum electis eorum.

H Petit et hic propheta, a collegio liberari eorum qui operantur iniquitatem. Sicut enim Dominus habet electos suos sanctos: ita et diabolus habet electos suos, sicut principes haereticorum, qui apud reprobos electi putantur: sed et omnes electi in scelere, electi diaboli dicuntur. C Et communicabo: refertur tam ad operantes homines iniquitatem, quam ad electos eorum. H Vel prima pars hujus versiculi combinanda est cum praecedenti versu: ut sit sensus, [Col. 0505B] non declines, etc., ad excusandas, etc., cum hominibus operantibus iniquitatem.


6 Corripiet me justus in misericordia et increpabit me: Oleum ÷ autem .. peccatoris non impinguet caput meum.

C Praeelegit vir sanctus justorum increpationes, peccantium blandimentis. Quae autem sit correptio justi intimavit dicens, in misericordia: quoniam vir sanctus non in ira corripit, sed per dilectionem increpat: melius est enim corripi a justo, quam laudari a peccatore. Oleum enim peccatoris: adulatio est deceptoris et ficti amoris, periculosa est adulatio, quae excludere potest hominem a regno Dei.


7 Quoniam adhuc ÷ et .. oratio mea in beneplacitis [Col. 0505C] eorum. Absorpti sunt juncti petrae judices eorum.

H Quoniam adhuc, etc,: ipsi in beneplacitis suis manent. Ego autem pro ipsis orabam ut converterentur. C Vel se adhuc imperfectum ostendit: quando orando talia sibi provenire cupiebat, quae malis erant beneplacita. Et secundum primum intellectum Christus pro inimicis suis ut converterentur Patrem orabat. Absorpti sunt, id est convicti judices Judaeorum, scilicet vel gentilium, ut Plato, Aristoteles, sive haereticorum, quando sunt per fidem juncti petrae, id est Christo, et segregati a diabolo. A Sive juncti, id est comparati: videntur enim philosophi aliquid dicere: sed scripta eorum comparata divinae [Col. 0505D] Scripturae absorbentur, nihil sunt, et velut stulta jacent.


8 Audient verba mea quoniam potuerunt: Sicut crassitudo terrae erepta est super terram.

C Verba sua ab haereticis et tyrannis dicit audita, quae praesentis libri textus eloquitur (quantis enim in eis locis increpantur ut debeant corrigi), potuerunt ergo toties admoniti cognoscere Dei voluntatem. Crassitudo autem terrae est superbia tyrannorum, quae grassabatur in sanctos martyres.


9 Dissipata sunt ossa nostra secus infernum: quia ad te, Domine, Domine, oculi mei: In te speravi, non auferas animam meam.

C Martyres: ossa fidelium dicit esse propheta: quia constat eos Christianae fidei esse validissima [Col. 0506A] firmamenta. Secus infernum dicit: vide proprietatem verborum, non ait in infernum: quia licet mori communi sorte videantur, tamen vita illis conceditur aeterna. Non auferas animam meam, scilicet a bonis tuis: sed spes mea in te sit, et oculi mei semper te intendant.


10 Custodi me a laqueo quem statuerunt mihi: Et a scandalis operantium iniquitatem.

C Per laqueos et scandala: totius mundi mala breviter propheta complexus est: a quibus se supplicat custodiri, ne per insidias eorum possit decipi. H Semper etiam nobis laqueos ponunt daemones: vitia enim vicina sunt virtutibus. In eleemosyna laqueum ponunt: si ut videar facio. Cervis ponuntur retia, et sancti cervi sunt, spinas transilientes, et alti cornibus, [Col. 0506B] et serpentes interficiunt.


11 Cadent in retiaculo ejus peccatores: Singulariter sum ego donec transeam.

C Retiacula dicta, quasi retinentia. In diaboli retiacula cadit, qui peccatorum suorum abscisionem non facit. Singularis est, qui cum pessimis hominibus non ambulat combinatus, id est ligatus, qui Trinitatem sanctam unum Deum confitetur, qui spem suam in solo Deo ponit. Donec transeam, id est quandiu in hoc mundo fuero commoratus, hoc enim saeculum beati velut viantes transire dicuntur, quia in ipso non tenentur aliqua mundi delectatione. A Vel Christus dicit, singularis, id est solus sum donec transeam, id est moriar, tunc enim cum granum frumenti [Col. 0506C] in terra mortuum fuerit, non manet solum, sed multum fructum affert (Joan. XII), quia multi postea crediderunt et omnis terra Christo.



ORATIO EX PSAL. CXL

Pone, Domine, custodiam ori nostro, ne inania proferamus, ut misericordia tua correpti, ab omnibus iniquitatum scandalis protegamur. Per Dominum nostrum Jesum Christum, etc.



PSALMUS CXLI.



ARGUMENTUM PSAL. CXLI.

C Christus ad Patrem clamat, dolos Judaicae persecutionis exponens: liberarique se de inferno deprecatur: quoniam omnium sanctorum fides in ejus resurrectione pendebat.


[Col. 0506D] TT. Intellectus David cum esset in spelunca oratio.

C Psalmi causa praesenti titulo continetur. David enim filius Jesse, Saulem principem fugit, et cum in spelunca lateret, oravit (I Reg. XXIV), quod Dominum Christum in corpore ante passionem suam significabat esse facturum. H Quoniam enim in titulo ponitur intellectus David, spiritualiter ostendit David intelligendum et psalmum. Saul igitur spiritualiter diabolus. Spelunca, mundus est iste, in quo diabolus non immittit aliquid boni, sed solum stercus et putridum. Est enim spelunca tenebrosa, et mundus iste tenebrosus peccatis est, nec in eo sancti perfectum lumen habent, quod erit in alio mundo, Christus tamen lumen venit in hunc mundum, et ex [Col. 0507A] parte illuminavit. Et sicut David absconsus est in spelunca Sauli, ita Dominus Jesus diabolo in hoc mundo, et persecutionem passus est sicut David.


1 Voce mea ad Dominum clamavi: Voce mea ad Dominum deprecatus sum.

H Voce mea ad Dominum: omnia verba haec in humilitate corporali loquitur, ut se verum hominem manifestet. C Et ne clamor intelligeretur transitorius, addidit deprecatus sum, quod frequentata supplicatione peragitur. Est enim deprecari frequenter supplicare.


2 Effundo in conspectu ejus orationem meam: ÷ Et .. tribulationem meam ante ipsum pronuntio.

C Quam pura, quam suavis oratio, quae in [Col. 0507B] conspectu Patris, velut perspicui fontis copia fundebatur? fundebatur certe non ut ad ima deflueret, sed ut perveniret ejus oratio ad altitudinem supernae pietatis. Pronuntiat tribulationes ante Patrem, ut indulgentiam pro nostris possit obtinere peccatis. Et nota quod in his duobus versibus quatuor modis oratum est secundum hortationem Apostoli, ubi jubet primo fieri precationes, orationes, postulationes, gratiarum actiones (I Tim. II)


3 In deficiendo ex me spiritum meum: Et tu cognovisti semitas meas.

C Quod dicit in deficiendo spiritum, hoc a parte membrorum debemus accipere. Vel ita in deficiendo, etc., hoc ex superioribus pendet, ac si diceret: Tribulationem meam ante ipsum pronuntio, cum defecit [Col. 0507C] ex me spiritus meus. H Cognovit Pater semitas, id est, doctrinas quas docuit.


4 In via hac qua ambulabam: Absconderunt laqueum mihi.

C Diabolus juxta viam abscondit laqueum, ut eos decipiat, qui rectas semitas declinare praesumunt, Christus vero (quia nunquam a sua sanctitate discessit) necesse fuit ut in ipsa via rectitudinis tentamenta pateretur invalida, ut in Evangelio legitur.


5 Considerabam ad dexteram et videbam: Et non erat qui cognosceret me.

C Considerabam ad dexteram, illud tempus facit intelligi, quando ibat ad crucem, quia nullum illic fidelium potuit intueri. Ideo vero non sunt visi [Col. 0507D] ad dexteram stare, quia carnali metu dispersi sunt (Matth. IV). Et non erat qui cognosceret: illam videlicet deitatem quae haec omnia in assumpta carne voluntarie sustinebat.


6 Periit fuga a me: ÷ Et .. non est qui requirat animam meam.

C Periit fuga a Christo, cum se impiorum manibus permisit occidi. Et nemo quaesivit animam ejus, dum illi nulla consolatio praeberetur, sed solus ad passionem relictus est, qui erat pro omnium salute moriturus.


7 Clamavi ad te, Domine: dixi, tu es spes mea. Portio mea in terra viventium.

C Clamavit spemque suam posuit in Dominum cum dixit: Pater, in manus tuas commendo spiritum [Col. 0508A] meum (Luc. XXIII). Portio mea, probat hoc specialiter locus ille, quando latroni dixit: Amen, dico tibi: Hodie mecum eris in paradiso (Ibid.), hoc est in terra viventium; paradisus enim est terra viventium, quam soli beati introibunt.


8 Intende ad deprecationem meam: Quia humiliatus sum nimis.

C Merito dicit, humiliatus sum nimis, quia semetipsum exinanivit, formam servi accipiens: et adhuc amplius humiliatus est, factus obediens usque ad mortem crucis (Phil. II). Nam quemadmodum crucifigi potuisset, nisi se humiliasset, naturam nostram assumendo, qui coelum terramque creavit?


9 Libera me a persequentibus ÷ me ..: Quia confortati sunt super me.

[Col. 0508B] C Orat, ut reverentiam Patri exhiberet, qui se liberare poterat. Orat ergo, ut a persequentibus Judaeis divina virtute liberetur, qui adeo corporaliter fortiores fuerant ut et manus injicerent in eum, et de ejus morte gauderent; sed hoc miseri fecerunt, non considerantes virtutem divinae potestatis in eo.


10 Educ de custodia animam meam ad confitendum nomini tuo: Me exspectant justi donec retribuas mihi.

H C Dicens, educ de custodia, scilicet inferni animam meam, petit Patrem, a parte qua mortuus est, qua et postea de imis penetrabilibus ad superna est translatus, ut de carcere inferni animam celeriter educat ad corporis resurrectionem. Et hoc ad confitendum nomini suo, ista enim confessio laudis Patri [Col. 0508C] exhibita a fidelibus ostenditur, quando eum resurrectionis miraculo de inferni carcere constat eductum. Exspectant justi, H id est apostoli, vel reliqui sancti. Donec retribuas mihi claritatem illam quam habui priusquam mundus fieret (Joan. XVII). C Vel, donec retribuas pro passione resurrectionem. Exspectant illo triduo apostoli et alii.



ORATIO EX PSAL. CXLI.

Deprecantes, Domine, voce humili pietatem tuam exposcimus, ut adjuti a te, spes nostra, portionem cum electis tuis in terra viventium sortiamur. Per Dominum nostrum Jesum Christum, etc.



PSALMUS CXLII.



ARGUMENTUM PSAL. CXLII.

[Col. 0508D] C Propheta, ex persona uniuscujusque fidelis supplicans sibi Domini misericordiam subvenire, rogat Dominum Christum, ne cum suo servo velit inire judicium, velociterque se petit pervenire ad veniam, ne inimicorum traderetur insidiis.


TT. Psalmus David. ÷ quando filius suus eum persequebatur ...

C David, significat Christum; persequens ejus filius, populum Judaeorum, vel Judam proditorem significat.


1 Domine, exaudi orationem meam: Auribus percipe obsecrationem meam in veritate tua: exaudi me in tua justitia.

H Domine, exaudi, verba humilia et plena humilitatis [Col. 0509A] et misericordiae, quae ad aures Domini pervenire merentur. C Veritas enim et justitia ipsius est, ne cum rogante disceptet, nec ad judicium illum trahat qui se hic prius ipse condemnat. Superbos enim Dominus ad examen adducit, qui se bona putant habere negotia.


2 Et non intres in judicium cum servo tuo: Quia non justificabitur in conspectu tuo omnis vivens.

C Nec moveat quod judici dicitur, non intres in judicium cum servo tuo. H Quantumvis enim quis sit justus, quamlibet perfectus, non potest intrare in judicium Domini, nisi sit cum misericordia conditum, stellae enim non sunt mundae in conspectu ejus. C Omnis vivens omnem hominem significat, [Col. 0509B] etiam quemlibet infantem nondum baptizatum, ut Job ait: Nemo mundus ante te, nec infans unius diei (Job XV), id est nemo liber esse potest, nisi per divinam gratiam. Ideo nec Abraham, nec Isaac, nec Jacob justificabuntur in conspectu Dei.


3 ÷ Quia .. persecutus est inimicus animam meam: Humiliavit in terra vitam meam.

H C Inimicus, diabolus qui persequitur humanum genus. C Humiliatur autem in terra, cujus vita carnalibus delectationibus polluitur, non humilitate probabili, sed declinatione vitiosa.


4 Collocavit me in obscuris sicut mortuos saeculi: et anxiatus est in me spiritus meus: In me turbatum est cor meum.

H Collocantur in tenebrosis factis peccatores, et [Col. 0509C] sunt mortui saeculi. Sed sunt sicut mortui, dum poenitere incipiunt; nondum enim mortuus est, quia in poenitentia stat. Si quis autem peccans non agit poenitentiam, hic mortuus est saeculi, et non sicut mortuus, sed perfectus mortuus, usquedum non egerit poenitentiam. Anxiatus est spiritus, quia scriptum est: si solum suspiraveris de peccatis tuis, salvus eris. Turbatum est cor, id est conscientia mea, quia peccavi. C Vel, anxiatus spiritus, vicinitatem periculi indicat. Et turbatum cor, humanam sapientiam testatur confusam, ut spem suam de caetero in Domino poneret, cum virium suarum confidentiam non haberet.


5 Memor fui dierum antiquorum, meditatus sum in omnibus operibus tuis: [Col. 0509D] In factis manuum tuarum meditabar.

C Juste cor ejus fuerat turbatum, quoniam memor erat ingentium peccatorum priorum. Ipsi enim dies antiqui, sunt veteris illius hominis antiquitate fuscati. Opera Domini dicit, quibus coelum terramque fundavit; patriarchis bona fecit, et populum per mare transtulit Hebraeorum. Quae se dicit frequenter iterasse memoria et lectione, ut excluderet amaritudinem mundi suavitas lectionis. Quod exemplum pro maximo remedio positum credamus, ut nos quoque similis possit medicina salvare.


6 Expandi manus meas ad te: Anima mea sicut terra sine aqua tibi. Diapsal.

C Hic extensione manuum, Christum in cruce designavit. [Col. 0510A] Unde et qui expansis manibus orat, illam crucem Redemptoris imitatur. Quae, licet a perfidis Judaeis data est Christo ad poenam, tamen concessa est credentibus ad salutem. Sequitur comparatio, in qua dicit: sic animam suam desiderare Deum, quem admodum sicca terra copiosas pluvias. Dicit enim tibi, scilicet non alteri, talis est anima mea, id est soli Deo sitiens inhaeret.


7 Velociter exaudi me, Domine: Defecit spiritus meus.

C Petit sibi poenitens iste imbrem misericordiae celerrime subvenire, et ut velocius potuisset audiri, defecisse dicit in se spiritum suum. Quod his contingit, qui passionum diversarum pondere praegravantur.


8[Col. 0510B] Non avertas faciem tuam a me: Et similis ero descendentibus in lacum.

C Convenit enim misericordiae Dei, ut humiles respiciat qui superborum corda contemnit. Lacus hic infernum significat. Petit ergo, ne superbis similis fiat, qui hic peccata sua deplorat, quoniam, si illis similis fiat, pariter quoque cum eis descendet in lacum.


9 Auditam fac mihi mane misericordiam tuam: Quia in te speravi.

C Auditam misericordiam, clementiam dicit Dei toto orbe notissimam, qua supplicantibus praestat et indulget afflictis. Mane, tempus veniae designat; nam post noctem peccatorum merito mane dicitur, [Col. 0510C] quando culpa laxatur. Causam quoque exauditionis addit, quia in te, qui sperantem decipere non potes, speravi. Vel, mane, tempus resurrectionis Christi ostendit.


10 Notam fac mihi viam in qua ambulem: Quia ad te levavi animam meam.

C Cum a Deo petit sibi viam notam fieri, ostendit quod haec via hominibus habetur incognita. Illius enim lucerna et lumen hoc iter ostendit, qui illuminat omnem hominem, sicut superius dixit. Intellectum tibi dabo, et instruam te in via hac qua gradieris. Rogat ergo Propheta, ut ei viam salutis ostendat, et sic notam semper habeat, ne de ejus corde aliquando discedat. Et subditur solemnis confessio, [Col. 0510D] quia ad te, etc. Illud enim nos postulata facit mereri, si animam nostram non inclinemus ad mundum, sed semper levemus ad Deum.


11 Eripe me de inimicis meis, Domine ad te confugi: doce me facere voluntatem tuam: Quia Deus meus ÷ es tu ...

C Inimici nostri sunt daemones: qui jugiter circumdant fideles, ut eis possint spem divinitatis auferre. Ad eum confugit, qui ejus jussionibus obedit. Doce me: nolebat prorsus errare, qui tanti magistri cupiebat esse discipulus, et ejus voluntati obedire. Et causam et rationem addit, quoniam Deus meus es: ideo juste a clementissimo te peto.


12[Col. 0511A] Spiritus tuus bonus deaucet me in terra recta: Propter nomen tuum, Domine, vivificabis me in aequitate tua.

H C Spiritus bonus: designatur per hoc nomen, Deum esse Spiritum sanctum; scriptum est enim: Nemo bonus, nisi solus Deus (Matth. XIX). Igitur si Spiritus sanctus bonus dicitur Deus, necessario est. C Qui nos deducit in terra recta: quando corpus nostrum suis regulis subdit. Vel terra recta est in futuro saeculo, ubi recti ambulabunt. Propter nomen tuum, etc., nam quamvis, omnia gratis Christus donet: justitiae ipsius est supplicantes justificare et vivificare. Ideo non dicit in aequitate mea, sed tua: quia non meritis meis, sed nominis Christi gratia.


13 Educes de tribulatione animam meam: [Col. 0511B] Et in misericordia tua disperdes inimicos meos.

C Educuntur de tribulatione tanquam de carceribus sanctae animae: quando concessa venia de isto saeculo ubi tribulantur, praecipiuntur exire. In misericordia autem disperduntur inimici: quando studio compunctionis de sceleratis cogitationibus abstrahuntur; quod ad illos pertinet, qui poenas debitas remedio supplicationis evadunt.


14 Et perdes omnes qui tribulant animam meam: Quoniam ego servus tuus sum.

C Hic dicit esse perdendos diabolum et omnes impios in futuro judicio, qui in sua obstinatione moriuntur. Illi tribulabant prius justos viros, quia eos famulos Dei esse noscebant: et necesse est illos in judicio perire, qui innocentes viros ideo persequuntur, [Col. 0511C] quia Dei esse famulos cognoscunt.



ORATIO EX PSAL. CXLII.

Deus qui matutinam sacrae resurrectionis tuae auditam fecisti jucunditatem, cum ex inferno rediens, replesti terram gaudiis, quam reliqueras in obscuris: rogamus potentiae tuae ineffabilem majestatem, ut sicut tunc catervam apostolicam gaudere sacra fecisti in anastasi, ita hanc Ecclesiam, tuam misericordiam expansis manibus flagitantem, splendore coelestis jubaris illustrare digneris. Qui cum Patre et Filio, etc.



PSALMUS CXLIII.



ARGUMENTUM PSAL. CXLII.

C Bellum istud Davidicum, ad designandum certamen [Col. 0511D] Domini Salvatoris est praemissum: ut sicut iste Goliam saxei teli dimicatione prostravit; ita per petram (quae est Christus) fortitudo diabolica vinceretur.


TT. David ÷ ad Goliam ...


1 Benedictus Deus meus qui docet manus meas ad praelium: ÷ Et .. digitos meos ad bellum.

H C Bellum utique dicit spiritale non carnale, quo anima justi adversus daemones et passiones carnales invisibiliter dimicat. C Manus operationem significant: digiti, salutaria consilia: quae de corde nostro velut quidam radii prosiliunt, dum aliqua subtilitate causas necessarias obtinere contendunt. [Col. 0512A] Quandoque etiam digiti Trinitatem indicant, ut ibi. Qui appendit tribus digitis molem terrae (Isa. XL), quandoque Spiritum sanctum, ut ibi: Accepit Moyses duas tabulas scriptas digito Dei (Exod. XXXIV).


2 Misericordia mea et refugium meum: Susceptor meus et liberator meus.

C Misericordiam fecit Dominus cum David: quando eum de fratribus suis ultimum, per Samuelem ad regale culmen elegit (I Reg. XVI). Refugium: quando ei consilium dedit, ut hostem suum petra dejiceret, quem gladio non poterat. Susceptor: quando fecit eum a Saule suscipi in generum. Liberator: cum eum a periculo regiae indignationis eripuit.


3 Protector meus et in ipso speravi: Qui subdis populum meum sub me.

[Col. 0512B] C Protector: quando in spelunca latens, in Saulem regem jus ultionis accepit. Et in ipso speravi: a tali spe scit vir sanctus non esse cessandum. Subdis populos: quia multis populis imperaturus erat.


4 Domine, quid est homo quia innotuisti ei: ÷ Aut .. filius hominis quia reputas eum?

C Sub interrogatione et despectu pronuntiandum est, quid est homo? quasi pulvis: qui vento flante nullam habet firmitatem. Quia innotuisti ei, id est inaestimabile deitatis arcanum, per assumptam carnem rectis fide ostendisti. Simili modo interrogandum est: aut filius hominis? et item respondeatur quoniam reputas eum; utique in ovibus tuis, in numero praedestinatorum


5[Col. 0512C] Homo vanitati similis factus est: Dies ejus sicut umbra praetereunt.

C Exponit breviter quod superius dixit, quid est homo? Adam enim quando creatus est, simplex, purus et verax et immortalis fuit: sed postquam peccavit, factus est vanitati similis: quoniam et mutabilis et mortalis effectus est, vanum enim illud dicimus, quod de sua substantia cadens, in auras tenues evanescit: ut umbra, ut fumus; unde addidit: Dies ejus sicut umbra praetereunt; sicut umbra praeterit, sic hominum vita post peccatum Adae, nisi fuerit confessione reparata.


6 Domine, inclina coelos tuos et descende: Tange montes et fumigabunt.

[Col. 0512D] C Inclinatio coelorum fuit: quando ad hominem virtus et honor supernorum descendit, scilicet Dei Filius. Montes hic superbos dicit: quos Dominus tetigit, quando eis compunctionem tribuit. Fumigabunt: cum crebris suspiriis sua peccata plorabunt, crassus enim fumus ore vomitur, cum se in planctum homo commoverit.


7 Fulgura coruscationem et dissipabis eos: Emitte sagittas tuas et conturbabis eos.

C Fulgura coruscationis dedit: quando tenebrosis peccatoribus, prophetarum praedicatione lumen suae veritatis infudit. Dissipavit autem, dispersit significat, ut qui ante fuerant cultores idolorum, subinde ad Ecclesiae septa confugerent. Sagittas apostolos dicit, qui praedicationum veritate (quasi [Col. 0513A] jacula pennata) hominum pectora transfoderunt. Et conturbabis, scilicet bona contritionis turbatione: quia sic prius turbati, postea laeti erunt. Eos autem, ad montes referendum est.


8 Emitte manum tuam de alto: eripe me et libera me de aquis multis: Et de manu filiorum alienorum.

C Hic ad Patrem verba convertit, manum dicit Dominum Salvatorem, quem venire deprecatur, ut liberaret mundum de alto, id est de potestatis excelso, ubi cum Patre regnat parilitate virtutis et unitate substantiae. De aquis autem, id est de populis undosis, et quasi procella saevissima concitatis. De manu filiorum: de his qui fidelibus parcere nesciunt, quia de diabolo generantur qui filiis Dei [Col. 0513B] adversantur. Recte igitur diaboli filii alieni dicuntur a filiis Dei: quia haereditatem cum ipsis in coelo nullam habent.


9 Quorum os locutum est vanitatem: Et dextera eorum dextera iniquitatis.

C Os eorum vana loquitur: quoniam a divinis regulis discrepare praesumunt, vanum est enim omne quidquid veritati contrarium est. Dextera reproborum: prosperitas ipsorum, unde elevati licentiam sibi peccandi assumunt.


10 Deus canticum novum cantabo tibi: In psalterio decachordo psallam tibi.

C Novum merito dicitur Christi canticum, quia dum a Judaeis non sit receptus (quibus fuerat ut veniret promissus), transivit ad gentes. Novum est [Col. 0513C] etiam, quod nos corpore et sanguine suo saginare dignatur. Decem chordarum psalterium, decalogus est datus tribubus Hebraeorum.


11 Qui das salutem regibus: qui redemisti David servum tuum: De gladio maligno eripe me.

C Reges, homines justos significat et veraces, qui regunt corpora sua. Istis dat salutem, cum eos liberos a vitiis facit. Redemit, de pugna Goliae: vel spiritualiter, de vitiis. De gladio maligno: quia gladius diaboli malignus est, quoniam dividit a bonis: benignus autem Christi, quoniam separat a malis.


12 Et erue me de manu filiorum alienorum: Quorum os locutum est vanitatem: Et dextera eorum dextera iniquitatis.

[Col. 0513D] C Hunc versum jam diximus: quem ideo repetit, ut detestabiliores iniquos homines reddat ipsa geminatio: et maxime nunc de haereticis verba intelligenda sunt, licet enim sequentia sicut et praecedentia ad litteram vera sint intellecta: quia tamen litteralis sensus apertus est, mystice aliqua carpenda sunt.


13 Quorum filii sicut novellae plantationes: A juventute sua.

C Filios enim dicit, qui generantur praedicatione pravi dogmatis. Isti novellis plantationibus comparantur: quia nulla veteri et a Patribus tradita praedicatione viguerunt, sed novis erroribus (a patribus ipsorum traditis) pullularunt. H Plantatio enim haereticorum [Col. 0514A] non est vetus, sed novella. Non est enim de veteri lege, non de prophetis, non de apostolis, sed de novis magistris suborta.


14 Filiae eorum compositae: Circum ornatae ut similitudo templi.

H Filiae eorum (hoc est verba haereticorum) compositae (id est, ornata a sapientia saeculari), sed quia filiae sunt non filii, vires non habent. Circum ornatae ut similitudo templi: et pulchre dixit similitudo templi: non enim habent veram Ecclesiam aut templum, sed similitudinem Ecclesiae. C Quippe similitudo non habet veritatem: sed alicujus rei subsistentis portat imaginem.


15 Promptuaria eorum plena: Eructantia ex hoc ÷ in .. illud.

[Col. 0514B] C Promptuaria sunt: quae cellaria vulgus appellat, et haereticorum corda significat: ubi diversarum rerum species, vel doctrinarum epulae repositae sunt: et inde emittunt diversas eructationes pessimas. Quos si auctoritate convincas, ad interpretationum nequitias transferuntur: cum inde quoque fuerint Domino juvante superati, ad sophistarum se versutias calumniasque convertunt: et ita ex una parte vertunt se in aliam, semper vagi et instabiles: quia radicem nequeunt habere veritatis.


16 Oves eorum fetosae abundantes in egressibus suis: Boves eorum crassi.

C Secundum litteram hi fetosa dicuntur habere pecora: dum ipsi fide steriles esse doceantur. Abundans [Col. 0514C] quippe dictus est, ab unda, quasi redundans. Ipsa quoque pecora, quae habere cernuntur, non dixit eos in ingressibus, sed in egressibus possidere: quia totum ab eis egreditur, quando ipsi quoque perituri esse monstrantur. H Pulchre quoque dixit boves eorum crassi: quorum Deus venter est, et gloria eorum in confusione (Philip. III).


17 Non est ruina maceriae: neque transitus Neque clamor in plateis eorum.

H Non est ruina: difficile enim haereticum invenis imperitum. Omnes enim magistri sunt, et scientia saeculari instructi, et immuniti doctrinis apostolorum. Si tecum disputant: verba eorum brevia sunt, sic artificioso sermone conclusa, ut evadere inde difficile [Col. 0514D] sit. Cum enim te ligaverint et clauserint syllogismis suis, et quasi maceriam syllogismum texerint: teneris inclusus: non potes exire: non est ruina neque transitus. Cum eis consenseris, et ibi conclusus fueris: eris in plateis eorum, et in lata via, quae ad infernum ducit: et non in angusta via, quae ducit ad vitam (Matth. VII), quae est transitus sanctorum. Neque clamor Jesu (qui ad se omnes vocat) in plateis haereticorum est: sed in angusta via est.


18 Beatum ÷ dixerunt .. populum cui haec sunt: Beatus populus cujus Dominus Deus ejus.

H Multi nescientes, beatos tales putant, et dicunt beatum populum cui haec sunt. Nos autem dicamus, beatus populus, cujus est Dominus Deus ejus. Quia [Col. 0515A] ille est beatus, qui pro omnibus divitiis habet Christum, et illum diligit, et ei dominatur.



ORATIO EX PSAL. CXLIII.

Doce nos, Domine, spiritalibus armis, noxialibus culpis resistere: ne vanitati mundanae subjecti, a tui juris dominatione pellamur. Per Dominum nostrum Jesum Christum Filium tuum, etc.



PSALMUS CXLIV.



ARGUMENTUM PSAL. CXLIV.

C Laudationem Domini propheta variis narrationibus explicat.


TT. Laudatio David.


1 Exaltabo te, Deus, meus rex: Et benedicam nomini tuo in saeculum Et in saeculum ÷ saeculi ...

[Col. 0515B] C Exaltabo te dictum est: notum faciam te, praedicando quod es. Nam quemadmodum putetur aliqua laude Deus altior fieri, cum divina perfectio non possit augeri? H Sed aequalem Patri credo te. C Rex meus: professio fidei est; quoniam ab ipso se dicebat regi, cui se noverat pura mente famulari. Benedicere vero nomini: est per psalmodiae gratiam supplicare: quod qui fecerit, et in aeternitate eum laudare merebitur; ideo subditur et in saeculum saeculi, ubi nullus est finis.


2 Per singulos dies benedicam tibi: Et laudabo nomen tuum in saeculum et in saeculum ÷ saeculi ...

C Qui hic per singulos dies benedicit Deum: ibi in illo aeterno uno die (qui venturus est) cum beatis [Col. 0515C] continua exsultatione laudabit.


3 Magnus Dominus et laudabilis nimis: Et magnitudinis ejus non est finis.

H Magnus Dominus: quia sine fine magnus, sine fine laudabilis. C Cujus virtus inexplicabilis, cujus pietas incomprehensibilis, cujus sapientia ineffabilis, cujus vera diffinitio est, finem in sanctis laudibus non habere.


4 Generatio et generatio laudabit opera tua: Et potentiam tuam pronuntiabunt.

C Generatio et generatio: ad duos populos debet applicari, unus Hebraeorum est, alter ex gentibus. Ipsi sunt enim, qui Domini beneficia susceperunt, et merito ejus potentiam laudando pronuntiant.


5 Magnificentiam gloriae sanctitatis tuae loquentur: [Col. 0515D] Et mirabilia tua narrabunt.

H Ipsi enim duo populi, ejus magnificentiam ac mirabilia, quae quotidie Christus in Ecclesia operatur, pio ore pronuntiant.


6 Et virtutem terribilium tuorum dicent: Et magnitudinem tuam narrabunt.

H Virtus Christi est terribilis, cum in impiis ulciscetur, ut in Pharaone. Magnitudo est, cum justi eruuntur, ut frequenter Israel ab adversariis erutus est.


7 Memoriam abundantiae suavitatis tuae eructabunt: Et justitia tua exsultabunt.

H Eructabunt ipsi suavitatem Christi, qua eos fovere [Col. 0516A] dignatus est. Et justitia exsultabunt: qua in impiis ulciscetur.


8 Miserator et misericors Dominus: Patiens et multum misericors.

C Quod misericors dicitur, naturae ipsius virtus est: quod miserator, causa salutis est nostrae fragilitati. Patiens: cum excessus humanos (propter quos debuimus puniri) per patientiam sustinet. Multum misericors: ut ipse ait: Nolo mortem peccatoris.


9 Suavis Dominus universis: Et miserationes ejus super omnia opera ejus.

C Quid enim magnificentius, quam suavem esse universis, qui tamen devotis mentibus munera ipsius gustaverunt. Sed dicis cur ergo peccatores damnat, qui opera sua non fecerunt? Misericordia enim sua [Col. 0516B] dicitur esse super omnia opera ejus, scilicet Dei. Illud enim per misericordiam coronat, quod in nobis gratia sua operatur. Illud vero damnat, quod diabolo machinante construitur. Unde opera Domini semper eliguntur: nostra vero vel diaboli, sine dubitatione damnantur.


10 Confiteantur tibi, Domine, omnia opera tua Et sancti tui benedicant tibi.

H Confiteantur tibi, Domine, scilicet ut per sanctos, qui te jugiter benedicunt et laudant, intelligaris omnium esse rerum conditor et creator. C Vel omnia opera (etiam lapides et insensata) sua admirabili dispositione Deum eorum factorem praedicant.


11 Gloriam regni tui dicent: Et potentiam tuam loquentur.

[Col. 0516C] H Gloriam regni tui dicent, id est praedicant, ut ab omnibus ameris et clarificeris. Et potentiam tuam loquentur, ut ab omnibus timearis. H C Omnia igitur creata indicant quanta gloria ei debeatur, qui incogitabili et incomprehensibili sapientia ea creavit, et potentiam ejus infinitam ostendunt.


12 Ut notam faciant filiis hominum potentiam tuam: Et gloriam magnificentiae regni tui.

C Sanctis enim praedicationibus nota est facta potentia Dei et gloria regni ejus, ne ignoratus minus forsitan quaereretur. Nota facta est potentia, dum diversas virtutes apostoli invocato ejus nomine perfecerunt.


13 Regnum tuum, regnum omnium saeculorum: [Col. 0516D] Et dominatio tua in omni generatione et generatione.

H Regnum tuum regnum omnium, omnia enim saecula dominatione tui regni volvuntur. C Vel, non sicut alia mundi regna aliquo tempore durat, sed toto mundi tempore. Et non solum toto tempore, verum etiam post, aeternaliter; unde et idem clarius repetitur: et dominatio tua, id est, perpetuitas aeterna, quae permanet in omni generatione et generatione. A Vel, regnum omnium saeculorum, et in omni generatione et generatione, est regnum coeleste, ubi de omni generatione et saeculo una generatio erit aeterna, et unum solum aeternaliter gloriosum regnum.


14[Col. 0517A] ÷ Fidelis Dominus in omnibus viis suis ..: Et sanctus in omnibus operibus suis.

H Fidelis Dominus in omnibus verbis suis, cum omnia quae per prophetas locutus est adimplevit. Sanctus, ut sicut ille sanctus est, ita et nos, qui opera ejus sumus, sancti efficiamur in illo.


15 Allevat Dominus omnes qui corruunt: Et erigit omnes elisos.

C Ipse enim allevat ruentes, qui adhuc minime corruerunt. Ipse erigit elisos, qui jam ruinam sustinuisse noscuntur. Et merito ipse haec facere dicitur, quoniam ne cadamus, ipso custode defendimur, ut vero prostrati surgere valeamus, virtute ipsius nihilominus sublevamur.


16[Col. 0517B] Oculi omnium in te sperant: Et tu das escam illorum in tempore opportuno.

H Oculi omnium, id est sanctorum interior aspectus in illo futuro tempore retributiones, quas exspectat, suscipit. C Vel etiam de omnibus rebus accipi potest, sed tunc esca, uniuscujusque rei continentia debet intelligi: Alia enim corporalia, alia spiritualia expetunt, sed his omnibus una esca est, largitas dispensata.


17 Aperis ÷ tu .. manum tuam: Et imples omne animal benedictione.

H Aperit manum, et implet omne animal, id est omnem animam, sua benedictione, quae maledictiones et opprobria mundi pro nomine ejus sustinuit. [Col. 0517C] C Vel, quia in manu ejus est omnis esca, intelligimus per manum ejus, potestatem, in qua omnium creaturarum vita constituta est et esse. Sed melius est ut solum rationale animal intelligamus, quod revera constat posse benedici.


18 Justus Dominus in omnibus viis suis: Et sanctus in omnibus operibus suis.

C Justus vere Dominus est, quia, cum nos verberat, aequitatem facit, quia peccatis digna restituit. Viae pertinent ad dispositionem; operatio ad effectum, apud nos; apud illum vero, hoc est velle quod facere, hoc disponere quod jubere. Sanctus vero, et pium significat, et patientem, et bonorum omnium largitorem, quoniam quidquid ab illo efficitur, virtutum [Col. 0517D] laude completur.


19 Prope est Dominus omnibus invocantibus eum: + Omnibus invocantibus eum .. inveritate.

H Prope est Dominus his, qui eum fide et operatione invocant, ut ipse ait: Ego sum Deus de prope, et non Deus de longe. C Prope autem dicitur, id est, proximus, quando est propitius; iratus vero, longinquus. Nam praesentia ejus semper et ubique est. Si enim ascendero in coelum, illic es, etc. (Psal. CXXXVIII). Sed quoniam et illi invocant, qui sua cupiunt vana et nociva desideria impleri, additum est, in veritate, quia solus veraciter invocat, qui ab eo petit quae ipse postulanda docuit et profutura novit.


20[Col. 0518A] Voluntatem timentium se faciet: et deprecationem eorum exaudiet. Et salvos faciet eos.

H Voluntatem timentium se facit Dominus, dum eos eripit, vel ab instigatione diaboli, qui eum puro corde deprecantur, vel ab ardore peccati.


21 Custodit Dominus omnes diligentes se: Et omnes peccatores disperdet.

H Custodit Dominus eos, qui eum diligunt, et qui dilectionem ejus mundanis dilectionibus praetulerunt. Illos vero disperdet, qui ejus amori amorem saeculi praeposuerunt. C Omnes vero dicens disperdendos peccatores, eos dicit qui in sua obstinatione persistunt.


22 Laudationem Domini loquetur os meum: [Col. 0518B] Et benedicat omnis caro nomini sancto ejus in saeculum et in saeculum ÷ saeculi ...

H Loquetur os meum laudem Domini, nunc et in futuro retributionis tempore. Et benedicat omnis caro, hoc est omne corpus Ecclesiae. Quod nos sumus, qui Dominum laudare, benedicere, extollere et praedicare debemus. Dicit autem os suum, cordis arcanum, unde se Propheta noverat libenter audiri. Carnem quoque per synecdochen dixit totum hominem.



ORATIO EX PSAL. CXLIV.

Regnator omnium sanctorum, Domine, qui spiritalem cibum omni animae opportuno ministras in tempore, concede nobis te perpetualiter benedicere, tuamque potentiam cum electis tuis fiducialiter exaltare. [Col. 0518C] Per Dominum nostrum Jesum Christum, etc.



PSALMUS CXLV.



ARGUMENTUM PSAL. CXLV.

C Propheta dicit in hominibus minime confidendum, sed totam spem in Domino esse ponendam, ne aliquid ab eo peteretur tepide, si et alius crederetur posse praestare.


TT. Alleluia.


1 Lauda anima mea Dominum: laudabo Dominum in vita mea: Psallam Deo meo quandiu fuero.

C Hortatur Psalmista suaviter animam laudare Dominum, ut explosis cogitationibus supervacuis, [Col. 0518D] in ipso tantum negotio totis viribus occupetur. Laudabo, dixit, ut futurum tempus ostenderet, quando angelis justisque hominibus sors ista communis est. Psallam quandiu fuero, scilicet in praesenti, quod ad bona opera pertinet. H Vide etiam, quando juste aliquid agimus, sumus; quando peccamus, esse desistimus. Unde dicit laudabo quandiu ero, quia non est laus in ore peccatoris (Eccli. XV).


2 Nolite confidere in principibus: In filiis hominum in quibus non est salus.

C Nolite confidere, id est nec in daemonibus, qui principes dicuntur; nec in hominibus est praesumendum, solus enim est filius hominis, qui tribuit unicuique salutem. H Intellige nihilominus etiam de [Col. 0519A] saeculi potestatibus, noli confidere in imperatore, non in praefectis, non in judicibus saeculi, qui sunt filii hominum et in eis non est salus.


3 Exibit spiritus ejus et revertetur in terram suam: In illa die peribunt omnes cogitationes eorum:

C Causam ponit cur in istis non sit confidendum. Hic spiritum animam debemus accipere. Egressa itaque illa de claustro corporis, revertitur caro in terram, unde sumpsit initium; ideo enim addidit suam, quia inde fuit procreata. Illo die peribunt, tempore, scilicet mortis, humanae cogitationes, quae se in diversos ambitus prius extendebant. H Tunc quoque peribit omnis principum et hominum confidentia, et cogitationes illorum qui in eis sperabant.


4[Col. 0519B] Beatus cujus Deus Jacob adjutor ejus: Spes ejus in domino Deo ipsius: Qui fecit coelum et terram, mare et omnia quae in eis sunt.

C Israel, id est vir videns Deum (quod vocabulum ad omnes electos competenter aptatur) adjutor est illis, qui ipso donante gradus virtutum ascendere nituntur. Qui fecit coelum et terram, quid potest esse magnificentius quam coelum et terram fecisse et omnia quae in eis sunt? H Qui ergo fecit coelum et terram (in quorum comparatione homo est secundum conditionem carnis quasi formica) hominem potest liberare quem fecit. Ideo bene spes nostra in eo.


5 Qui custodit veritatem in saeculum: facit judicium injuriam patientibus [Col. 0519C] Dat escam esurientibus.

C Qui custodit veritatem: ipse est, scilicet Dominus Jesus Christus: qui facit judicium, quoniam verus est judex, et gubernator aeternus, et vindicat injuriam patientis: et dat escam esurientibus, id est qui esuriunt audire verbum Dei. H Dat quoque (si ad litteram intelligas) cibum corporum: dat et cibum, corpus suum in sacramento: dat denique cibum doctrinam coelestem, sed solum esurientibus: talis etiam solvit compeditos.


6 Dominus solvit compeditos. Dominus illuminat caecos.

H C Dominus solvit: qui prius ligati erant in peccatis suis, postea ad Christum conversi per ipsum [Col. 0519D] soluti sunt. Dominus illuminat caecos: C Vitiosi enim omnes caeci sunt (quia peccatorum obscuritatibus implicantur), hos illuminat ille solus, qui illuminat omnem hominem.


7 Dominus erigit elisos: Dominus diligit justos.

C Dominus erigit: nec hoc quoque dubium est, quia elisos Christus erigit. Nam cum diabolus elidat: Dominus sublevat. Cujus etiam est justos diligere, nisi qui eos praevalet in aeterna beatitudine collocare?


8 Dominus custodit advenas, pupillum et viduam suscipiet: Et viam peccatorum disperdet.

C Dominus custodit advenas, id est qui de Babylonia [Col. 0520A] (diaboli civitate) ad Hierusalem (civitatem Dei) confugerint. Pupillos et viduas dicit: qui Dominum pura mente respiciunt, humanis solatiis destituti. Hos recipit Christus ad vindicandos, et exterminabit diabolum (qui est via peccatorum, sicut Christus est via justorum) et omnes in ea via eum imitantes.


9 Regnabit Dominus in saecula Deus tuus Sion: In generatione et generatione.

C Erit tunc regnaturus perfecte in sanctis: quando erit (sicut scriptum est): Deus omnia in omnibus (Coloss. III.) Hic enim quamvis in sanctis regnet: non tamen perfecte: quia corda eorum interdum inanibus cogitationibus occupantur. In Sion, id est Ecclesia in futura beatitudine: regnabit enim ipse, et cum ea, et in eadem, qui est benedictus in saecula. H Vel [Col. 0520B] regnabit: in generatione Judaeorum, et generatione Christianorum: vel in generatione ista Ecclesiae, et generatione ventura in coelo.



ORATIO EX PSAL. CXLV.

Gloriose, omnipotens Deus: in quem beatorum animae totam spei confidentiam ponunt: concede nobis, ut adjutorio tuo illuminati, valeamus te jugiter mente pura diligere. Per Dominum nostrum Jesum, etc.



PSALMUS CXLVI.



ARGUMENTUM PSAL. CXLVI.

C Hortatur Propheta populum devotum laudare Dominum, qui supplicantibus beneficia profutura concedit: quoniam qui de suis viribus confidunt, ei [Col. 0520C] placere non possunt.


TT. ÷ Alleluia ...


1 Laudate Dominum quoniam bonus est psalmus: Deo nostro sit jucunda + decoraque .. laudatio.

H Laudate Dominum: non dixit bonus psalmus, sed absolute bonum, id est bonum est psallere et laudare Dominum. Sed noveris hic Hieronymum, non nostram translationem secutum, sed gallicanam quae habet: Quoniam bonum psalmus: psallere vero non voce, sed corde dicit. Quanti enim bonam vocem habent: sed quoniam peccatores sunt male psallunt. C Tunc est enim Dommo jucunda laudatio: quando in unam societatem vox et vita convenerint. Nam quale est, ut psalmus castitatem dicat, et cantor se ab obscenitate non retrahat? unde non potest a Domino [Col. 0520D] bene percipi: quod contraria inter se noscitur adversitate luctari. H Bene ergo psallit, qui cantat in corde et conscientia: fitque Deo jucunda, non voce, sed conscientia laudatio.


2 Aedificans Hierusalem Dominus: Dispersiones Israel congregabit.

C Aedificat Dominus civitatem Hierusalem: quando dispersiones Israelis congregans (quae in toto mundo habitare noscuntur), de vivis lapidibus coelestem construit civitatem: sicut scriptum est: Et mittet angelos suos, cum tuba et voce magna; et congregabit electos a quatuor angulis terrae (Matth. XXIV.) H Vel etiam jam aedificat: dum sanat contritos corde, et alia facit quae sequuntur.


3[Col. 0521A] Qui sanat contritos corde: Et alligat contritiones eorum.

C Quando enim coelestis medicus poenitentium corda invenerit gravi afflictione contrita: ea (quasi quadam fascia sua pietate superducta) constringit atque consolidat, et ad firmissimam spem sanitatis adducit.


4 Qui numerat multitudinem stellarum: Et omnibus eis nomina vocans.

C Qui numerat stellas, id est sanctos viros. Illi enim lucent velut astra in nocte hujus saeculi: quia meruerunt in numero sanctorum congregari. Scimus etiam a Deo posse sanctorum nomina vocari, quando eos legimus in coelo esse conscriptos. Vel etiam ad litteram de stellis materialibus firmamenti accipi [Col. 0521B] potest.


5 Magnus Dominus noster et magna virtus ejus: Et sapientiae ejus non est numerus.

C Magnus Dominus noster: utique cujus nec facta numerari, nec laus praevalet apprehendi. Virtus etiam magna: quia singularis, quia Omnipotens, quia rerum omnium gubernator et conditor: cujus sapientiae numerus non praevalet ullo modo comprehendi. Numerus enim hic pro fine ponitur: quod enim numeratur finitur.


6 Suscipiens mansuetos Dominus: Humilians ÷ autem .. peccatores usque ad terram.

C Mansueti: sunt patientes afflicti per multas tribulationes. Rectum quoque est ut hi suscipiantur in coelum, superbi dejiciantur in terram: ut permutatione [Col. 0521C] vicaria unde humilis levatus est, inde superbus corruat:


7 Praecinite Domino in confessione: Psallite Deo nostro in cithara:

C Illis dicitur praecinite, qui adhuc tacere noscuntur: et quomodo et cui canendum sit ostendit, dum subdit: Domino in confessione. Cithara autem: significat virtutes, consona operatione praecinentes: quae tunc veram citharam reddunt, quando nulla rupta est chorda, id est virtus. Quomodo enim integra esset cithara, una chorda rupta? nec sonus perfectus redditur, dum rupta non sonat.


8 Qui operit coelum nubibus: Et parat terrae pluviam.

[Col. 0521D] C Coelum: sanctam prophetiam congruenter advertimus. Hanc divina provisione obscuritas, similis nubibus, tegit: ut sensus incitet nostros ad quaerendum, dum gratius acciptur ad quod fatigato desiderio pervenitur. Sed quid istae nubes parturiunt? scilicet copiam pluviarum, hoc est fontes divinae praedicationis irriguos: quamvis et ista ad litteram sint vera et salubriter intelligenda.


9 Qui producit in montibus fenum: ÷ et herbam Servituti hominum ...

C Et hoc quoque spiritualiter accipi recte potest. Nam montes, viros significant sanctos: in quibus Dominus fenum producit (id est praedicationem robustam), herbamque, id est monita molliora, unde simplicia jumenta pascantur.


10[Col. 0522A] Qui dat jumentis escam ipsorum: ÷ Et .. pullis corvorum invocantibus eum.

C Jumenta: ecclesiasticos signant greges: qui competenti refectione pascuntur, alii lacte, alii cibo solido. Corvi: sunt irreligiosi viri et pagani, qui peccatorum nigredine vestiuntur. Pulli vero corvorum (filii paganorum, vel aliorum hominum malorum) pascuntur a Deo, dum Deum invocant quem patres eorum contempserant: unde addit non omnibus eorum pullis et filiis dat fidei escam, sed invocantibus eum: quoniam soli ipsi eum invocant, qui regulas Scripturarum nulla haeretica pravitate subvertunt.


11 Non in fortitudine equi voluntatem habebit: Neque in tibiis veri beneplacitum erit ei.

[Col. 0522B] C Equus: superbum hominem atque tumidum significat, cui divinitas non potest esse placabilis, quoniam mansuetos eligit. H Tibiae hic (sicut et femora) libidinem significant: quae ullo modo in viro aut in femina Deo placere non potest. Potest autem et per equi fortitudinem et tibias praesumptio de viribus suis intelligi; non enim placet vir Deo in virtute sua, sed in timore Dei, ut sequens verbum indicat.


12 Beneplacitum est Dominio super timentes eum: Et ÷ in eis .. qui sperant super misericordia ejus.

C Beneplacitum est itaque Domino in eis qui eum formidant, sed non degeneri timore. Multi enim timent: sed quia desperant de misericordia ejus, [Col. 0522C] minime diliguntur: sicut Judas. Ille timor Deo probatur acceptus, qui cum amore maximo et pia spe conjungitur. Timeat ergo unusquisque, ne peccet: amet ut supplicet, ne tamen desperet.



ORATIO EX PSAL. CXLVI.

Aedificator coelestis Hierusalem, Deus, qui multitudinem stellarum et concludis numero, et nominatim singula vocas, sana, quaesumus, contritos corde, dispersos congrega, atque nos innumerabili sapientia tua locuple. Per Dominum nostrum Jesum Christum, etc.



PSALMUS CXLVII.



ARGUMENTUM PSAL. CXLVII.

C Propheta Hierusalem, id est, supernam alloquitur civitatem: ut secura jam reddita in civibus [Col. 0522D] suis, Dominum jugi exsultatione collaudet: enumeratque quanta populo suo pius miserator indulserit.


TT. ÷ Alleluia:

C. Ad consuetum quidem alleluia revertimur: sed nullatenus repetiisse fastidium sit, cujus verbi tantus honor est, ut cum sit in Hebraea lingua reconditum, nullo tamen constet alio sermone translatum: hoc Graecus, hoc Latinus, hoc Chaldaeus, hoc Syrus, hoc Persa, hoc Arabs, hoc tenet natio cuncta terrarum et pia devotione veneratur: hoc ergo et nos pura mente canamus.


1 Lauda, Hierusalem, Dominum: Lauda Deum tuum, Sion.

C Hierusalem (sicut saepe dictum est) interpretatur [Col. 0523A] visio pacis: quae proprie ad illam civitatem pertinet, quae vitiorum et scandalorum consortia non habebit. Sion quoque speculatio interpretatur: in illa enim Dei civitate videbimus eum sicuti est: unde merito haec duo nomina futurae civitati conveniunt.


2 Quoniam confortavit seras portarum tuarum: Benedixit filiis tuis in te.

C Cum enim seras confortatas dicit esse portarum, clausas januas beatae civitatis ostendit: quod tunc accidit, quando sponsus intravit (et quae paratae sunt cum eo) ad nuptias, ut in Evangelio de virginibus dicitur (Matth. XXV): nec quisquam ulterius sanctus exibit, nec aliquis postea novus intrabit. Magna est quidem ibi benedictio filiorum. [Col. 0523B] Dicitur autem in te: quia nunquam ab illa exire poterunt, quia aeterno munere consecrantur.


3 Qui posuit fines tuos pacem: ÷ Et .. adipe frumenti satiat te.

C Sicut autem beata Hierusalem pacem possidet: sic infelix Babylon dolorum pugnam procul dubio sustinebit. Adipem quippe frumenti, dicit ipsam contuibilem deitatem: unde sic justorum sensus reficitur, ut omnem societatem superare noscatur.


4 Qui emittit eloquium suum terrae: Velociter currit sermo ejus.

C Eloquium Domini, Verbum Patris est: quod ad terras misit, quando humilitatem piae incarnationis assumpsit. Tunc sic cucurrit sermo ejus velociter, ut sanctae Trinitatis agnitio, mirabili velocitate [Col. 0523C] mundum compleverit, idolorum cultores veritatis ipsius manifestatione convertens.


5 Qui dat nivem sicut lanam: Nebulam sicut cinerem spargit.

C Qui dat nivem sicut lanam: dat dicit, id est facit: quod fit utique, quando frigidissima peccatis corda mortalium, ad ardorem satisfactionis adduxerit. Nix est homo, cum recedit a Domino: lana, cum ad ejus venerit medicinam. Nebula: significat omne peccatum, quod semper caliginosa obscuritate peragitur. Sed velut cinis dispergitur: dum pura confessione ex Christi gratia dissipatur.


6 Mittit crystallum suum sicut buccellas: Ante faciem frigoris ejus quis sustinebit?

C Crystallus est in modum vitri glacies, per multas [Col. 0523D] hiemes condurata, et in duritiam saxi perducta substantia. H C Cui comparantur: qui frigore perfidiae constricti, per singulos dies congelascunt. Hos emittit Dominus sicut buccellas: quando conversos praedicare sua facit magnalia, unde populus esuriens coelesti pane vescatur. Ante faciem, id est praesentiam frigoris ejus dicitur, non quod ab ipso frigus illud veniat, sed fieri forte permittit, ut est: Induravit Deus cor Pharaonis (Exod. X). Ante illud frigus, quod ipse Deus non removet, nemo potest subsistere, nemo illud potest sustinere.


7 Emittet verbum suum et liquefaciet ea: Flabit spiritus ejus et fluent aquae.

H C Veniente verbo, id est praedicatione, Dei liquefacit [Col. 0524A] ea ut compuncti incipiant agere poenitentiam. Flabit spiritus, id est, Dei calor amoris. Fluent aquae, id est, profundunt fluenta spiritalis beneficii. Sicut factum est de persecutore Saulo, sic fit hodie de plurimis.


8 Qui annuntiat verbum suum Jacob: Justitias et judicia sua Israel.

C Per Jacob et Israel, significatur Ecclesia, nam et modo Israelita est quicunque est fidelis, et ante Jacob, fuit qui Domino pura devotione complacuit; illi enim verbum suum, illi noscitur pronuntiasse justitias.


9 Non fecit taliter omni nationi: Et judicia sua non manifestavit ÷ eis ...

C Non fecit taliter, quia licet omnes gentes religio [Col. 0524B] Christiana complexa sit, tamen nulli facie ad faciem locutus est, aut mare divisit, nisi tantum Israelitico populo: A vel nationi Jacob, qui ex Abraham descendit, in cujus fide omnes Christiani sunt. Illi nationi soli manifestavit judicia sua.



ORATIO EX PSAL. CXLVII.

Conforta, Domine, portas Ecclesiae tuae, et pone terminis ejus pacem, eique adipem spiritalis tritici dignanter attribue. Per Dominum nostrum Jesum Christum Filium tuum, etc.



PSALMUM CXLVIII.



ARGUMENTUM PSAL. CXLVIII.

C Propheta per paucorum commemorationem creaturarum omnes creaturas ad Domini laudes hortatur, rationales et intellectuales per se, intellectu [Col. 0524C] autem vel sensu carentes, per illas utique, quae opera Domini sapientissima consideratione collaudant.


TT. Alleluia.


1 Laudate Dominum de coelis: Laudate eum in excelsis.

C Quia dignum est, ut creatura suum laudet Creatorem, ait: Laudate Dominum. H Ad laudem Dei sola hominum natura non sufficit, jungantur et coeli. Non autem dixit, laudate coeli, sed vos qui estis in coelis, hoc est throni, dominationes, principatus, potestates, et caetera in excelsis, id est excelsi, digne laudate Excelsum.


2 Laudate eum, omnes angeli ejus: Laudate eum, omnes virtutes ejus.

[Col. 0524D] C Laudate eum, omnes angeli ejus, quod angelus Graeca lingua, Latine nuntius interpretatur; angelus enim officii nomine dicitur, non naturae. Omnes virtutes ejus, hoc generale nomen est, ibi enim concluduntur omnia quae dignitate coelestis militiae grandescunt.


3 Laudate eum, sol et luna: Laudate eum, omnes stellae et lumen.

H Ideo sol, et luna, et stellae laudant eum, quae a suo officio et servitio non recedunt; et servitium ipsorum laus Dei est. Addit, lumen, ut quomodo de invisibilibus dixit, laudate, omnes virtutes, sic de visibilibus dicit, laudate eum, omne quod lucet.


4 Laudate eum, coeli coelorum: [Col. 0525A] Et aquae quae super coelos sunt Laudent nomen Domini.

C Quamvis in Genesi unum coelum factum esse legerimus, tamen in Paulo et hic plurali nuncupantur numero. Aquae vero, quae super coelos sunt, istas esse quae depluunt non dubium est, nam dicitur et in Genesi: Cataractae coeli apertae sunt (Gen. VII). Dicit vero, laudent nomen Domini, et praecipit ex operibus suis Dominum debere laudari. Et quid dignius, quam quod conditio rerum proprium laudet auctorem?


5 Quia ÷ ipse dixit, et facta sunt ..: Ipse mandavit et creata sunt.

C Dicendo ipse, Dominum significat Salvatorem. Ipse enim est Verbum caro factum, cujus jussione [Col. 0525B] cuncta creata sunt. Distant autem facere et creare; facere enim possumus et nos, qui creare non possumus. Et ideo quia dixit, facta sunt, quod est generale verbum, addidit quod erat divinitatis proprium, scilicet creata sunt. Mandavit, significat constituit atque formavit.


6 Statuit ea in saeculum et in saeculum ÷ saeculi ..: Praeceptum posuit et non praeteribit.

C Statuit ea, declarat potentiam Domini, virtutemque ejus, ut dubium non sit omnipotentem esse Dominum, quando quae ille constituit nulla mutabilitate vertuntur. Praeceptum, legem dicit sive conditionem, ut omnia sub ipsius potestate esse noscantur. Ideo addidit, et non praeteribit; praeterire non potest, quod Omnipotens statuit et veritas promisit.


7[Col. 0525C] Laudate Dominum de terra: Dracones et omnes abyssi.

C Dracones et abyssos mystice personas truculentas et validas debemus accipere, quae hic in bonum conversae, in illa patria Dominicis laudibus gloriantur. Quamvis etiam secundum litteram intelligendo, dracones venenosi, Deum laudent ut aliae creaturae.


8 Ignis, grando, nix, glacies, spiritus procellarum: Quae faciunt verbum ejus.

C Ignis, grando, nix, glacies, mystice significant homines, qui in hoc saeculo ex turbulentis sunt et pessimis studiis conversi ad Dominum. Et spiritus procellarum sunt, qui ex tempestuosis et improbis [Col. 0525D] operibus ad confessionis gratiam venire meruerunt.


9 Montes et omnes colles: Ligna fructifera et omnes cedri.

C Montes, homines significat praetumida potestate sublimes; colles, mediocres; ligna fructifera, eos qui ex duritia peccatorum conversi, fructus morum faciunt. Cedri, absolute superbos significat.


10 Bestiae et universa peccora: Serpentes et volucres pennatae.

C Bestiae, crudeles significat et indomitos; universa pecora, communem plebem; serpentes, venenosos et callidos: volucres, philosophos, qui cogitationum velocitate, naturas discurrunt significant, [Col. 0526A] de quibus omnibus sibi Christus parat electos, qui in illa resurrectione et laude, angelorum possint coetibus congregari.


11 Reges terrae et omnes populi: Principes et omnes judices terrae.

C Reges, sanctos viros significant, qui semet regunt; omnes populi, turbas, quae ad Deum conveniunt; principes, potestates excelsas advertimus; judices, nobiles et potentes. Hi enim ut frequenter evenit, subito mundi potestate derelicta, diligunt Domini servitia subire.


12 Juvenes et virgines, senes cum junioribus laudent nomen Domini: Quia exaltatum est nomen ejus solius.

C Juvenes, qui aetatis natura ferventes, ad modestiae [Col. 0526B] temperamenta se convertunt. Seniores cum junioribus: permistam significat aetatem. Quia de omni sexu, et de omni aetate, potens Dominus est evocare quos vult. Causa hic laudis justissima ponitur, quia exaltatum, etc.; exaltatum est enim, dum illi, sicut dicit Apostolus, omne genu flectitur coelestium, terrestrium et infernorum (Philip. II).


13 Confessio ejus super coelum et terram: Et exaltavit cornu populi sui.

C Confessio ejus super coelum et terram. Haec confessio laudem illam significat, quae illi post finem saeculi istius ab omnibus in beatitudine creaturis absolvitur rationabilibus. Quod autem dicit, super coelum et terram, significat quod nec coelestia nec terrestria laudibus Dei possunt aequalia reperiri. [Col. 0526C] Exaltavit cornu, id est potestatem, quia populus fidelis ibi exaltabitur, ubi omnis gloria praestatur.


14 Hymnus omnibus sanctis ejus: Filiis Israel populo appropinquanti sibi.

C Hymnus omnibus: vox ista promissio est et totius beatitudinis summa perfectio. Et quibus santis? filiis Israel, qui non solum genere, sed fide nomen istud habere merebantur.



ORATIO EX PSAL. CXLVIII.

Excelsorum omnium supereminens et excelsa potestas, Deus, concede famulis tuis, ut, sicut cuncta quae cernimus te jubente creata sunt, ita quae praecipis te custode serventur. Per Dominum nostrum [Col. 0526D] Jesum, etc.



PSALMUS CXLIX.



ARGUMENTUM PSAL. CXLIX.

C Canticum novum Propheta Domino Christo dicit esse cantandum, qui de toto orbe terrarum universalem Hierusalem construxit sua pietate; et gaudia sanctorum virtutesque describens vindictam peccantium, gloriam dicit esse justorum.


TT. Alleluia.


1 Cantate Domino canticum novum: Laus ejus in Ecclesia sanctorum.

C Nam Propheta, in hoc mundo tantum corpore constitutus, intellectu et fide in illa patria cum angelica multitudine miscebatur, in quam commonet [Col. 0527A] beatum populum canticum novum cantare. Canticum autem novum, est sanctae incarnationis arcanum, nativitas mirabilis, etc. Laus ejus, sive in ista Ecclesia, sive in illa coelesti Hierusalem.


2 Laetetur Israel in eo qui fecit eum: ÷ Et .. filiae Sion exsultent in rege suo.

C Israel et Sion, diversa vocabula, sed virtus una sanctorum est. Nam Israel interpretatur vir videns Deum; Sion, speculatio, quod utrumque ad beatum populum pertinet, qui laetari et exsultare in rege suo Christo Domino commonetur.


3 Laudent nomen ejus in choro: In tympano et psalterio psallant ei.

C Qualis sit iste chorus, alius psalmus exponit: A solis ortu usque ad occasum laudate nomen Domini [Col. 0527B] (Psal. CXII). Chorus est igitur, qui a mundi initio, de numerositate hominum congregatur in fide, et nisi in illa beata patria, non potest esse totus collectus. Tympanum et psalterium, probabiles actus significant, qui ad divina munera referuntur, quoniam actus isti, hic illis rebus significati, et hic exercitati, faciunt nos alibi Deum aeternaliter laudare.


4 Quia beneplacitum est Domino in populo suo: Et exaltabit mansuetos in salutem.

C Tunc beneplacitum est Domino in suo populo, quando illum fecerit perfecta suavitate gaudere. Mansueti, sunt patientes, qui diversas hic nequitias pro Dei regno pertulerunt. Quos exaltabit in salutem, id est in vitam aeternam.


5[Col. 0527C] Exsultabunt sancti in gloria: Laetabuntur in cubilibus suis.

C Ibi enim est exsultatio et laetitia sanctorum ubi sic bonum Dominum se habere cognoscunt, ut reis donet veniam, peccantibus gratiam, non merentibus gloriam sempiternam. In cubilibus autem, id est in secreto cordis, ubi solus ille cognoscit qui donare dignatus est. H Vel, in cubilibus, in coelesti patria. Quia hic in cubili sancti plorant, et rigant lectum lacrymis (Psal. VI).


6 Exsultationes Dei in gulture eorum: Et gladii ancipites in manibus eorum.

C Habent exsultationes in gutture sancti, quoniam sive cogitatione, sive in lingua laudare non desinunt, a quo aeterna dona percipiunt. Anceps gladius, [Col. 0527D] sermo Domini Salvatoris; ideo anceps quod duo continet Testamenta. In manibus, id est potestate sanctorum, sicut legitur: Factus est sermo Domini in manu Aggei prophetae (Agg. I).


7 Ad faciendam vindictam in nationibus: Increpationes in populis.

C Ad faciendum vindictam, ista enim tunc vere fiunt, quando cum Domino judicabunt sedentes super sedes duodecim, judicantes duodecim tribus Israel (Matth. XIX).


8 Ad alligandos reges eorum in compedibus: Et nobiles eorum in manicis ferreis.

C Exponit iste versus quid ille gladius faciat bis acutus, alligat reges terrae in compedibus, unde non [Col. 0528A] sit liberum exire; vincula quoque ferrea supra mundi nobiles ponit, ut et gravia sint cum portantur, et nexus eorum rumpere nulla virtute praevaleant in aeterna damnatione.


9 Ut faciant in eis judicium conscriptum: Gloria ÷ haec .. est omnibus sanctis ejus.

C Ut faciant in eis judicium conscriptum, utique quod dicet Apostolus: Quoniam angelos judicabimus (I Cor. VI). Et ne solos apostolos judicaturos putares, adjecit: Gloria haec est omnibus sanctis ejus, omnes enim sancti cum Christo judicant, qui ejus regulis non repugnant. C Conscriptum judicium: hoc est, ut sic eos judicent, quomodo in Scripturis sanctis digestum est.



ORATIO EX PSAL. CXLIX.

[Col. 0528B] Auctor totius bonitatis, Deus (qui omnem mansuetudinem te humiliter confitentem exaltas), praesta, ut sicut sanctos exsultare facis in gloria, ita praesentem Ecclesiam custodire digneris ab hujus saeculi delectationibus. Per Dominum nostrum Jesum Christum, etc.



PSALMUS CL.



ARGUMENTUM PSAL. CL.

B Admonetur civitas Dei, ut de mundi ambitu congregata, Domino laudes et ore cantet et animo. C B Quinquagesimus psalmus, est de poenitentia; centesimus, de misericordia et judicio; centesimus quinquagesimus, de Dei laude in sanctis ejus. Sic enim ad aeternam tendimus vitam: primitus nostra peccata damnando: deinde bene vivendo: ut post [Col. 0528C] condemnatam malam vitam, et gestam bonam, mereamur aeternam. Vocati enim renuntiamus diabolo per poenitentiam, ne sub jugo ejus remaneamus; justificati sanamur per misericordiam, ne judicium, timeamus; glorificati transimus in vitam aeternam, ubi Dominum sine fine laudamus.


TT. Alleluia.


1 Laudate Dominum in sanctis ejus: Laudate eum in firmamento virtutis ejus.

H Laudate Dominum in sanctis: quod eos post celebratum judicium in aeternitatis gloria collocabit. Laudate eum in firmamento: eo quod omni infirmitate sublata, firmamentum sanctis aeternae virtutis invexerit. C Docet autem qualiter sanctos laudare oportet: scilicet ut non ipsi, sed Dominus debeat [Col. 0528D] de eorum praedicatione glorificari.


2 Laudate eum in virtutibus ejus: Laudate eum secundum multitudinem magnitudinis ejus.

H Laudate eum in virtutibus: pro eo quod mortem potentialiter immortalitate consumens, incommutabilis vitae his contribuerit gloriam. Laudate eum secundum multitudinem: quia suis tribuit tantam gloriam, qualem nec oculus vidit, nec auris audivit, nec in cor hominis ascendit (I Cor. II). C Vel secundum multitudinem magnitudinis ejus: cujus (ut alius psalmus dixit) non est finis (Psal. CXLIV). Ideo aeternaliter et sine fine laudandus praecipitur, qui secundum multitudinem magnitudinis laudari jubetur.


3[Col. 0529A] Laudate eum in sono tubae: Laudate eum in psalterio et cithara.

C Hinc instrumenta ponuntur musica aliqua, significabili modo in ordine: ut tuba concrepet, regi: psalterium canat, Deo: cithara cum reliquis, sponso: quae omnia figuraliter dicuntur laudes Domini personare. H In psalterio enim et cithara, vel decalogus opere servatus, vel mortificatio carnis (quae citharae nomine intelligitur) designatur: quia enim mortificatam carnem in se vivificaverit, jure laudatur in cithara, et in psalterio: quoniam decalogi observatione coronam aeternam assecutus est.


4 Laudate eum in tympano et choro: Laudate eum in chordis et organo.

H Laudate eum in tympano, id est, in mortificatione [Col. 0529B] carnis, et concordia charitatis, et in spiritalibus praeceptis.


5 Laudate eum in cymbalis ÷ bene .. sonantibus: Laudate eum in cymbalis jubilationis: omnis spiritus laudet Dominum.

H Impletur haec laus in cymbalis: quando corruptione carnis sanguinisque depulsa, conformati ad imaginem Creatoris, omni plenitudine spei completa, resplendent in regno Patris. Omnis spiritus: in illo igitur regno, non caro, nec sanguis, non corruptio, sed homo jam spiritalis totus effectus, Deum in spiritu (qui spiritus est) laudare jam non desinat. A Jubet Deus se laudari in sanctis: in firmamento virtutis, etc., et quae sunt illa omnia? vos, sancti ejus: virtus ejus estis, sed quam fecit in vobis: vos, firmamentum [Col. 0529C] virtutis et multitudo magnitudinis ejus, quam fecit et ostendit in vobis: vos estis tuba, psalterium, cithara et tympanum, chordae et organum, et cymbala jubilationis bene sonantia, quia consonantia: [Col. 0530A] vos estis haec omnia. Nihil hic vile, nihil transitorium, nihil ludicre cogitetur. Et quia sapere secundum carnem mors est: omnis spiritus laudet Dominum.



ORATIO EX PSAL. CL.

Harmoniae nostrae suavissimum melos, qui nostri pectoris modulamina, nunc flatibus, nunc fidibus praecipis exerceri, praesta, ut dum illa spiritali concinimus affectu, perpetualibus choris inserti, te cum sanctis omnibus collaudemus. Per Dominum nostrum Jesum Christum Filium tuum, etc.


FINIT LIBER PSALMORUM, NUMERO CENTUM QUINQUAGINTA.



PSALMUS CLI (apocryphus).



ARGUMENTUM HUJUS PSALMI.

[Col. 0530B] B Hic psalmus proprie inscribitur Davidi, extra numerum psalmorum, cum pugnavit cum Goliat.

Pusillus eram inter fratres meos: Et adolescentior in domo patris mei. Pascebam oves patris mei: Manus meae fecerunt organum: Digiti mei aptaverunt psalterium: Et quis annuntiavit Domino meo? Ipse Dominus, ipse omnium exauditor: Ipse misit angelum suum. Et tulit me de ovibus patris mei: Et unxit me in misericordia unctionis suae. Fratres mei boni et magni: Et non fuit beneplacitum in eis Domino. Exivi alienigenae obviam: [Col. 0530C] Et maledixit mihi in simulacris suis. Ego autem evaginato ab eo gladio ipsius amputavi caput ejus: Et abstuli opprobrium a filiis Israel.





[Col. 0529]
SANCTI BRUNONIS EPISCOPI HERBIPOLENSIS COMMENTARIUS IN CANTICA.



CANTICUM ISAIAE PROPHETAE. CAPITULO XII.
[Col. 0529D]

1 Confitebor tibi, Domine, quoniam iratus es mihi: Conversus est furor tuus et consolatus es me.

H Hoc est, qui prius ex Aegypto per siccum mare pergentes in solitudine dixistis: Cantemus Domino, (Exod. XV), et reliqua nunc iterum percusso Aegypto, quia blasphemavit Dominum, et flumine illius arefacto atque conciso et humiliato, glorificate Deum et dicite: Confitebor tibi, Domine, etc. Nato enim Domino, quando in orbe Romano primo facta est descriptio (Luc. II), Augustus Caesar Romanorum regum Aegypti destruxit, et omnis Aegyptus in rivis [Col. 0530D] septem percussus est, et Nilus aquarum multarum, qui prius uno fluens alveo intransmeabilis erat, in septem partes concisus est, ut calceatis pedibus transiretur, ideo glorificate Dominum qui in Aegyptum vindicavit peccata sua, et dicite: Confitebor tibi, Domine, id est laudabo te, vel poenitentiam agam, quoniam iratus es mihi, propter peccatum meum. Conversus est furor tuus, id est indignatio tua. Consolatus es me per absolutionem peccatorum.


2 Ecce Deus Salvator meus: Fiducialiter agam et non timebo.

Vox fidelium Judaeorum. Ecce Deus Salvator meus, qui nobis promissus est in prophetis, qui nobis salutem [Col. 0531A] dedit. Fiducialiter agam et non timebo, id est, fidem habeo in illum quod me liberet, et fiducialiter praedicabo illum, id est sine timore.


3 Quia fortitudo mea et laus mea Dominus: Et factus est mihi in salutem.

Quia fortitudo mea et laus mea Dominus, quia fortem me facit adversus insidias inimici, ipsum laudabo Filium Dei. Et factus est mihi in salutem: id est secundum divinitatem non est factus, sed genitus a Patre, in fine vero temporum, factus est in salutem aeternam.


4 Haurietis aquas in gaudio de fontibus Salvatoris: Et dicetis in illa die: Confitemini Domino et invocate nomen ejus.

Vox prophetarum ad populum Judaicum. Haurietis [Col. 0531B] aquas in gaudio, id est, doctrinam Evangelii et apostolorum in laetitia accipietis. De fontibus Salvatoris, fontes Jesu fuerunt apostoli et evangelistae. Et dicetis in illa die, o vos apostoli, scilicet gentibus, vestris sequacibus, in illo tempore, ut laudent Dominum: Confitemini Domino et invocate nomen ejus, subauditur, ut ab ipso salvemini.


5 Notas facite in populis adinventiones ejus: Mementote quoniam excelsum est nomen ejus.

Vox apostolorum ad gentiles, qui jam crediderunt, notas facite in populis adhuc non credentibus, adinventiones ejus. Adinventiones Christi, superbos humiliare, humiles exaltare; vel, peccatores justificare, et obstinatos damnare. Mementote quoniam excelsum est nomen ejus, sicut scriptum est: Christus [Col. 0531C] factus est pro nobis obediens usque ad mortem, propter quod Deus exaltavit eum, etc. (Philip. II).


6 Cantate Domino quoniam magnifice fecit: Annuntiate hoc in universa terra.

Cantate Domino, id est laudate Dominum, quoniam magnifice fecit, scilicet hominem assumendo, a mortuis resurgendo, in coelos ascendendo. Annuntiate hoc in universa terra, id est in omnibus gentibus, quod assumpserit hominem.


7 Exsulta et lauda, habitatio Sion: Quia magnus in medio tui sanctus Israel.

H Exsulta et lauda, habitatio Sion, quia magnus in medio tui sanctus. O [(124) 1Kb] . Habitator Sion, exsulta et lauda Deum tuum, quia magnus et sanctus Israel, id est Jesus Christus Deus tuus, qui tuus ante videbatur [Col. 0531D] Deus, et modicis Judaeae terrae claudebatur angustiis, nunc implevit omnem terram, et invocatur in universis gentibus. Aliter: Sion, id est Ecclesia, lauda, quia sanctus Israel in medio tui habitat Christus Dominus.



CANTICUM EZECHIAE REGIS. ISA. CAPITULO XXXVIII.

H Ne elevaretur cor Ezechiae post incredibiles triumphos infirmatur, et vidit se esse moriturum, et convertit faciem suam ad parietem templi, ne lacrymas suas ostenderet aliis, et flevit fletu magno, propter promissionem Dei ad David, quam videbat [Col. 0532A] in sua morte perituram, quia tunc non habebat filios, et desperabat Christum de suo semine nasciturum. Qui post redditam sibi sanitatem ita conscripsit: Ego dixi: In dimidio, etc.; quae scriptura non dicitur proprie oratio, sed gratiarum actio pro beneficio quod suscepit.


1 Ego dixi: In dimidio dierum meorum vadam ad portas inferi: Quaesivi residuum annorum meorum.

H Ego dixi, narrat quid tempore languoris tacitus cogitaret. Dixi, inquit, desperatione in corde meo. Vadam ad portas inferi, id est vel mortis, vel tartari, de quibus dicitur: Qui exaltas me de portis mortis, (Psal. IX) et reliqua, ad quas in dimidio cursu vitae et errorum tenebris ducentur viri sanguinum et dolosi, [Col. 0532B] qui non dimidiabunt dies suos (Psal. LIV); non enim implent opera virtutum, nec poenitent delictorum suorum. Aliter: Ego dixi. In dimidio dierum meorum, id est in medio cursu vitae meae, id est in juventute, vadam ad portas inferi, id est descendam ad infernum, sicut caeteri sancti. Quaesivi residuum annorum meorum, id est non me putans ultra victurum, postulavi ut concederetur mihi tempus vitae quod residuum erat.


2 Dixi: Non videbo Dominum Deum in terra viventium: Non aspiciam hominem ultra et habitatorem quietis.

Dixi: Non videbo, subauditur, si descendero in infernum, non videbo Deum in societate sanctorum. In terra viventium. H Ergo regio sanctorum ipsa est quae vocatur terra viventium. Hoc est autem omne quod [Col. 0532C] metuit, ne salutare Dei, ductus ad inferos non mereatur aspicere. Non aspiciam hominem ultra et habitatorem quietis. Quod nos olim propter verbi ambiguitatem sequenti versiculo junximus. Sermo enim Hebraicus, si legitur edel, requiem significat: si vero eled occidentem significat. Timet ergo ne cum sanctis Dei hominibus non habitet in requie, ne generatio illius instar tabernaculi dissolvatur, ne in telae similitudinem in ipso lucis exordio praecidatur, et nequaquam de semine ejus Christus oriatur.


3 Generatio mea ablata est et convoluta est a me: Quasi tabernaculum pastorum.

Generatio mea, id est procreatio filiorum meorum, avulsa et remota est. Quasi, id est, sicut a movetur [Col. 0532D] tabernaculum pastorum. Tribus modis dolebat iste vir sanctus, vel quia sciebat se descensurum ad infernum propter peccatum, vel quia sciebat se non visurum ibi Dominum, vel certe, quia sine filiis adhuc erat, non nasciturum Dominum de semine suo, qui erat illi promissus, timebat.


4 Praecisa est velut a texente vita mea: Dum adhuc ordirer succidit me. De mane usque ad vesperam finies me.

Praecisa est vita, id est cursus vitae meae. Dum adhuc ordirer, id est dum essem juvenis, succidit me. De mane usque ad vesperam finies me, aut enim levius habebo, aut finem vitae accipiam.


5[Col. 0533A] Sperabam usque ad mane: Quasi leo sic contrivit omnia ossa mea.

H Sperabam usque mane, sicut Job, in die noctem, et in tenebris lucem exspectabat (Job XVII), mutatione temporum putans mutari posse supplicia. Hoc verum esse novit qui magnis febribus aestuat, cujus ignis internus, ut leo omnia ossa consumit, nec se putat prae doloris magnitudine ultra victurum. Quasi leo sic contrivit omnia ossa mea, id est omnem fortitudinem meam.


6 De mane usque ad vesperam finies me: sicut pullus hirundinis sic clamabo: Meditabor ut columba.

Sicut pullus hirundinis sic clamabo, id est sicut hirundo sic gemo. Aliter. Sicut pullus hirundinis, [Col. 0533B] mors imminens et languor incumbens et dolor, ut leo ossa mea frangebat; sed ego ut hirundo et columba, fletibus et gemitibus dies noctesque jungebam, et a Deo solo qui subvenire potuit, praestolabar auxilium: cui dicebam, plus patior quam mea poscunt merita, sed si quid erravi, convertar ad melius. Clamat pullus hirundinis ad matrem pro cibo, gemit columba: ita ego ad Deum meum faciam propter peccata mea, donec misereatur mei.


7 Attenuati sunt occuli mei: Suspicientes in excelso.

Attenuati sunt oculi mei, id est defecerunt lacrymarum effusione. Suspicientes in excelso, id est veniam postulantes.


8 Domine, vim patior, sponde pro me: [Col. 0533C] Quid dicam aut quid respondebit mihi. Cum ipse fecerit?

Domine, vim patior, id est infirmitas mea major est quam fragilitas mea possit ferre. Sponde pro me, id est tu esto fidejussor, ut sanitate recepta ad priora vitia non redeam. Quid dicam, aut quid respondebit mihi? subintellige ipse Dominus. H Cum ipse fecerit vel imposuerit ipsam infirmitatem. Aliter. Tu sponde pro me, non est enim volentis, (Rom. IX) et reliqua. Et rursum in se revertitur, quid dicam, quidve causabor contra te factorem meum? aut quid respondebit mihi? quia ipse fecit quod voluit: Omnia igitur sustinenda sunt quaecunque decreverit. Vel, cum ipse fecerit mecum misericordiam, et veniam spoponderit.


9[Col. 0533D] Recogitabo tibi omnes annos meos: In amaritudine animae meae.

H Recogitabo omnes annos meos, scilicet prosperitatis atque laetitiae meae recordabor in amaritudine animae meae, id est cum essem in amaritudine infirmitatis. Nulla res enim longa mortalium est, omnisque felicitas saeculi, dum tenetur amittitur; cum enim tempus tribulationis advenerit, omnis praeterita saeculi felicitas nihil adjuvat sustinentem. Ergo Ezechias reputare se dicit omnes annos regni sui et praeteritae, ut putabat, beatitudinis in praesenti amaritudine. Et quia jam securus est nec patitur quae refert, de humano statu philosophatur et dicit: Domine, etc.


10[Col. 0534A] Domine, si sic vivitur et in talibus vita spiritus mei corripies me et vivificabis me: Ecce in pace amaritudo mea amarissima.

H Domine, si sic vivitur, id est si sic est vita hominis ut infirmetur, et in talibus, subintellige varietatibus infirmitatum, vita spiritus mei, id est vita animae meae est, corripies me, subintellige infirmitatem dando, et vivificabis me, iterum sanando, ecce in pace amaritudo, etc., id est ecce in pace populi mei et civitatis meae est mihi amaritudo amarissima; illis, scilicet populis, de liberatione gaudentibus, et me per mortem recedente, quia ipsi liberati sunt a Sennacherib, ego solus limina mortis intravi.


11 Tu autem eruisti animam meam ut non periret: Projecisti post tergum tuum omnia peccata mea.

[Col. 0534B] H Tu autem eruisti animam meam, subintellige de inferno, ut non periret. Et projecisti post tergum tuum omnia peccata mea, ne videres illa ad damnandum me, sed ad indulgendum. Vel etiam in praesenti eruisti vitam meam.


12 Quia non infernus confitebitur tibi, neque mors laudabit te: Non exspectabunt qui descendunt in lacum veritatem tuam.

H Quia non infernus confitebitur tibi, id est qui in inferno sunt non laudabunt te, id est diabobus, neque mors laudabit te. Non exspectabunt qui descendunt in lacum veritatem tuam, id est non exspectabunt [Col. 0534C] veritatem judicii, sed misericordiam liberationis, maxime cum Christus ad inferna descendit ut vinctos liberaret.


13 Vivens vivens ipse confitebitur tibi sicut et ego hodie: Pater filiis notam faciet veritatem tuam.

Vivens vivens ipse confitebitur. Quisquis vivendo vivit, in coelesti patria, ipse laudabit te sicut et ego hodie, subintellige laudo. Pater filiis notam faciet veritatem tuam. H Patrem se vocat, et subjectos sibi, filios; vel, omnem aetatem post se futuram, et non a se generatos, quia Manassen pessimum genuit, qui non legitur Dominum benedixisse et veritatem Domini confessus esse, sed maledixisse Deo sanctos ejus persequendo. Veritatem tuam, id est [Col. 0534D] veritatem misericordiae tuae. Confessio hic non pro poenitentia, sed pro gloria et laude accipitur. Et ita pater filiis notam faciet veritatem tuam, ut per singulas successiones, Dei veritas et justitia posteris praedicetur.


14 Domine salvum me fac: Et psalmos nostros cantabimus cunctis diebus vitae nostrae in domo Domini.

H Domine, salvum me fac, ab omnibus adversis. Et psalmos nostros, id est psalmodiam laudis, cantabimus cunctis diebus vitae nostrae, id est quandiu vixerimus omnes qui in te credimus, tuoque auxilio liberati sumus.



CANTICUM ANNAE. REGUM LIBRI I, CAPITULO II.
[Col. 0535A]

1 Exultavit cor meum in Domino: Et exaltatum est cornu meum in Deo meo.

H Dicat Ecclesia Christi, civitas regis magni, gratia plena, prole fecunda, dicat quod tanto ante, de se prophetatum per os hujus piae matris agnoscit. Exsultavit cor meum. Addidit, in Domino, quia non in se, sed in Domino exsultavit. Et exaltatum est cornu meum in Deo meo. Vero exaltatum cornu meum, quia non in se sed in Domino suo exaltatum est, et in alio loco dicit, exaltabuntur cornua justi (Psal. LXXIV); quia de crucis Christi apicibus, justis conferuntur haec cornua: in his ventilabimus atque destruemus adversarias potestates, animae nostrae insidiantes. [Col. 0535B] Aliter: Exsultavit cor meum in Domino, id est mens mea. Et exaltatum cornu meum, id est filius meus in Deo meo.


2 Dilatatum est os meum super inimicos meos: Quia laetata sum in salutari tuo.

Dilatatum est os meum super inimicos meos, subintellige Judaeos et haereticos, quia super illos dilatatum est os Ecclesiae, quae coram Judaeis et infidelibus sine prohibitione loquitur secundum Evangelium. Aliter: A dilatatum est os meum, quia et in angustiis pressurarum sermo Dei non est alligatus (II Timoth. II), nec in praeconibus alligatis. Et laetata sum in salutari tuo. Christus iste est Jesus.


3 Non est sanctus ut est Dominus: Neque enim est alius extra te: et non est fortis [Col. 0535C] sicut Deus noster.

Non est sanctus, subintellige aliquis, sicut Deus Pater. Neque enim est alius extra te, scilicet Deus verus. Et non est fortis, subaudi alius Deus immutabilis, sicut tu cum Filio et Spiritu sancto. H Vel non est sanctus ut est Dominus et justus, etc., tanquam sanctus et sanctificans, justus et justificans. Non est sanctus extra et praeter te, quia nemo fit nisi abs te.


4 Nolite multiplicare loqui Sublimia: gloriantes.

RABANUS. Vox Ecclesiae: Nolite multiplicare loqui, id est nolite gloriari in sapientia legis, sublimia intellige verba, gloriantes. Et Salomon dicit: Altiora te ne quaesieris (Eccli. III), et alibi: Dominus in coelo et tu in terra (Eccle. V): ideo sint pauci sermones [Col. 0535D] tui.


5 Recedant vetera de ore vestro: Quia Deus scientiarum Dominus: et ipsi praeparantur cogitationes.

Recedant vetera, id est veteres traditiones. Quoniam Deus scientiarum Dominus, id est non solum dat scientiam sanctis, sed et ipsi praeparantur cogitationes, id est manifestae sunt. Aliter. H Recedant vetera, hoc est, magniloquium non exeat de ore vestro. Quia Deus scientiarum Dominus est: haec dicuntur de se praesumentibus, qui se justos putant, et ideo superbi et justitiae Dei non sunt subjecti, quia de suo putant non de Deo posse se placere; atque ideo arbiter conscientiarum Dominus, et ipse [Col. 0536A] videns cogitationes hominum, quoniam vanae sunt, si hominum sunt, et ab illo non sunt a quo ipsi homines sunt, sinit superbos cadere, humiles exaltari.


6 Arcus fortium superatus est: Et infirmi accincti sunt robore.

Arcus fortium superatus est, id est potentia Aegyptiorum in signis Moysi, vel potestas Judaeorum. Et infirmi accincti robore sunt, id est. Judaei liberati a servitute Aegypti, vel gentiles fortitudine fidei.


7 Repleti prius pro panibus se locaverunt: Famelici saturati sunt.

H Repleti prius pro panibus se locaverunt, id est gentiles non habentes prius doctrinam. Judaei enim repleti sunt prius panibus, id est doctrina Veteris Testamenti, et pro panibus se locaverunt, id est pro [Col. 0536B] doctrina Christi se seperaverunt a consortio fidelium, Aliter, se locaverunt, id est diabolo tradiderunt se pro doctrinis suis, nolentes communicare corpori Christi.


8 Donec sterilis peperit plurimos: Et quae multos habebat filios infirmata est.

Donec sterilis peperit plurimos, id est gentilitas peperit plurimos filios. Et Judaea infirmata est, in pariendo filios Dei.


9 Dominus mortificat et vivificat: Deducit ad inferos et reducit.

Dominus mortificat et vivificat, Pater mortificavit Filium permittens illum tradi quem vivificavit resurgendo. H Deducit ad inferos et reducit, id est deduxit animam Filii cum jucunditate ad inferos et [Col. 0536C] reduxit.


10 Dominus pauperem facit et ditat: Humiliat et sublimat.

Dominus pauperem facit, cum dicit: Si vis perfectus esse, vende omnia quae habes (Matth. XIX). Et ditat, generando in illo virtutes, et reddendo centuplum. Humiliat, sanctos in praesenti, et sublimat, in futuro.


11 Suscitans de pulvere egenum: Et de stercore erigens pauperem.

H Suscitans de pulvere egenum, id est de corruptione Christum, quia caro ejus non vidit corruptionem (Psal. XV). De stercore erigens pauperem, id est apostolos. Aliter, suscitans a terra pauperem, id est Christum, qui propter nos pauper factus est [Col. 0536D] cum dives esset, ut ejus paupertate vel morte ditaremur (II Cor. VIII). Egenus quippe idem qui pauper. Stercus autem, unde erectus est, rectissime intelliguntur persecutores Judaei.


12 Ut sedeat cum principibus: Et solium gloriae teneat.

H Ut sedeat cum principibus, id est cum apostolis in judicio. Et solium gloriae teneat, id est ut ad dexteram Patris sedeat Christus, vel teneant apostoli sedem gloriae, quam Dominus eis tribuit.


13 Domini enim sunt cardines terrae: Et posuit super eos orbem.

Domini sunt enim cardines terrae, id est fines qui sunt apostoli, quia in omnem terram exivit sonus [Col. 0537A] eorum (Psal. XVIII). Et posuit super eos orbem, id est sanctam Ecclesiam super doctrinam apostolorum.


14 Pedes sanctorum suorum servabit: et impii in tenebris conticescent: Quia non in fortitudine sua roborabitur vir.

Pedes sanctorum suorum, id est sensus vel opera servabit ne peccent. Impii in tenebris conticescent, Judaei, scilicet haeretici et falsi Christiani, qui vagantur offendendo, discurruntque simul cum daemonibus. Quia non in fortitudine sua roborabitur vir, id est nemo fortis in propria fortitudine convalescit. Aliter, pedes sanctorum, hoc est electorum suorum opera, in viam justitiae dirigit. Et impii in tenebris conticescent, quia mittentur in tenebras exteriores, ubi conticescent, id est ab arrogantia superbiae suae [Col. 0537B] cessabunt. Quia non in fortitudine sua roborabitur vir, hoc est in fortitudine propria, sed in virtute divina potest esse vir, id est populus credentium.


15 Dominum formidabunt adversarii ejus: Et super ipsos in coelis tonabit.

Dominum formidabunt adversarii ejus, id est daemones vel homines impii. Et super ipsos, subaudi impios; tonat, in praesenti in libris comminans eis aeterna supplicia, vel in futuro grandines et coruscationes.


16 Dominus judicabit fines terrae, et dabit imperium regi suo: Et sublimabit cornu Christi sui.

H Dominus judicabit fines terrae, in die judicii [Col. 0537C] omnes habitantes in terra, vel unumquemque secundum opera sua, quando de hac luce migraverit in regnum patriae coelestis. Et dabit imperium regi, id est corpori suo, quod est Ecclesia. Quae propter unctionem baptismi rex appellatur, sicut appellabantur in Veteri Testamento qui unguebantur reges. Et sublimabit cornu Christi sui, id est potentiam sanctae Ecclesiae, quae unctionem sancti Spiritus accepit in baptismo manus impositione. Aliter, Dominus judicabit fines, id est extrema opera hominis, in quibus inventus fuerit, non solum priora. Et dabit imperium regi suo, hoc est populo Christiano, quia dat eis virtutem qua carnem sicut reges regant. Et sublimabit cornu christi: omnes quippe unctos ejus chrismate, recte christos dicere possumus; [Col. 0537D] quod tamen totum cum suo capite corpus, unus est Christus



CANTICUM MOYSI. EXODI CAPITULO XV.


1 Cantemus Domino: gloriose enim magnificatus est: Equum et ascensorem projecit in mare.

Cantemus, id est laudemus, quia magnificatus est in signis Aegypti. Sed gloriose magnificatus est, equites et ascensores eorum in mare dejiciendo, Pharaonem videlicet et exercitum ejus. Spiritualiter illa laus laudem significat, quae nunc agitur in Ecclesia. Laudaverunt illi Dominum, laudemus et nos, dicit Ecclesia, quia, O magnificatus est Christus in [Col. 0538A] carnis assumptione, et nascendo de Maria virgine, et diabolum per mortem crucis vincendo, equum et ascensorem dejiciendo in mare, id est diabolum et ministros ejus in infernum dejiciendo, sed resurgendo et in coelum ascendendo, gloriose magnificatus est.


2 Fortitudo mea et laus mea Dominus: Et factus est mihi in salutem.

Fortitudo mea Dominus, dicit Moyses, quia fortes nos fecit adversus insidias inimicorum nostrorum. Laus nostra est, ipsum laudate, qui factus est nobis in salutem, nos redimendo, liberans nos de servitute Pharaonis. Spiritualiter fortitudo est Dominus sanctae Ecclesiae, quia ipsam fortem facit ad toleranda adversa hujus mundi.


3[Col. 0538B] Iste Deus meus et glorificabo eum: Deus patris mei et exaltabo eum.

Iste est Deus, id est Christus, et glorificabo, hoc est laudabo eum. Deus patris mei, Abraham scilicet et exaltabo eum, id est magnum praedicabo. Fuerunt haeretici qui dixerunt duos esse deos, unum Veteris Testamenti, alterum Novi: Deum Veteris Testamenti dicebant esse justum et crudelem, eo quod juste praeciperet, et eos qui peccabant interimi praeciperet dicens: Si quis hoc vel illud fecerit morte moriatur. Deum vero Novi Testamenti dicebant justum et misericordem, eo quod peccantes ad poenitentiam provocaret dicens: Poenitentiam agite. Sed omnes isti mentiti sunt, ostendente Moyse ipsum [Col. 0538C] Deum esse Veteris Testamenti quem et Novi.


4 Dominus quasi vir pugnator. Omnipotens nomen ejus: Currus Pharaonis et exercitum ejus projecit in mare.

Dominus quasi vir, tunc Pharaonem, nunc diabolum debellando. Omnipotens, quia solus omnia potest. Currus Pharaonis, etc., omnia quidem quae hic dicuntur et facta sunt in Pharaone tunc, etiam postea per Christum in antiquo perfecta sunt hoste: Quae etiam prophetico spiritu hic praedicuntur futura quasi praeterita:

5 Electi principes ejus submersi sunt in mari Rubro: abyssi operuerunt eos: Descenderunt in profundum quasi lapis.

[Col. 0538D] Electi principes, id est principalia vitia pariter cum minimis subruuntur. Abyssi operuerunt eos, id est gehenna, in quam quasi lapis descenderunt. Quia et ille et iste, Pharao scilicet et diabolus, gravati duritia peccatorum lapides vivi non erant.


6 Dextera tua, Domine, magnificata est in fortitudine: dextera tua, Domine, percussit inimicum: Et in multitudine gloriae tuae deposuisti adversarios meos.

Dextera tua, Domine, magnificata est, hoc est, dexteram tuam, Domine, id est Filium tuum Christum magnificemus in fortitudine victoriae, qui percussit inimicum libertatis nostrae, deponens eum de dominio deceptorum.


7[Col. 0539A] Misisti iram tuam quae devoravit eos sicut stipulam: Et in spiritu furoris tui congregatae sunt aquae.

Misisti iram tuam, Iram. id est vindictam, non tamen ira deitatis turbatur. Quae devoravit eos sicut stipulam, quia sicut facile ignis stipulam consumit, sic facile erat Deo eos submergere. Et in spiritu furoris tui, quia patientibus furor videtur, cum sit aequum judicium.


8 Stetit unda fluens: Congregatae sunt abyssi in medio mari.

Stetit unda fluens, id est vel maris divisi vel Jordanis ut legitur (Exod. XIV). Congregatae sunt abyssi, ne nocerent justos et necarent injustos.


9 Dixit inimicus: Persequar et comprehendam: [Col. 0539B] Dividam spolia, implebitur anima mea.

Dixit inimicus, id est Pharao: Persequar, etc., ista enim sunt verba Pharaonis vel diaboli, quibus tamen fortior superveniens spolia abstulit (Luc. IX).


10 Evaginabo gladium meum: Interficiet eos manus mea.

Evaginabo gladium meum, id est gladios, et manus, id est potentia mea vel multitudo exercitus, interficiet eos. Ita dicit et diabolus. Evaginabo gladium, id est, aperiam omnes fallendi modos, et interficiet eos spiritualiter manus mea.


11 Flavit spiritus tuus et operuit eos mare: Submersi sunt quasi plumbum in aquis vehementibus.

Flavit spiritus tuus: spiritu enim fortitudinis tuae [Col. 0539C] submersi sunt. Quasi plumbum: flexibiles ad malum, et gravati a malitia, ne possint ad bonum animam elevare.


12 Quis similis tui in fortibus, Domine, quis similis tui? magnificus in sanctitate: Terribilis atque laudabilis et faciens mirabilia.

Quis similis tui? magna faciens (quia sanctus es) terribilis (judicando), atque laudabilis (dimittendo peccata poenitentibus), et faciens mirabilia: in cruce et in peccatorum conversione.


13 Extendisti manum tuam. Et devoravit eos terra.

Extendisti manum, id est virtutem tuam, et devoravit eos terra, id est arena vel peccata terrena. [Col. 0539D] O Vel terra devorantur, qui semper terrena faciunt, de terra loquuntur, litigant, terram desiderant, et luxuriae dediti, voluptatem quaerunt corporis.


14 Dux fuisti in misericordia tua: Populo quem redemisti.

Ibi dux fuisti ad terram promissam, hic ad coelestem Hierusalem redemptis.


15 Et portasti eum in fortitudine tua: Ad habitaculum sanctum tuum.

Et portasti eum tunc, id est, sine ejus labore eum advexisti: ubi tabernaculum, et postea templum videret: sicut sanctos in paradisum nunc introducis, ubi habitaculum sanctum tuum aeternum vident in aeternum.


16[Col. 0540A] Ascenderunt populi et irati sunt: Dolores obtinuerunt habitatores Philistiim.

Ascenderunt populi, Israel. Et irati sunt, id est, adversarii contra eos irati sunt. Haec autem de futuro intelliguntur. Philistiim interpretantur cadentes poculo: Idumaei, rubei vel terreni.


17 Tunc conturbati sunt principes Edom: robustos Moab obtinuit tremor: Obriguerunt omnes habitatores Chanaan. Irruat super eos formido et pavor: In magnitudine brachii tui.

Moab: ex patre interpretatur, et significat peccatores justorum persecutores, qui inebriati sunt peccatis et noxa effusionis sanguinis Christi. Vel qui sunt homicidiis inquinati, ex patre diabolo sunt: quibus haec salus justorum est invidia, quos tamen [Col. 0540B] Dominus exsuperat.


19 Fiant immobiles quasi lapis, pertranseat populus tuus, Domine: Donec pertranseat populus tuus iste quem possedisti.

Fiant immobiles: optat vel pronuntiat, quod resistere non valeant Dei populo, illi superius jam nominati populi. O Vel mystice Judaei facti sunt immobiles ad Christi fidem: donec pertranseat et veniat ad fidem omnis populus gentium, quem Dominus possidet.


20 Introduces eos et plantabis in monte haereditatis tuae: Firmissimo habitaculo tuo quod operatus es, [Col. 0540C] Domine.

Introduces eos, in terram promissam: et introducet etiam Dominus sanctos suos in coelestem Hierusalem, et plantabit in aeternum, id est, feliciter vivere faciet. In monte, scilicet Sion, et firmissimo habitaculo, hoc est Hierusalem. Spiritualiter autem Sion, contemplationem coelestem: firmissimum habitaculum, Hierusalem coelestem (cujus fines Dominus pacem aeternaliter firmam posuit (Psal. CXLVII) significat, ubi nulla infirmitas esse potest.


21 Sanctuarium tuum, Domine, quod firmaverunt manus tuae Dominus regnavit in aeternum et ultra.

O Sanctuarium tuum: hoc est sanctimonium assumptae carnis: quod non manu hominum factum [Col. 0540D] est, sed manibus Dei paratum. Dominus regnavit: regnat et regnabit in saeculum et sine terminali fine. Aliter: Et regnabit in aeterno et ultra: si quid aeterno ulterius est.


22 Ingressus est enim Pharao cum curribus ejus in mare: Et reduxit super eos Dominus aquas maris.

O. Ingressus enim: spiritualiter accipiendo: Qui Aegyptius est, et sequitur Pharaonem, id est diabolum, ille vitiorum mergitur fluctibus.


23 Filii autem Israel ambulaverunt per siccum: In medio maris.

O Filii autem Israel: mystice, id est qui sequitur Christum, et sicut ille ambulabat, ita et ipse [Col. 0541A] ambulat: aquae et murus fiunt dextera laevaque. Ipse autem media via incedit per siccum, usquequo exeat ad libertatem, et hymnum victoriae canat dicens: Cantemus Domino, gloriose enim magnificatus est, equum et ascensorem dejecit in mare: quod erit cum post mortem anima coelos gloriosa ingreditur.



ORATIO HABACUC PROPHETAE PRO IGNORANTIIS. CAPITULO III.


1 Domine, audivi auditionem tuam: Et timui.

Domine, audivi: Omnia (discipulis inquit Salvator) quae audivi a Patre annuntiavi vobis (Joan. XV), id est, probrosa adversaque carne assumpta pro humano [Col. 0541B] genere patior: et post, victa morte, intrabo in gloriam meam. Hanc auditionem propheta audivit in spiritu, et timuit.


2 Domine, opus tuum In medio annorum vivifica illua.

Domine, opus tuum. Ait ergo; deprecor, Domine, ut quod promisisti explices, finito quoque tempore reddas Christum tuum: et opus quod pollicitus es vivifica, hoc est, tuum imple promissum.


3 In medio annorum notum facies: Cum iratus fueris, misericordiae recordaberis.

In medio annorum. Cum venerit, inquit, plenitudo temporis, et opere promissa impleveris (Gal. IV): monstrabis vera esse quae es pollicitus; et cum peccantibus nobis iratus fueris, poenitentiam tamen [Col. 0541C] agentibus, misericordiae tuae recordaberis.


4 Deus ab Austro veniet: Et sanctus de monte Pharan. Diapsalma.

Deus ab Austro: Pharan, locus est vicinus Sina: in quo ipse Dominus legem dedit, qui de Virgine nasci dignatus est in Bethleem: et inde ab Austro veniens, Hierosolymam a parentibus ductus est (Luc. II), ut pro eo hostia secundum legem daretur.


5 Operuit coelos gloria ejus: Et laudis ejus plena est terra.

Operuit coelos: in adventu enim Salvatoris cuncta repleta sunt gloria, ut in Evangelio: Gloria in excelsis Deo (Luc. II). Et alibi: Domine Dominus noster, quam admirabile est nomen tuum in universa terra (Psal. VIII). Et rursum: In omnem terram [Col. 0541D] exivit sonus eorum (Psal. XVIII).


6 Splendor ejus ut lux erit: Cornua in manibus ejus.

Splendor ejus: quasi sol, sic sol justitiae clara luce radiabit. Cornua, id est vexilla ac trophaea crucis, in manibus ejus.


7 Ibi abscondita est fortitudo ejus: Ante faciem ejus ibit mors.

Ipsi abscondita est fortitudo. In cruce abscondita est fortitudo ejus; quoniam dicebat: Tristis est anima mea usque ad mortem (Marc. XIV). Et: In manus tuas commendo spiritum meum (Luc. XXIII). Ibi enim latuit virtus divinitatis, et apparuit infirmitas humanitatis.


8[Col. 0542A] Egredietur diabolus ante pedes ejus: Stetit et mensus est terram.

Egredietur: exeunte enim Domino de aquis baptismatis, occurrit mors, id est diabolus: et ante pedes ejus veniebat coluber antiquus, quoniam tentavit eum in deserto (Matth. IV).


9 Aspexit et dissolvit gentes: Et contriti sunt montes saeculi.

Aspexit et dissolvit. Stans Salvator, et oculo suo cuncta prospiciens, et intuitu suo universum mundum metiens, gentium infidelitatem dissipavit, a glacieque sua resolvit eorum corda: et daemones et superbos (qui montes dicuntur saeculi) contrivit.


10 Incurvati sunt colles mundi: Ab itineribus aeternitatis ejus.

[Col. 0542B] Incurvati sunt colles, id est, superbi per poenitentiam humiliati sunt: qui ante adventum Salvatoris superbi erant, et a nullo flecti poterant. Ab itineribus aeternitatis ejus: per carnem enim assumptam et praedicationem suam et discipulorum, et interiorem inspirationem (quibus viis divinitas ad nos venire dignata est) humiliati sunt et conversi superbi.


11 Pro iniquitate vidi tentoria Aethiopiae: Turbabuntur pelles terrae Madian.

Pro iniquitate, id est propter iniquitatem. Qui templum Dei esse debuerant: propter iniquitatem avaritiae, luxuriae et omnis malitiae, fiunt tabernaculum Aethiopum, id est daemonum. Tabernacula autem terrae Madian atque Aethiopum eosdem intellige: hi in novissimo conscii peccatorum suorum, [Col. 0542C] pavebunt judicio et turbabuntur.


12 Nunquid in fluminibus iratus es, Domine: aut in fluminibus furor tuus: Vel in mari indignatio tua.

Nunquid in fluminibus: fluminum et maris vocabulo corda exprimuntur infidelium, quae toto intentionis impetu ad inferiora rapiuntur. Sunt autem flumina bona, sunt et mala: unde littera ista potest et ista interrogatio affirmative et negative intelligi. Non enim bonis fluminibus irascitur Deus, irascitur autem malis: et mare similiter in bono et malo accipi potest. Mundana vel haeretica eloquentia et verba, malum flumen: Dei verba et praedicatio et sacramenta, bonum flumen, in quibus peccator abluitur.


13[Col. 0542D] Qui ascendes super equos tuos: Et quadrigae tuae salvatio.

Qui ascendes super equos: non in illorum corda, quibus iratus dicitur superius: sed in corda electorum tuorum ascendes, per illuminationem gratiae tuae (ut apostolorum) in his curribus equitans totum illustravit mundum et salvavit. Vel quatuor Evangelia quadriga sunt salutis.


14 Suscitans suscitabis arcum tuum: Juramenta tribubus quae locutus es. Diapsalma.

Suscitans suscitabis. Arcum dicit improvisum adventum, in quo regna mundi examinanda praevidit. Vel arcum, sacram Scripturam dicit: quam suscitavit, dum per eam in peccatis mortuos excitavit, [Col. 0543A] et implevit quae promisit tribubus patrum antiquorum.


15 Fluvios scindes terrae: viderunt te aquae et doluerunt montes: Gurges aquarum transit.

Fluvios scindes, id est reges terrae adversus tuum populum dimicantes divides atque disperges. Te viderunt excelsa regna, et sublimes hujus saeculi potestates tremuerunt. Gurges, id est, persecutio eorum qui vexabant populum tuum transiit.


16 Dedit abyssus vocem suam: Altitudo manus suas levavit.

Dedit abyssus: hoc est postquam gurges aquarum, id est persecutionum transiit, id est cessavit, id est post passionem tuam, Christe, inferi, id est [Col. 0543B] sancti in limbo patrum laudaverunt te. Et altitudo, id est angeli te resonabant esse victorem: et quasi plausu manuum elevatarum te victorem, triumphatoremque monstrarunt.


17 Sol et luna steterunt in habitaculo suo: In luce sagittarum tuarum ibunt: in splendore fulgurantis hastae tuae.

Sol et luna: post passionem suam et resurrectionem elevatus est Dominus, sol videlicet justitiae in coelum, et emisso Spiritu illustravit Ecclesiam, quae dicitur luna: quae tunc ita stetit, robore Spiritus accepto, ut nec mortem timeret. Sagittae tuae, id est plagae tuae et eruditio, populo tuo lumen praebuerunt. In sole enim Christus, in luna Ecclesia designatur.


18[Col. 0543C] In fremitu conculcabis terram: In furore obstupefacies gentes.

In fremitu conculcabis: quando injuriam populi tui vindicabis, terrena regna conculcabis, et omnes gentes admirari facies.


19 Egressus es in salutem populi tui: In salutem cum Christo tuo.

Egressus es: hoc Patri dictum intelligitur, quia exierit ad salvandum populum suum per Jesum Christum Filium suum: Deus enim erat in Christo, mundum reconcilians sibi (II Cor. V). Vel egressus a synagoga Judaeorum ad gentes.


20 Percussisti caput de domo impii: Denudasti fundamentum usque ad collum.

Percussisti caput: veniente autem Filio tuo, percussisti [Col. 0543D] Antichristum de domo impii, id est in hoc saeculo: quia in maligno mundus positus est (Joan V). Et abscondita ejus aperta fecisti, usque in sempiternum. Fundamenta enim sive abscondita ejus sunt cogitationes, quae nudantur vel in judicio omnibus, vel hic per confessionem, usque ad collum, id est usque ad verba et opera. Vel per caput diabolus intelligitur.


21 Maledixisti sceptris ejus: capiti bellatorum ejus: Venientibus ut turbo ad dispergendum me.

Maledixisti: non solum sceptris, id est, regno diaboli maledixisti, verum etiam capiti bellatorum quod percusseras, qui venerunt ut turbo: ut verterent populum tuum, Domine. Secundum litteram [Col. 0544A] autem intelligimus impium Nabuchodonosor, vel omnes adversarios, qui venerunt ut turbo ut dispergerent me, id est ut everterent Israel et captivarent.


22 Exsultatio eorum: Sicut ejus qui devorat pauperem in abscondito.

Exsultatio eorum: Exsultabunt pauperem devorantes et subjectum sibi populum, et hoc quasi in abscondito facient, id est quasi tu, Deus, nescires. Venisti igitur ad praelium pro populo tuo, et quadrigas mittens in aquas (id est in gentes multas) fecisti eis viam, etc.


23 Viam fecisti in mari equis tuis: In luto aquarum multarum.

Viam fecisti. Equi sunt sancti praedicatores: [Col. 0544B] quibus fecisti viam in populis nationum, et in quorum praedicatione turbatae sunt aquae: hoc est gentium corda. Mare enim spiritualiter mundus est: lutum, peccata et curae vanae: aquae multae, populi multi.


24 Audivi et conturbatus est venter meus: A voce contremuerunt labia mea.

Audivi et conturbatus est venter meus: Ad comminationem, inquit propheta, tuam, toto ventre, id est animo contremisco: labiorum enim tremor designat pavorem trepidae mentis. Audivi igitur vindictam tuam in peccatores (quam fecisti hic, et quam amplius facies in extremo judicio) et contremisco: ne et ego reprobus inveniar.


25 Ingrediatur putredo in ossibus meis: [Col. 0544C] Et subter me scateat.

Ingrediatur putredo, id est, non solum hunc tremorem libenter patior, verum etiam quod passus est Job (Job I) libenter sustinebo (id est putredinem corporis: ita ut innumeris scateat vermibus caro mea) et omnes angustias et tribulationes hic in hac vita.


26 Ut requiescam in die tribulationis: Ut ascendam ad populum accinctum nostrum.

Ut requiescam, id est ut hic a meis munder, et eripiar peccatis, et in die tribulationis, hoc est consummationis saeculi et judicii (in die, scilicet irae, calamitatis et miseriae) requiescam, atque ascendam ad consortium eorum qui in Christo praecesserunt, et accinxerunt se ad pugnandum contra aereas potestates [Col. 0544D] et omnia vitia armis virtutum undique cincti et expediti: cum illis ascendam in gaudia beatorum, et in hac vita de virtute in virtutem (Psal. LXXXIII). Ficus enim non florebit, ego autem floream.


27 Ficus enim non florebit: Et non erit germen in vineis.

Ficus enim non florebit: ficus, vinea et oliva, erat synagoga Judaeorum; quoniam dulcedinem bonae operationis proferebat: sed Domino veniente, virtutis fructum ferre neglexit. Similiter exponitur de malis Christianis iste et sequentes duo versus.


28 Mentietur opus olivae: Et arva non afferent cibum.

Mentietur opus olivae, aliud promittentis et aliud [Col. 0545A] facientis, dicentis ad Moysen: Omnia quaecunque dixerit Dominus faciemus (Exod. XXIV): et nolentis in eum credere qui a Moyse praedicatus est (Deut. XVII). Arva quoque, id est agri, id est Judaea, quae olim in montibus sanctis, nunc in plano sita, depressionis exsiccata peccatis, non fert cibum, nec pecori, id est simplicibus, nec armentis, id est praelatis; et ideo abscindetur.


29 Abscindetur de ovili pecus: Et non erit armentum in praesepibus.

Abscindetur de ovili: Apud Judaeos sunt praesepia litterarum coelestium, sed quia pabulum coelestis intellectus in his non sapiunt, qui jugum Evangelii bajulent absunt. Armentum enim quasi aramentum dicitur, quia aratri jugo terram aret; vel ab armis [Col. 0545B] cornuum dicitur armentum, et praelatum vel quemlibet Christi jugum ferentem significat.


30 Ego autem in Domino gaudebo: Et exsultabo in Deo Jesu meo.

Ego autem in Domino, id est non in mea justitia, sed in fide divinae protectionis gaudebo. Illi enim haec patientur, ego autem gaudebo (II Cor. I): ego compassus hic Jesu meo, gaudebo alibi cum eo: illi hic in profanis gavisi, alibi patientur aeternaliter. Ego autem hic tribulatus pro Jesu meo, post hanc vitam in re, sicut nunc in spe gaudebo et exsultabo in Deo Jesu meo. Exsultent alii in idolis suis, alii in divitiis, in honoribus, alii et libidine, ego exsultabo in redemptione mea, in Salvatore et Jesu [Col. 0545C] meo.


31 Dominus Deus fortitudo mea: Et ponet pedes meos quasi cervorum.

Deus Dominus fortitudo: in illo quippe me virtutem facere confido. Et sicut cervi spinosa transeunt, ita ego pericula delictorum Domini auxilio transcendam omnia.


32 Et super excelsa mea deducet me victor: In psalmis canentem.

Et super excelsa, id est omnem mundanam sublimitatem contemplatione coelestium transcendere facit me, victoriam ejus atque triumphum canentem.



CANTICUM MOYSI. DEUTERONOMII CAPITULO XXXII.


1[Col. 0545D] Audite coeli quae loquar: Audiat terra verba oris mei.

Audite, coeli. Maxima elementa in testimonium vocat, ut intentum faciat auditorem, et significet se de magnis locuturum.


2 Concrescat in pluvia doctrina mea: Fluat ut ros eloquium meum.

Concrescat in pluvia doctrina mea, etc., sicut innumerabiles sunt pluviarum guttae et roris, sic in hoc carmine de inscrutabilibus judiciis Dei disputabo. Vel sicut pluvia et ros terram faciunt fructificare, sic doctrina mea in vobis virtutum reviviscere fructus faciat.


3[Col. 0546A] Quasi imber super herbam: et quasi stillae super gramina: Quia nomen Domini invocabo.

Quasi imber iste versus superius sensum habet, quia nomen Domini invocabo, id est de Domino mihi sermo est.


4 Date magnificentiam Deo nostro: Dei perfecta sunt opera: Et omnes viae ejus judicia.

Date magnificentiam, id est digne eum honorate fide et operibus. Dei perfecta sunt opera, quia summe perfectus est. Et omnes viae ejus, id est opera ejus judicia, id est cum discretione rationis, id est providentissima ratione et discretione disposita et facta.


5[Col. 0546B] Deus fidelis et absque ulla iniquitate justus et rectus: Peccaverunt ei non filii ejus in sordibus.

Deus fidelis in omnibus promissis; in judiciis justus et rectus. Non filii, quia degeneraverant a vero patre, sequentes idola; sic et nunc qui peccata sequuntur, quasi degeneres sunt quod patrem bonum non imitantur.


6 Generatio prava atque perversa: Haeccine reddis Domino, popule stulte et insipiens.

Generatio prava et perversa est, scilicet sensu et opere. Haeccine reddis, id est haec ne, scilicet mala tua, vel nonne haec? Stultus dicitur et insipiens, quia beneficiis Domini ingratus existit et exstitit, vel prava [Col. 0546C] affectu, vel perversa intellectu. Populus stultus, putans utile quod est nocivum; et insipiens, non intelligens ei esse utile quod est utile.


7 Nunquid non ipse est pater tuus: Qui possedit et fecit et creavit te?

Nunquid non ipse est pater tuus? omnes enim homines Deum Patrem habent naturaliter, quia Deus generare aliquid dicitur, cum noviter vel de novo producit, unde dicitur. Istae sunt generationes coeli et terrae (Gen. II): non quod ea genuerit ex sua substantia, sed quod nova produxerit. Qui possedit et fecit et creavit te, e contrario legendum est, scilicet ita, ut quod primo creaverit disponendo ut faceret, fecerit formando. In quo enim possideret nisi prius crearet?


8[Col. 0546D] Memento dierum antiquorum: Cogita generationes singulas.

Memento dierum, memento quomodo electus sis in patriarchis, et cogita quomodo Abraham, Isaac et Jacob, et plurimos alios elegerit.


9 Interroga patrem tuum et annuntiabit tibi: Majores tuos et dicent tibi.

Interroga patrem, interroga spiritualem doctorem et eos qui majores sunt scientia.


10 Quando dividebat Altissimus gentes: Quando separabat filios Adam.

Quando dividebat, scilicet in constructione turris Babylonicae, quando per divisionem linguarum divisit gentes (Gen. XI); vel divisione [Col. 0547A] maris Rubri, quando divisit eos ab Aegyptiis (Exod. XIV).


11 Constituit terminos populorum: Juxta numerum filiorum Israel.

Constituit, hyperbolice loquitur, quia tot, dicit, constituit terminos populorum, id est, singulas gentes, quot erant singulae personae in populo Israel. Vel dicit tot esse singulas gentes constitutas, quot homines ingressi sunt de populo Israel in Aegyptum, id est septuaginta (Gen. XLVI). Quod autem alia translatio dicit, statuit terminos gentium juxta numerum angelorum Dei, sic intelligitur, quod sicut unicuique hominum custodem angelum legimus deputatum (Matth. XVIII): sic et angelos principes gentium credamus constitutos. Nam in Daniele legimus Michaelem principem [Col. 0547B] populo, et angelum Persarum vel Graecorum (Dan. X).


12 Pars autem Domini populus ejus: Jacob funiculus haereditatis ejus.

Pars autem Domini, quam elegit de omnibus istis populis et nationibus, et mirabilia sua ostendit, et singularia beneficia exhibuit, fuit populus ejus, scilicet Judaeorum. Haec dicit ut validius eis beneficia Dei commendaret, quod tanta de multitudine gentium, sibi eos elegisset, qui de Jacob stirpe descenderant, ut essent funiculus haereditatis ejus, id est, quasi haereditaria possessio ejus.


13 Invenit eum in terra deserta. In loco horroris et vastae solitudinis.

Invenit eum in terra deserta, id est, in monte [Col. 0547C] Sina, ubi illum legibus suis constrinxit (Exod. XX). In loco horroris et vastae solitudinis, id est Arabiae, quae circa desertum est.


14 Circumduxit eum et docuit Et custodivit quasi pupillam oculi sui.

Circumduxit, id est, per viam montis Seir duxit eum (Deut. II). Et docuit, scilicet patientiam vel leges ejus. Et sicut pupillam oculi, ita diligenti cura servavit eum. Pupilla enim omnibus membris cautius custoditur.


15 Sicut aquila provocans ad volandum pullos suos: Et super eos volitans.

Sicut aquila provocans ad volandum pullos suos, et reliqua. Ferunt physici aquilam pullos contra solem ponere, et quem viderit aciem in radio solis [Col. 0547D] fortiter figere, illum nutrit; quem vero torpentem viderit, dimittit: sic et Dominus docet nos semper oculo intelligentiae solem divinae majestatis intendere. Quae etiam super eos volitans provocat pullos ad volandum: ita divina pietas vult nos proficere de virtute in virtutem.


16 Expandit alas suas et assumpsit eum: Atque portavit in humeris suis.

Expandit alas. Quae etiam aquila, Deus, scilicet, bene lassescentes in se sublevat, quia ubi nos minus sufficiamus, divinum speramus auxilium. Ipse enim portat nos, sicut aquila dicitur portare pullos suos in humeris, ut si sagittetur ad eam, ipsa antequam pulli excipiat sagittas; ita Christus pro nobis vulneratus [Col. 0548A] est, et humeris suae protectionis nos defendit et Judeos olim ita portavit. Aptat autem se ita Dominus infirmis, ut intelligamus ejus pro nobis compassionem, qui etiam in Evangelio gallinae se assimulavit (Matth. XXIII).


17 Dominus solus dux ejus fuit: Et non erat cum eo Deus alienus.

Dominus solus: quia solum ejus virtutis erat, sic glorifice populum suum educere, quod nullus aliorum deorum facere valuit.


18 Constituit eum super excelsam terram: Ut comederet fructus agrorum.

Constituit, terra enim repromissionis vertex mundi esse dicitur, unde et Hierusalem umbilicus terrae esse videtur. Ferunt autem sapientes mundi, terram [Col. 0548B] globo similem, undique convexam, nostra autem terra, id est, Ecclesia, omnibus mundi virtutibus excelsior est.


19 Ut sugeret mel de petra: Et oleum de saxo durissimo.

Ut sugeret, propter affluentiam omnium bonorum dicitur, quia quamvis rupibus aspera, terra melle et oleo abundabat. Caeterum de petra melle, id est, de Christo dulcedo doctrinae ante passionem fidelibus in ista terra ministrata est. Oleum autem de saxo durissimo, id est, post resurrectionem, quando jam immortalis effectus est. Oleum Spiritus sancti Christus effudit in eadem terra.


20 Butyrum de armento, et tac de ovibus: Cum adipe agnorum et arietum filiorum Basan.

[Col. 0548C] Butyrum et lac: abundantiam rerum demonstrat, nam et terra Basan fertilissima ad alendos greges erat; unde Rubenitis et Gadditis, qui plurima pecora habebant, illa terra tradita est (Num. XXXII). Nobis autem butyrum de armento, id est, fortis doctrina nobis de patriarchis et prophetis ministratur. Et lac de ovibus, lenior doctrina simplicium, cum adipe agnorum, et arietum, id est, per exempla magistrorum et subditorum desiderium spiritale, quod in adipe signatur, praestatur. Basan interpretatur pinguedo, quia sancti pinguedinem charitatis ostendunt.


21 Et hircos cum medulla tritici: Et sanguinem uvae biberet meracissimum.

Et hircos, per hircos poenitentiarum exempla intelligimus; [Col. 0548D] sancti enim sic vivunt in mundo, quasi semper peccata defleant. Qualis est eremitarum et verorum monachorum vita. Medulla tritici et sanguis uvae: corpus et sanguinem Christi significat, meracissimum, id est, purissimum.


22 Incrassatus est dilectus et recalcitravit: Incrassatus, impinguatus, dilatatus, Dereliquit Deum factorem suum: Et recessit a Deo salutari suo.

Incrassatus est dilectus, propter rerum omnium abundantiam: et recalcitravit, sequendo deos alienos; dilatatus, scilicet in generationis propagine. Vel incrassatus deliciis, impinguatus divitiis, dilatatus honoribus et potentia; et ideo dereliquit [Col. 0549A] Deum, quasi ejus auxilio non indigeret amplius.


24 Provocaverunt eum in diis alienis: Et in abominationibus ad iracundiam concitaverunt.

Provocaverunt eum, id est ad iracundiam et vindictam talibus ausis irritaverunt. Ille quoque qui post baptismum ad idololatriam convertitur, vel vitiis vel malignis spiritibus sese mancipat, Domini vindictam in se incitat.


25 Immolaverunt daemoniis et non Deo: Diis quos ignorabant.

Immolaverunt, hoc manifestum est.


26 Novi recentesque venerunt: Quos non coluerunt patres eorum.

Novi recentesque, id est, quia stabiles non erant [Col. 0549B] in cultura Dei, quam a patribus didicerant, noviter accedebant ad deos colendos, quos non coluerunt patres eorum.


27. Deum qui te genuit dereliquisti: Et oblitus es Domini creatoris tui.

Deum qui te genuit, id est qui te formavit ut esses. Sed et nos aliter generat per baptismum in remissionem peccatorum.


28 Vidit Dominus et ad iracundiam concitatus est: Quia provocaverunt eum filii sui et filiae.

Vidit Dominus quem nihil latere potest, et corripuit eos propter peccatum: quia eum provocaverunt in cultura deorum, quos adoptaverat in filios et in filias.


29[Col. 0549C] Et ait. Abscondam faciem meam ab eis: Et considerabo novissima eorum. Generatio enim perversa est: Et infideles filii.

Et ait, abscondam (hoc est subtraham auxilium, et considerabo novissima eorum: id est ad qualem finem perveniant.


31 Ipsi me provocaverunt in eo qui non erat Deus: Et irritaverunt in vanitatibus suis.

Ipsi me provocaverunt: Sicut enim illi me unum, in multis diis provocaverunt: ita et ego assumam multas gentes, et hanc respuam.


32 Et ego provocabo eos in eo qui non est populus: Et in gente stulta irritabo illos.

[Col. 0549D] Et ego eos provocabo, in eo qui non est populus: per quem populum significat omnes gentes: quae ad comparationem Israel: quasi non essent, reputabantur: vel quia gentes idola colentes, non dicebantur Dei populus.


33 Ignis succensus est in furore meo: Et ardebit usque ad inferni novissima.

Ignis succensus est: vindicta mea in hoc tempore incipiet, et ardebit usque ad inferni novissima, id est usque ad aeternam damnationem. Malos enim et impios Dominus nonnunquam hic incipit flagellare, ut de temporali poena ad aeternam transeant (Act. XII). Sic in Herode et Antiocho factum legimus (I Mach VIII).


34[Col. 0550A] Devorabitque terram cum germine suo: Et montium fundamenta comburet.

Devorabitque terram, id est peccatores cum operibus suis devorabit: et montium, id est superborum, cogitationes et confidentiam destruet.


35 Congregabo super eos mala: Et sagittas meas complebo in eis.

Congregabo: Mala sunt poenae, quae sufferentibus malae videntur, sed justae apud inferentem. Et sagittas: id est vindictas exercebo.


36 Consumentur fame: Et devorabunt eos aves morsu amarissimo.

Consumentur: quod illis factum legimus, quorum cadavera volucres et bestiae comederunt, quos fames ac gladius consumpserunt. Consumuntur etiam nunc [Col. 0550B] peccatores, fame verbi Dei: et devorantur ab avibus, id est a malignis spiritibus lacerantur.


37 Dentes bestiarum immittam in eos: Cum furore trahentium super terram atque serpentium.

Dentes bestiarum: saevitia diaboli immittetur eis, qui eos in furore Dei trahat super terram, id est in mundanis desideriis subruat.


38 Foris vastabit eos gladius: Et intus pavor.

Foris vastabit eos; quia poenas sustinentes, conscientia propria torquentur (Isai. LXVI): unde dicitur: Ignis eorum non exstinguetur, et vermis eorum non morietur (Marc. IX).


39[Col. 0550C] Juvenem simul ac virginem: Lactentem cum homine sene.

Juvenem simul, id est nulli vindicando parcet aetati. Allegorice autem in juvene, libidinosum; in virgine, a bonis operibus sterilem; in lactente, hebetem; in sene, inutilem diu per pigritiam accipere possumus: quos omnes vindicta Dei consumet.


40 Et dixi: Ubinam sunt Cessare faciam ex hominibus memoriam eorum.

Et dixi, ubinam? Non per ignorantiam interrogans, sed alios discere faciam. Cessare faciam ex hominibus eorum memoriam, scilicet tunc cum Judaei in terra repromissionis non apparent: vel cum iniqui de communione sanctorum discernentur, et pro nihilo reputantur: cujus rei multa exempla sunt.


41[Col. 0550D] Sed propter iram inimicorum distuli: Ne forte superbirent hostes eorum. Et dicerent: Manus nostra excelsa: Et non Dominus fecit haec omnia.

Sed propter. Isti duo versiculi sunt jungendi; ideo enim saepe priorem populum sustinuit, ne gentes circumpositae, ejus nomen blasphemarent: sic et nos sustinet peccatores, nec statim peccantes damnat; ne glorientur maligni spiritus in perditione nostra, et se victoriam jactent percepisse.


43 Gens absque consilio est et sine prudentia: Utinam saperent et intelligerent ac novissima providerent.

Gens absque. Gens Judaeorum et omnium impiorum [Col. 0551A] sine consilio salutis est: quia in futurum sibi praevidere nesciunt.


44 Quomodo persequebatur unus mille: Et duo fugarent decem millia? Nonne ideo quia Deus suus vendidit eos: Et Dominus conclusit illos?

Quomodo persequebatur. Non potuisset fieri, ut unus hostium mille Judaeorum persequeretur: nisi Dominus suus vendidisset eos, id est a se projecisset, et exosos haberet, et concluderet eos in manus inimicorum.


46 Non enim est Deus noster ut dii eorum: Et inimici nostri sunt judices.

Non enim est Deus noster. Dominus enim Deus [Col. 0551B] noster verax et justus; idola autem gentium, falsa et inutilia. Et inimici nostri sunt judices, id est approbatores. Omnes enim gentes (quamvis varia colant idola) unius Dei potentia mundum regi confitentur.


47 De vinea Sodomorum vinum eorum: Et de suburbanis Gomorrhae.

De vinea Sodomorum. Saepe in Scripturis synagoga vel Hierusalem, Sodomae comparatur (Ezech. XVI); quia sicut illi male abusi sunt donis Dei, sic et isti beneficiis Dei semper ingrati exstiterunt. Peccatum primo est in corde per consensum, secundo in interiori machinatione ad opus perpetrandum, tertio in actu exteriori perpetrato: primum hic vinea, secundum uva, tertium vinum dicitur.


48 Uva eorum uva fellis: [Col. 0551C] Et botrus amarissimus.

Uva eorum: vinea (quae est domus Israel) conversa in amaritudinem (Isai. V), id est in mortem Christi conspirans) et pendenti in cruce acetum felle mistum porrexerunt (Joan. XIX), et botrum malitiae suae protulerunt amarissimum.


49 Fel draconum vinum eorum: Et venenum aspidum insanabile.

Fel draconum: sicut fel dracones, et aspides venena occultat; ita conscientia eorum plena est malitia.


50 Nonne haec condita sunt apud me: Et signata in thesauris meis:

Nonne haec condita sunt, id est haec sunt reservata apud me, nec oblivioni tradita: haec, scilicet peccata [Col. 0551D] vestra, non enim quia vindicare distuli oblitus sum, sed recondita sunt usque in diem ultionis.


51 Mea est ultio et ego retribuam eis in tempore: Ut labatur pes eorum.

Mea est ultio, id est, retribuam illis in tempore vindictae quae merentur. Ut labatur pes eorum, id est qui videbantur stare, pereant.


52 Juxta est dies perditionis Et adesse festinant tempora.

Juxta est dies perditionis, scilicet quia certum est: vel quia quamvis millia multa annorum hic habeat, ad comparationem tamen aeternitatis modicum est, appropinquant igitur ultionis dies, et quando non putamus adsunt (Matth. XXIV).


53[Col. 0552A] Judicabit Dominus populum suum: Et in servis suis miserebitur.

Judicabit Dominus, id est discernet sanctos suos ab impiis. Nam judicium in discretione vel damnatione accipi potest. Et in servis suis miserebitur, id est misericordiam ostendet in die ultionis: qui enim ei fideliter servierunt, non ex operibus sed gratia et misericordia recipient aeterna praemia, quid enim habes quod non accepisti? (I Cor. IV.)


54 Videbit quod infirmata sit manus: et clausi quoque defecerunt: Residuique consumpti sunt.

Videbit quod infirmata sit manus, id est videri faciet, quod opera malorum infirma fuerint. Et clausi quoque defecerunt: id est quod ab inimicis [Col. 0552B] capti, propriis viribus defecerunt. Residui, id est quia ab hac vita exeuntes, non habent postea aliquid faciendi facultatem.


55 Et dicent: Ubi sunt dii eorum: In quibus habebant fiduciam?

Et dicent, adversarii eorum qui eos captivarunt: et daemones malis Christianis (quorum Deus venter et honor et divitiae erat (Philip. III) dicent post mortem et in morte, Ubi, etc.: vel etiam justi et boni vindictam et Dei iram videntes dicent, Ubi, etc.


56 De quorum victimis comedebant adipes: Et bibebant vinum libaminum.

De quorum victimis: in his verbis omnes vanitates, quas sequuntur homines comprehendit idololatriae vel peccatorum: exprobrantur enim malis vana, [Col. 0552C] in quibus vivebant.


57 Surgant et opitulentur vobis: Et in necessitate vos protegant

Veniant idola, quae colebatis, et eruant vos.


58 Videte quod ego sim solus: Et non sit alius Deus praeter me.

Videte, id est intelligite, quod ego sum solus Deus.


59 Ego occidam et ego vivere faciam: percutiam et ego sanabo: Et non est qui de manu mea possit eruere.

Ego occidam: duobus modis occidit, et duobus modis vivificat: quia alios in infernum damnat et ad vitam alios aeternam sublevat. Aliter occidit veterem hominem, ut vivificet novum. Et non est qui de manu mea possit eruere, id est qui potentiae meae [Col. 0552D] possit resistere.


60 Levabo ad coelum manum meam: Et dicam: Vivo ego in aeternum.

Levabo ad coelum, id est ostendam aeternitatem potentiae meae.


61 Si acuero ut fulgur gladium meum: Et arripuerit judicium manus mea.

Si acuero ut fulgur: id est dum velociter venerit judicium meum. Et arripuerit judicium manus mea, id est coeperit judicare potentia mea.


62 Reddam ultionem hostibus meis: Et his qui oderunt me retribuam.

Reddam ultionem: hoc est, in peccatores reddam ultionem.


63[Col. 0553A] Inebriabo sagittas meas sanguine. Et gladius meus devorabit carnes.

Inebriabo sagittas, id est in peccatoribus ostendam vindictas meas, et gladius meus devorabit carnes, id est carnales judicium meum consumet.


64 De cruore occisorum: Et de captivitate nudati inimicorum capitis.

De cruore occisorum: subauditur, inebriabo sagittas meas, id est in perditione damnatorum. Et de captivitate nudati inimicorum capitis: secundum litteram captivitati tondebantur et vendebantur (quod est sub corona vendere), spiritualiter autem antichristus, impiorum caput, per Christi potentiam destruetur vindicantis. Aliter exercet Dominus vindictam de captivitate inimicorum capitis, cum arrogantiam [Col. 0553B] mentis malorum, et malitiam destruxerit.


65 Laudate gentes populum ejus: Quia sanguinem servorum suorum ulciscetur.

Laudate gentes populum ejus, id est sanctos ejus: quia sanguinem martyrum suorum ulciscetur.


66 Et vindictam retribuet in hostes eorum: Et propitius erit terrae populi sui.

Et vindictam retribuet in hostes eorum. scilicet in haereticos atque infideles et persecutores. Atque propitius erit terrae populi sui: id est Ecclesiae, cum misericordiam suam illi ostendit.



HYMNUS TRIUM PUERORUM. DANIELIS CAPITULO III.


Benedicite omnia opera Domini Domino, etc.

[Col. 0553C] Generali laudatione praemissa, quod omnis creatura debeat laudare Deum (al., Dominum), in consequentibus per partes singula cohortatur (al., singulares coarctatur): angelos, et coelos, aquas et virtutes, solem et lunam, imbrem et rorem, spiritum, ignem et aestum, frigus et aestatem, et caetera, quae longum est texere, ita ut fontes quoque et maria et cetum, volucres bestiasque et pecora ad laudem Domini provocat et filios hominum. Et post omne hominum genus Israelem, et de ipso Israele sacerdotes et servos Domini, spiritus animasque justorum, sanctos et humiles corde, et ad extremum Ananiam, Azariam et Misaelem, qui potenti beneficio ad laudem Domini provocantur. Omnis autem creatura non voce, sed opere laudat Dominum; quia ex [Col. 0553D] creaturis Creator frequenter intelligitur et singulis operibus atque effectibus Dei magnificentia demonstratur. (Sequitur textus BENEDICITE, nihil a vulgato recedens praeter vers. 67 frigus et aestas.)



CANTICUM ZACHARIAE. LUCAE CAPITULO I.


1 Benedictus Dominus Deus Israel: Quia visitavit et fecit redemptionem plebis suae.

Benedictus: duo enim dicit, visitare et redimere. Visitare namque infirmorum, redimere vero captivorum est: quae duo humano generi congruunt, quoniam genus humanum infirmum erat peccatis, captivum quoque fraude diabolica detinebatur. Veniens vero Dominus infirmum visitavit, quia a peccatis [Col. 0554A] liberavit: et captivum redemit, quia a potestate diabolica abstraxit, et redimendo fecit eum suum. B. Notandum vero circa istum versum est, quod beatus Zacharias prophetico more quod adhuc in spiritu futurum et proxime faciendum praeviderat narrat quasi factum, dicens, quia visitavit, id est incarnatus est.


2 Et erexit cornu salutis nobis In domo David pueri sui.

B Et erexit cornu salutis: firmam celsitudinem salutis dicit. Omnia enim ossa, carne involuta sunt, cornu autem excedit carnem: et ideo cornu salutis regnum Salvatoris Christi vocatur: quo vocabulo spiritalis, et quae carnis gaudia superet, altitudo nuntiatur: et quo regno mundus et carnis gaudia [Col. 0554B] superantur.


3 Sicut locutus est per os sanctorum: Qui a saeculo sunt prophetarum ejus.

Sicut locutus est. A saeculo, inquit, propterea quod tota veteris instrumenti Scriptura, prophetia de Christo praecessit, non soli enim Jeremias et Isaias caeterique prophetae de ejus adventu manifeste locuti sunt: verum ipse pater Adam, Abel et Enoch, ejus dispensationi testimonium reddunt.


4 Salutem ex inimicis nostris: Et de manu omnium qui oderunt nos.

Salutem: jungendum est superiori versiculo. Erexit nobis, scilicet salutem ex inimicis nostris. Omnes autem qui oderunt nos: vel homines perversos, vel immundos spiritus significat.


5[Col. 0554C] Ad faciendam misericordiam cum patribus nostris: Et memorari testamenti sui sancti.

Ad faciendam misericordiam: dixerat enim, Dominum juxta eloquia prophetarum in domo David nasciturum: et ita misericordiam factam cum eis, cum impletum esset promissum.


6 Jusjurandum quod juravit ad Abraham patrem nostrum: Daturum se nobis:

Jusjurandum: dicit eumdem Christum, juxta jusjurandum quod Deus juravit, nos esse liberaturum, ad explendum testamentum quod Abrahae disposuit. Quia videlicet his praecipue patriarchis de suo semine, vel congregatio gentium, vel incarnatio est [Col. 0554D] repromissa.


7 Ut sine timore de manu inimicorum nostrorum liberati: Serviamus illi.

Ut sine timore: nam qui vel ante mortem a Domini servitio discedit, vel coram hominibus tantum et non coram Deo sanctus perdurare contendit: necdum de manu spiritalium inimicorum perfecte liberatus Domino servit (IV Reg. XVII), sed exemplo Samaritanorum diis gentium pariter et Domino servire conatur.


8 In sanctitate et justitia coram ipso: Omnibus diebus nostris.

In sanctitate: aperte et breviter quomodo sit Domino [Col. 0555A] serviendum designat, videlicet in sanctitate et justitia, et coram ipso et omnibus diebus nostris.


9 Et tu, puer, propheta Altissimi vocaberis. Praeibis enim ante faciem Domini parare vias ejus:

Et tu puer. Pulchre cum de Domino loqueretur, ad prophetam repente sua verba convertit: ut hoc quoque beneficium esse Domini designaret. A Sed quomodo alloqui puerum poterat, cum eum vel audire vel intelligere non potuerit? sed poterat eum intelligere, quia Spiritu sancto plenus erat: si enim adhuc utero matris clausus adventum Domini cognovit, jam natus intelligere valebat.


10 Ad dandam scientiam salutis plebi ejus: In remissionem peccatorum eorum.

[Col. 0555B] Ad dandam scientiam cum dandam commemorat, ne carnalem temporalemque promitti salutem putares, in remissionem inquit peccatorum eorum.


11 Per viscera misericordiae Dei nostri: In quibus visitavit nos oriens ex alto.

Per viscera: viscera non solum vitalia dicuntur interioris corporis, verum etiam omne quod corio et pelle tegitur: et per viscera, occulta ejus miseratio designatur. In quibus, scilicet occultis miserationibus visitavit nos oriens ex alto. Qui ideo recte oriens vocatur: quod nobis ortum verae lucis aperiens, filios noctis et tenebrarum, lucis effecit filios (I Thess. V).


12 Illuminare his qui in tenebris et in umbra mortis sedent: [Col. 0555C] Ad dirigendos pedes nostros in viam pacis.

Illuminare: Domini illuminare, est his qui in peccatis et ignorantiae caecitate vixerint, agnitionis amorisque sui radios infigere. Pedes autem nostri in viam pacis diriguntur: cum actionum nostrarum iter per omnia cum Redemptoris illuminatorisque nostri gratia concordat.



CANTICUM SANCTAE MARIAE AD VESPERAM. LUCAE CAPITULO I.


Magnificat anima mea. Dominum.

Magnificat anima mea: tanto inquit me Dominus tanquam inaudito munere sublimavit, quod nullo linguae officio explicari, sed intimo pectoris affectu vix valeat comprehendi: Et ideo totas animae vires in [Col. 0555D] agendis gratiarum laudibus offero.


2 Et exsultavit spiritus meus. In Deo salutari meo.

Et exsultavit spiritus meus: quia et ejusdem Jesu, id est salutaris aeterna divinitate spiritus meus laetatur: ejus mea caro temporali conceptione fecundatur. Cui simile est Psalmistae. Anima autem mea exsultabit in Domino et delectabitur super salutari suo (Psal. XXXIV).


3 Quia respexit humilitatem ancillae suae. Ecce enim ex hoc beatam me dicent omnes generationes.

Quia respexit. Cujus humilitas respicitur, recte beata omnibus cognominanda gratulatur. Decebat [Col. 0556A] enim ut sicut per superbiam primae parentis nostrae Evae mors intravit in mundum: ita denuo per humilitatem Mariae vitae introitus panderetur.


4 Quia fecit mihi magna qui potens est. Et sanctum nomen ejus.

Quia fecit: sola quippe illa anima: cui Dominus magna facere dignatur, dignis eum praeconiis magnificare potest. Sanctum autem nomen ejus vocatur, quod singularis culmine potentiae transcendit omnem creaturam, atque ab universis quae fecit longe segregatur.


5 Et misericordia ejus a progenie in progenies. Timentibus eum.

Et misericordia: quasi diceret sicut supra me timentem venit misericordia ejus, ita et supra omnes [Col. 0556B] timentes. A specialibus enim se donis, ad generalia Dei judicia convertens, totius humani generis statum describit: et quid superbi, quid humiles mereantur, quid filii Abrahae per liberum arbitrium, quid filii Dei sint per gratiam, alternis versibus explicat. Non ergo, inquit, soli mihi fecit magna qui potens est: sed et in omni gente et progenie, qui timet Deum et operatur justitiam, acceptus est illi (Act. X).


6 Fecit potentiam in brachio suo. Dispersit superbos mente cordis sui.

Fecit potentiam: nunc de Deo Patre loquitur, qui fecit potentiam in brachio suo, id est in ipso suo Filio, sicut enim tuum brachium est per quod operaris, sic Dei brachium dictum est ejus verbum, quia per verbum operatus est mundum. B Vel brachium [Col. 0556C] suum, potestas et ditio ejus virtutis dicitur: quia non alieno ad operandum auxilio indiget.


7 Deposuit potentes de sede. Et exaltavit humiles.

Deposuit: potentes enim appellantur elati, sicut Judaei: qui depositi sunt de sede regni, seu intelligentia sanctarum Scripturarum. B Eosdemque potentes, quos ante superbos dixerat, appellat, potentes igitur, non quia vere sint potentes, dicuntur: sed quia confidentes in virtute sua, conditoris sui auxilium quaerere detrectant. Illi autem vere potentes sunt, qui cum Apostolo dicere possunt: Omnia possum in eo qui me confortat Jesu Christo (Phil. IV).


8 Esurientes implevit bonis. [Col. 0556D] Et divites dimisit inanes.

B Esurientes coelestia, implentur hic virtutibus coelestibus, et post mortem aeterna beatitudine: et qui terrenis divitiis vel honoribus gloriantur, quibus refertos se norunt, vacui relinquuntur virtutibus, et post hanc vitam aeterna laborabunt inopia.


9 Suscepit Israel puerum suum. Recordatus misericordiae suae.

Suscepit Israel: Israel, id est omnis videns per fidem Deum, suscipitur a Deo; dum puer, id est humilis et obediens fuerit. Suscepit igitur Deus Israel puerum suum, quando carnem ex Israel sursum cepit, et elevavit usque ad unionem Verbi: suscepit dum sibi in utero Mariae virginis in persona [Col. 0557A] univit. Et hoc non meritis nostris aut ipsius Israel pueri sui, sed misericordia sua indicibili, cujus recordatus est.


10 Sicut locutus est ad patres nostros. Abraham et semini ejus in saecula.

Sicut locutus est ad patres nostros: hoc enim ad patres et prophetas loquebatur, quod facturus esset hanc misericordiam Abrahae et semini ejus, id est omni fidem suam imitanti.



CANTICUM SIMEONIS. LUCAE CAPITULO I.


1 Nunc dimittis servum tuum, Domine. Secundum verbum tuum in pace.

Nunc dimittis: vides non solum Novi, sed et Veteris Testamenti justos, spe futurae vitae desiderium [Col. 0557B] habuisse dissolvendi a corpore: imo pacis viam deputasse, sarcinam deponere terrestrem, utputa qui se in sinu Abrahae requiem non dubitarent habituros esse perpetuam.


2[Col. 0558A] Quia viderunt oculi mei. Salutare tuum.

Quia viderunt: Beati oculi qui vident (Luc. X) quae Simeon vidit. Beati qui non viderunt et crediderunt (Joan. XX).


3 Quod parasti. Ante faciem omnium populorum.

Quod parasti. Illud inquit ipsum quod postmodum omnibus gentibus et populis et linguis mente ac fide conspiciendum parasti, et spe ac dilectione quaerendum praevidisti, ipse diu desideratum, nunc et carnis et cordis oculis tuum salutare contemplor.


4 Lumen ad revelationem gentium. Et gloriam plebis tuae Israel.

Lumen, lumen quidem utrique populo, salutare Dei, id est Christus a Deo paratus est. Qui tamen [Col. 0558B] gloria magis dicitur Israel, cui diu speratur (Rom. IX), et ex quo pronuntiatus advenit. Gentium vero revelatio, quas visitare et illustrare pariter dignatus est.




[Col. 0557]
SANCTI BRUNONIS EPISCOPI HERBIPOLENSIS. COMMENTARIUS IN ORATIONEM DOMINICAM, SYMBOLUM APOSTOLORUM ET FIDEM ATHANASII.



ORATIO DOMINICA. MATTHAEI CAPITULO VI ET LUCAE XI.
[Col. 0557C]

1 Pater noster qui es in coelis.

Discipulus. In oratione Dominica quot petitiones habentur? Magister. Septem. D. Quae est prima? M. Sanctificetur nomen tuum. D. Hoc quod in capite est, Pater noster qui es in coelis, quomodo intelligitur? M. Ibi enim invocatio divinitatis est, dum Patrem nos habere profitemur Deum: quia omnes fratres sumus, et Deum Patrem habemus in coelis (Matth. XXIII)


2 Sanctificetur nomen tuum.

D. In prima petitione quam dixisti, quid intelligendum est? M. A Christo enim Christianus derivatur, et ideo dum Christiani vocamur, Christi nomen [Col. 0557D] tenemus, et supplicamus, ut opera Christi facere valeamus, et nomen suum per opera bona nostra in nobis sanctificetur.


3 Adveniat regnum tuum.

D. Quae secunda petitio? M. Adveniat regnum tuum. D. Quid ibi intelligendum est? M. Oramus [Col. 0558C] enim, ut Christus regnet in nobis, et non diabolus, id est Ecclesia Christi semper crescat, in qua regnat Deus: et dies judicii adveniat, quia tunc diabolus regnare in mundo desistit, et Christus cum sanctis suis in aeternum regnabit (I Cor. XV).


4 Fiat voluntas tua sicut in coelo et in terra.

D Quae est tertia? M. Fiat voluntas tua sicut in coelo et in terra. D. Quomodo est intelligenda? M. Sicut angeli in coelo tuae obediunt voluntati, ita et justi in terra faciant: et sicut in sanctis, ita et in peccatoribus tua voluntas impleatur.


5 Panem nostrum quotidianum da nobis hodie:

D Quae est quarta? M. Panem nostrum quotidianum da nobis hodie. D. Quid in ea intelligitur? M. Hoc loco panis pro omnibus cibis accipitur, de [Col. 0558D] quibus vivere debeamus: precamur etiam pro assumptione corporis Christi: petimus denique ut nobis seipsum tribuat qui est panis vivus (Joan. VI).


6 Et dimitte nobis debita nostra: Sicut et nos dimittimus debitoribus nostris.

D. Quae est quinta? M. Et dimitte nobis debita [Col. 0559A] nostra, sicut et nos dimittimus debitoribus nostris. D. Quid in illa sentiendum est? M. Precamur etiam ut sic dimittat nobis peccata nostra, sicut et nos dimittimus debitoribus nostris.


7 Et ne nos inducas in tentationem.

D. Quae est sexta? M. Et ne nos inducas in tentationem. D. Quomodo hoc intelligitur? M. Non petimus ut non tentemur, quia qui non est tentatus, non est probatus (Rom. V), sed precamur ne nos inducat in tentationem, quam sufferre non possimus (I Cor. X), id est non sinat nos in tentatione peccare. Inducere enim dicitur Deus, cum auxilium subtrahit:

8 Sed libera nos a malo. Amen.

D. Quae est septima? M. Sed libera nos a malo. [Col. 0559B] D. Quomodo est intelligendum? M. Id est a diabolo, a peccato, et ab omni malo tentamento. D. Amen quod in fine est, quomodo intelligitur vel cujus linguae dicitur? M. Amen Hebraice dicitur, quod in Latinum versum, vere et fideliter intelligitur.



SYMBOLUM APOSTOLORUM.


1 Credo in Deum Patrem omnipotentem: Creatorem coeli et terrae.

D. Ista suscipio, sed quoniam, sicut nosti, omnes nos per fidem salvari credimus, rogo ut dicas mihi, quomodo fidem tuam intelligas, vel etiam in quem credas. M. Ego credo in Deum, Patrem omnipotentem, creatorem coeli et terrae. D. Quare dicitur omnipotens, et quare creator? M. Omnipotens dicitur, [Col. 0559C] quia omnia potest quaecunque vult; creator, eo quod omnia creavit, coelum et terram, mare et omnia.


2 Et in Jesum Christum Filium ejus unicum: Dominum nostrum.

D. Credis in Jesum Christum? M. Omnino credo in Jesum Christum Filium ejus unicum, Dominum nostrum, qui est verus Deus et verus homo. D. Quomodo Deus, et quomodo verus homo? M. Deus verus est, quia de Spiritu sancto conceptus est, homo verus, quia ex Maria virgine natus est.


3 Qui conceptus est de Spiritu sancto: Natus ex Maria virgine.

D. Ecce illum natum. Quid postea factum est? M. Post sanctam enim ejus nativitatem aetate et sapientia [Col. 0559D] crescens, triginta annos implevit (Luc. III). In qua etiam aetate a Joanne Baptista dignatus est baptizari, et post baptismum tribus annis et dimidio docuit. Et praedicavit omnia quae ad vitam aeternam pertinent.


4 Passus sub Pontio Pilato: Crucifixus, mortuus et sepultus.

D. Post hanc praedicationem quid factum est? M. In ipsa praedicatione comprehensus est a Judaeis iniquis et perfidis, a quibus propter invidiam illorum et propter peccata nostra, multa blasphema multasque passiones sub Pontio Pilato, qui judex erat illo tempore in Judaea, sustinuit. D. Unde dicitur Pontius? M. A loco ubi natus fuit, hoc nomen accepit. [Col. 0560A] D. Quid post haec? M. sub illo enim crucifixus est, et in eadem cruce mortuus, deinde sepultus est.


5 Descendit ad inferna: Tertia die resurrexit a mortuis.

Et manente corpore in sepulcro, anima ejus ad inferna descendit. De quo inferno sanctos patriarchas, scilicet, Abraham, Isaac et Jacob et sanctos prophetas Isaiam, Jeremiam, et reliquos, et caeteros omnes quos elegit, misericorditer liberavit. Et tertia die victor resurrexit. D. Postquam resurrexit quid fecit? M. Post nobilissimam et sanctissimam ejus resurrectionem, conversatus est quadraginta diebus et quadraginta noctibus cum discipulis suis: et manducavit cum illis, multa docens et loquens de [Col. 0560B] regno Dei (Act. I).


6 Ascendit ad coelos: Sedet ad dexteram Dei Patris omnipotentis.

D. Quid postea? M. Post haec vero videntibus illis, Ascendit in coelum, ubi quomodo vult et qualiter vult, sedet ad dexteram Patris omnipotentis.


7 Inde venturus est: Judicare vivos et mortuos.

D. Quid post haec facturus erit? M. Finito mundi termino, cum ipso corpore, cum quo ascendit in coelum, venturus est judicare vivos et mortuos. D. Quid sunt vivi et quid sunt mortui? M. vivi, justi; mortui, peccatores.


8 Credo in Spiritum sanctum. Sanctam Ecclesiam catholicam.

[Col. 0560C] D. Credis in Spiritum sanctum? M. Credo sine dubio in Spiritum sanctum. D. Quid est? M. Deus est et in Trinitate tertia persona, quia alia est persona Patris, alia Filii, alia Spiritus sancti. In qua Trinitate unum Deum omnino esse credo et confiteor. D. Credis in sanctam Ecclesiam catholicam, et sanctorum communionem? M. Credo sanctam Ecclesiam, sed non in illam credo, quia non Deus, sed convocatio vel congregatio Christianorum et domus Dei est. D. Ecclesia qua lingua dicitur? M. Graeca. D. Quid interpretatur Latine. M. convocatio seu congregatio Christianorum, sicut superius dixi. D. Quid est catholica? M. Universalis, id est per totum orbem diffusa.


Sanctorum communionem.

[Col. 0560D] Sanctorum quoque communionem, id est cum sanctis societatem et communionem me habere credo, si fidem firmiter tenuero et operibus servavero.


9 Remissionem peccatorum.

D. Credis in remissionem peccatorum? M. Non, sed esse remissionem peccatorum credo, quia propter hoc dignatus est Dei Filius carnem assumere, ut nos qui propter peccata nostra salvi esse non poteramus, ejus misericordia salvaremur.


10 Carnis resurrectionem.

D. Credis in carnis resurrectionem? M. Non credo in illam; sed carnem quam in hac vita sub mortali conditione portamus, resurrecturam esse immortalem [Col. 0561A] credo, et pro consortio ejus, animam rationem reddituram.


11 Et vitam aeternam. Amen.

Vitam aeternam vero sine dubio nos consecuturos credimus: si ista quae hucusque exposuimus, firmiter teneamus et operibus impleamus.



LAUDES POST NOCTURNUM. HYMNUS QUEM SANCTUS AMBROSIUS ET SANCTUS AUGUSTINUS INVICEM CONDIDERUNT (Sequitur textus TE DEUM.) FIDES CATHOLICA SANCTI ATHANASII EPISCOPI.


1 Quicunque vult salvus esse: Ante omnia opus est ut teneat catholicam fidem.

[Col. 0561B] Hic beatus Athanasius liberum arbitrium posuit, sicut dicit in psalmo: Quis est homo qui vult vitam (Psal. XXXIII), et iterum in Evangelio ipsa Veritas dicit: Qui vult post me venire (Matth. XVI). Similiter et hic. Quicunque vult salvus esse. Non dicit, velis aut non, salvus eris, sed quicunque vult, quia Deus omnipotens nullum hominem invitum aut coactum trahit ad fidem. Sed quicunque vult salvus aeternaliter esse in corpore vel in anima, necessitas illi est ut teneat catholicam fidem. Quia ante omne opus necesse est ut fides praecedat; ante omnem operationem, ante omnem inchoationem, ante omne principium unicuique opus est ut teneat catholicam fidem, dicente Apostolo: Sine fide impossibile est [Col. 0561C] placere Deo (Hebr. XI). Unde Habacuc propheta ait: Justus autem ex fide vivit (Habac. II). Catholica, Graecus sermo est, Latine interpretatur generalis sive universalis; generalis, pertinet ad omnes homines; universalis, quia per universum orbem est diffusa. Fides credulitas est qua, scilicet veraciter credimus, id quod nequaquam videre valemus. Unde Apostolus ait: Fides est sperandarum substantia rerum, argumentum non apparentium (Hebr. XI). Dicitur namque fides, eo quod fit inter Deum et homines. Istam fidem, istam credulitatem ante omnia opus est habere nobis, quia fides fundamentum est omnium virtutum, et ideo prius aedificamus fidem, quae est fundamentum, et super eam caeteras virtutes, quia sine fide nullus salvus esse potest. Dicitur [Col. 0561D] igitur fides, credulitas sive credentia. Catholica, universalis dicitur, id est recta, quam universa Ecclesia tenere debet. Ecclesia vera congregatio Christianorum sive conventus populorum dicitur.


2 Quam nisi quisque integram inviolatamque servaverit: Absque dubio in aeternum peribit.

Quam fidem quisque, id est unusquisque. Integram, id est plenam et perfectam, ut eam non scindat per haeresim, neque ullo schismate corrumpat. Inviolatam, id est eam non violet maledicendo atque praedicando, et si eam non custodierit integram et inviolatam, absque dubio in aeterna damnatione peribit.


3[Col. 0562A] Fides autem catholica haec est: Ut unum Deum in trinitate, et trinitatem in unitate veneremur.

Nunc manifestat quid est fides, vel qualiter unusquisque eam credere debeat. Ut unum Deum in trinitate et trinitatem in unitate veneremur, id est debemus credere trinum et unum; unum in substantia, trinumque in personis; nec propter trinitatem debemus dimittere unitatem, nec propter unitatem debemus dimittere trinitatem. Ut ipsum quem colimus, unum veneremur et trinum; unum propter unitatem substantiae; trinum propter personarum vocabula, veneremur, id est adoremus atque colamus.


4 Neque confundentes personas: [Col. 0562B] Neque substantiam separantes.

Confundere est commiscere, quia non debemus tantum unam personam credere, sicut Sabellius haereticus asserebat, sed tres, id est Patrem et Filium et Spiritum sanctum, nec substantiam separare: ut Arius haereticus asserebat; dicebat enim, quod sicut erant tres personae, ita fuissent tres substantiae. Patrem asserebat majorem Filio, Filium minorem Patre, Spiritum sanctum ministrum eorum dicebat. Substantia dicitur, eo quod ex semetipsa subsistit; substantia vero commune est nomen omnium rerum quae sunt, coelum, sol, luna, terra, arbores; homines etiam substantiae dicuntur. Deus igitur substantia est, et summa substantia, et prima et omnium substantiarum causa, quia omnium rerum creator est [Col. 0562C] (Exod. III). Essentia igitur proprie de Deo dicitur, quae semper est quod est, quia incommutabilis est (Jac. I).


5 Alia est enim persona Patris: Alia Filii, alia Spiritus sancti.

Hic contra Sabellium sunt personae divisae, quas asserit esse unam, quia Pater in sua persona non est Filius, sed tantum Pater; nec Filius in sua persona est Pater, sed tantum Filius, et Spiritus sanctus in sua persona non est Pater, nec Filius, sed tantum Spiritus sanctus, ex utroque procedens. Persona dicta est, eo quod per se sonat.


6 Sed Patris et Filii et Spiritus sancti una est divinitas: Aequalis gloria, coaeterna majestas.

[Col. 0562D] Sed Patris et Filii et Spiritus sancti una est divinitas, hoc est una substantia. Aequalis gloria, coaeterna majestas, id est coaequalis, sine initio et fine, et gloria, et potestas.


7 Qualis Pater talis Filius: Talis et Spiritus sanctus:

Quia sicut Pater aeternus est vel omnipotens seu invisibilis, similiter est et Filius et Spiritus sanctus.


8 Increatus Pater, increatus Filius: Increatus Spiritus sanctus.

Increatus Pater. In, praepositio, est in hoc loco, pro non composita. Increatus Pater, id est non creatus, quia ipse est omnium Creator, et a nullo creatus. [Col. 0563A] Ipse est omnium factor, et a nullo factus. Increatus Filius, increatus et Spiritus sanctus. Increatus Filius, non creatura, sicut Arius dicebat, quia omnia simul creavit cum Patre, similiter et Spiritus sanctus.


9 Immensus Pater, immensus Filius: Immensus Spiritus sanctus.

Immensus Pater, quia ejus magnitudinem vel quantitatem nullus mensurare potest, quae coelo est excelsior, terra profundior et latior mari (Job. XI): et est incircumscriptus, incorporeus, inlocabilis, ubique totus: et non est locus ubi non sit, sicut dicit in psalmo. Si ascendero in coelum, tu illic es; si descendero ad infernum, ades; et si iero ad extrema maris, ibi me dextera tua tenebit (Psal. XXXVIII). Ipse est intra omnia, et non conclusus; extra omnia, [Col. 0563B] et non exclusus. Similiter et Filius, qui attingit a fine usque ad finem fortiter (Sap. VIII), de quo scriptum est. Verbo Domini coeli firmati sunt (Psal. XXXII). Pari modo et Spiritus sanctus. Unde dicitur: Spiritus Domini replevit orbem terrarum (Sap. I).


10 Aeternus Pater, aeternus Filius: Aeternus Spiritus sanctus:

Hic aeternus, pro sempiterno debemus intelligere. Aeternus dicitur Deus Pater, quia sine initio et sine fine constat, similiter et Filius et Spiritus sanctus, quia sicut nunquam non Pater, ita nunquam non Filius ac Spiritus sanctus.


11 Et tamen non tres aeterni: Sed unus aeternus.

Et tamen non tres aeterni, sed unus aeternus, scilicet [Col. 0563C] in substantia.


12 Sicut non tres increati nec tres immensi: Sed unus increatus et unus immensus.

Quia unus est Deus in sua substantia.


13 Similiter omnipotens Pater, omnipotens Filius: Omnipotens et Spiritus sanctus.

Omnipotens dicitur Pater, quia omnia potest; non a patiendo, quod non vult, sed a faciendo omnia quaecunque vult, et nihil illi impossibile est. Omnipotens et Filius, quia quidquid potest Pater, potest et Filius; nihilominus et Spiritus sanctus. Ergo si omnia potest, quid est quod non potest? hoc non potest, quod non convenit omnipotenti posse. Falli non potest, quia veritas et sapientia est: Aegrotare [Col. 0563D] aut infirmari non potest, quia sanitas est: Mori non potest, quia immortalis est: Finiri non potest, quia infinitus et perennis est.


14 Et tamen non tres omnipotentes: Sed unus Omnipotens.

Non tres tamen omnipotentes, quia omnipotentia est in substantia, sed eorum una est substantia. Paternitas vero in relatione ad alterum est, unde et nomina Patris et Filii et Spiritus sancti relativa sunt, quia alia ad alia referuntur, sicut verbi gratia servus ad dominum, dominus ad servum, magister ad discipulum, discipulus ad magistrum, pater ad filium, filius ad patrem: quia nullus pater dicitur, nisi habeat filium cujus sit pater: et nullus, filius nisi habeat patrem cujus filius sit, quia si non habuisset [Col. 0564A] Filium, nunquam habuisset nomen Patris, similiter et Spiritus sanctus non a se, sed alicujus Spiritus est. Est et aliud vocabulum, ubi Spiritus sanctus relative dicitur, scilicet donum, dicitur enim donum donatoris, et donator doni. Donatorem dico esse Patrem, donum vero Spiritum sanctum, donum vero refertur ad donatorem et donator ad donum. Ecce qua ratione Spiritus sanctus relative dicitur.


15 Ita Deus Pater: Deus Filius: Deus et Spiritus sanctus.

Deus proprium nomen est Trinitatis, pertinens ad Patrem et Filium et Spiritum sanctum, translatum ex Graeca appellatione. Nam Deus Graece theos dicitur, id est timor. Unde tractus est Deus, quod eum colentibus sit timor. Proprium vero nomen est [Col. 0564B] Patris, quia solus est Pater; et proprium nomen est Filii, quia solus Filius est a solo Patre; et proprium nomen est Spiritus sancti, quia ab utroque procedit. Deus est Pater, quia ipse est fons et origo deitatis; similiter et Filius Deus est, et hoc non a semetipso, quia non est a se, sed a solo Patre est genitus; pari modo et Spiritus sanctus, non a se est Deus, sed a Patre et Filio procedens est.


16 Et tamen non tres dii: Sed unus est Deus. Ita Dominus Pater, Dominus Filius: Dominus Spiritus sanctus. Et tamen non tres Domini: Sed unus est dominus.

Sicut scriptum est: Audi Israel, Dominus Deus [Col. 0564C] tuus unus est (Deut. VI). Dominus dicitur Pater a dominatione, eo quod creaturam suam regnat atque gubernet, similiter et Filius et Spiritus sanctus.


17 Quia sicut singillatim unamquamque personam: Deum et Dominum confiteri Christiana veritate compellimur.

Quia sicut singillatim, id est sicut distincte vel separatim unamquamque personam dico Deum et Dominum, quia si me interrogaveris quid est Pater, ego respondeo, Deus et Dominus; similiter si interrogaveris, quid est Filius, ego dico, Deus et Dominus; et si dicis quid est Spiritus sanctus, ego respondeo, Deus et Dominus, et tamen in his tribus personis, non tres Deos, nec tres Dominos, sed in [Col. 0564D] tribus, sicut jam supra dictum est, unum Deum et Dominum confiteor.


18 Ita tres Deos aut Dominos dicere: Catholica religione prohibemur.

Prohibemur, id est vetamur.


19 Pater a nullo est factus, Nec creatus nec genitus.

Pater a nullo est factus quia ipse est omnium factor, nec creatus sed creator, nec genitus sed genitor, Pater enim Graece, Latine genitor dicitur.


20 Filius a Patre solo est: Non factus, nec creatus sed genitus.

Filius a Patre solo est, non factus, quia ipse est omnium factor simul cum Patre, nec creatus, quia ipse est omnium creator, sed genitus, solus a solo [Col. 0565A] Patre. Et unaquaeque persona habet proprium quod non habet alia, proprium habet in persona Pater quod solus est Pater; et proprium habet in persona filius, quia solus a solo Patre genitus est. Sed et habet aliud proprium Filius, quod non habet Pater nec Spiritus sanctus, habet aeternitatem cum Patre et Spiritu sancto, et habet in tempore nativitatem de matre, quam non habet Spiritus sanctus nec Pater: quia non suscepit Pater carnem in sua persona, nec Spiritus sanctus, sed tantum Filius: ut nobis in se ostenderet duas habere naturas; unam ante omnia saecula qua genitus est ex Patre, et de qua dixit Isaias: generationes ejus quis enarrabit? (Isai. LIII.) alteram in tempore, de qua dicit Paulus apostolus: Cum autem venit plenitudo temporis, [Col. 0565B] misit Deus Filium suum natum ex muliere, factum sub lege (Gal. IV). In quo complacuit plenitudinem divinitatis habitare corporaliter (Coloss. II). De Patre sine initio et sine fine; de matre initium habens et nullo concluditur fine.


21 Spiritus sanctus a Patre et Filio: Non factus nec creatus nec genitus sed procedens.

Proprium habet Spiritus sanctus, quia non est Pater et Filius, sed Spiritus procedens a Patre et Filio. Audis quia iste ab ambobus, Filius ab uno, Pater a nullo: ac per hoc aperte monstrantur proprietates eorum. Ideo autem Spiritus Dei sanctus vocatur: quia Patris et Filii sanctitas est; nam cum sit et Pater Spiritus, et Filius Spiritus, et Pater sanctus, et Filius sanctus, proprie tamen ipse [Col. 0565C] vocatur Spiritus sanctus.


22 Unus ergo pater non tres patres: unus Filius non tres filii: Unus Spiritus sanctus non tres Spiritus sancti.

Unus Pater, quia solus sibi unicum genuit Filium. Et unus Filius, quia singulariter ab unico Patre genitus est. Unus Spiritus sanctus, quia a Patre et Filio unicus procedit.


23 Et in hac trinitate nihil prius aut posterius: nihil majus aut minus. Sed totae tres personae, Coaeternae sibi sunt et coaequales.

Nihil prius aut posterius, quia nullus anterior, et nullus posterior; nullus inferior, et nullus superior; sed coaeternae sibi sunt et coaequales. Ideo nihil ibi vel majus vel minus.


24[Col. 0565D] Ita ut per omnia, sicut jam supradictum est, Et unitas in Trinitate et Trinitas in unitate veneranda sit.

Debemus colere et adorare Trinitatem in unitate, et unitatem in Trinitate.


25 Qui vult ergo salvus esse: Ita de Trinitate sentiat.

Hic rogat et admonet, et unusquisque doctor memoriter eam teneat, et firmiter credat, et alios praedicando doceat.


26 Sed necessarium est ad aeternam salutem: Ut incarnationem quoque Domini nostri Jesu Christi fideliter credat.

Necesse est enim nobis ut, sicut superius diximus, [Col. 0566A] ita credamus. Si vero aeternam salutem volumus habere, id est cum Christo sine fine regnare, necesse est ut incarnationem Domini nostri Jesu Christi fideliter credamus. Quomodo fideliter? Non adoptivum, sed proprium Dei Filium, sicut dixit Apostolus: Proprio Filio suo non pepercit Deus, sed pro nobis omnibus tradidit illum (Rom. VIII).


27 Est ergo fides recta ut credamus et confiteamur Quia Dominus noster Jesus Christus Dei Filius, Deus pariter et homo est.

Modo inchoat enarrare, secundum humanitatem Christi quod sit fides recta. Est enim fides recta ut humanitatem ipsam credamus in corde, et confiteamur ore, sicut dicit Apostolus: Corde creditur ad justitiam, ore autem confessio fit ad salutem [Col. 0566B] (Rom. X). Deus et homo unus est verus Dei Filius, quia secundum divinitatem, nihil majus vel minus, quam Deus Pater; secundum humanitatem nihil minus (extra peccatum) quam homo.


28 Deus est ex substantia Patris ante saecula genitus: Et homo ex substantia matris in saeculo natus.

Ex substantia Patris, id est ex aequalitate naturae. Ante saecula genitus, id est ante omnem creaturam, sicut dicit in psalmo: Ex utero ante Luciferum genui te (Psal. CIX). Ex utero, id est ex mea substantia. Ante Luciferum, id est ante omnem creaturam. Et homo est ex substantia matris in saeculo natus, id est totus homo cum corpore et anima, in omnia similis nobis absque peccato (Hebr. IV). Ex substantia [Col. 0566C] matris, id est de aequalitate naturae matris. In saeculo natus, id est in his temporibus, non aliunde, nisi de semine mulieris sine coitu viri carnem suscepit. Unde Salomon dicit: Sapientia aedificavit sibi domum (Prov. IX): hoc est Christus aedificavit sibi carnem de beata Maria et alibi legitur: Qui factus est ex semine David secundum carnem (Rom. I).


29 Perfectus Deus perfectus homo: Ex anima rationali et humana carne subsistens.

Perfectus dicitur, id est plenus, qui nihil indiguit, perfectus homo, qui nihil minus habuit (extra peccatum) quam homo. Ex anima rationali, Christus veram animam habuit, ubi sapientia crescere potuisset, sicut dicit in Evangelio: Jesus proficiebat sapientia et aetate (Luc. II): sapientia in anima, aetate [Col. 0566D] in corpore. Et humana carne subsistens: quia humus terra dicitur, de humanitate carnem assumpsit.


30 Aequalis Patri secundum divinitatem: Minor Patre secundum humanitatem.

Aequalis: secundum illud, ego et Pater unum sumus (Joan. X). Minor juxta quod dicit: Pater major me est (Joan. XIV): et in quo homo est, minor est a divinitate.


31 Qui licet Deus sit et homo: Non duo tamen, sed unus est Christus.

Ideo sic conjungi voluit Dei Filius cum humana natura, ut ex his duabus substantiis fieret una persona.


32[Col. 0567A] Unus autem non conversione divinitatis in carnem: Sed assumptione humanitatis in Deo.

Non quod illa divinitas, qua est Filius Dei, se convertisset in humanitatem (ut hoc quod erat divinum fieret humanum), sed assumendo nostram naturam, sic est unus effectus, ut non amitteret quod erat, sed assumeret quod non erat. Assumpsit enim humanitatem, et non amisit divinitatem.


33. Unus omnino non confusione substantiae: Sed unitate personae.

Non in eo naturarum commistio est: ut vel divinitas mutaretur in naturam humanitatis: vel humanitas converteretur in naturam divinitatis; sed utrique naturae sua manet proprietas in perpetuum, tanta [Col. 0567B] tamen conjunctio est naturarum, ut idem qui aeternaliter ex Deo Patre genitus est, homo sit verus: et ille qui natus est, temporaliter ex Virgine, Deus sit verus: propter suscipientem Deum, Deus verus, Deus Dei Filius: propter susceptum hominem, homo verus. Personam quippe Filii Dei, non ex duabus personis unitam, sed ex duabus naturis existere credimus: dicere autem duabus personis compositam, ut nefas vitamus.


34. Nam sicut anima rationalis et caro unus est homo: Ita Deus et homo unus est Christus.

Sicut enim ex carne et anima unum dicimus hominem, et unusquisque habet duos homines in se (unum carnalem, alium spiritalem; unum visibilem, [Col. 0567C] alium invisibilem; unum mortalem, alium mortalem); ita Deus et homo unus est Christus.


35 Qui passus est pro salute nostra: Descendit ad inferos: resurrexit a mortuis.

In quo passus, in quo videbatur, in quo homo erat, in quo crucifixus, in quo mortuus, in quo sepultus, in quo resurrexit: quia divinitas impassibilis est, sed in conjunctione personae filius Dei dicitur passus, et in vera natura filius hominis est passus. Descendit ad inferos, scilicet anima cum Verbo: quia postquam humanitas assumpta est a divinitate, non est separata a Verbo, sed ipsa anima a corpore separata est: quia si non esset separata, corpus non potuisset mori: et iste descensus ad solam animam pertinet. Resurrexit a mortuis, ut [Col. 0567D] nobis exemplum resurrectionis ostenderet sicut propheta ait (Osae VI): Post duos dies suscitabit nos, et tertia die resurgemus, et in conspectu ejus vivemus.


36 Ascendit ad coelos: Sedet ad dexteram Dei Patris omnipotentis.

Ascendit ad coelos, scilicet ipsa humanitas quae fuit passa, sicut angeli dixerunt: Viri Galilaei, quid [Col. 0568A] statis aspicientes in coelum, hic Jesus qui assumptus est a vobis in coelum, sic veniet quemadmodum vidistis eum euntem in coelum (Act. I). Quia secundum divinitatem ad nullum potest ascendere locum, sed ubique totus est. Sedet ad dexteram Dei Patris omnipotentis dexteram autem Dei non carnalem, non corporalem (sicut humana habet natura), sed in hoc loco gloriam Dei convenit accipere, ac si aperte dicat: Regnat in gloria Dei, et sedere pro regnare dicitur.


37 Inde venturus est: Judicare vivos et mortuos.

Venturus est in eadem forma, in qua crucifixus, in qua mortuus, in qua sepultus est, et in qua resurrexit: non in ea tamen humilitate in qua antea fuit, sed in gloria et majestate. Et ideo in ipsa forma: [Col. 0568B] ut videat Herodes et Pilatus quem judicaverunt, ut videant Judaei quem tradiderunt, ut videant milites quem crucifixerunt, ut videant impii quem negaverunt. Vivos: quos ejus adventus invenerit in corpore viventes. Mortuos: qui mortui erant ab initio usque in illum diem. Vel aliter, vivos, id est sanctos, mortuos, id est peccatores.


38 Ad cujus adventum: Omnes homines resurgere habent cum corporibus suis:

In adventu Domini unusquisque, sive justi sive peccatores, resurgere habent cum corporibus suis.


39 Et reddituri sunt de factis propriis rationem.

Reddere autem rationem: non fabula verborum, [Col. 0568C] sed recordatione omnium quae fecit, sive bonum sive malum, et secundum hoc unusquisque recipere debet: boni bona, mali vero mala.


40 Et qui bona egerunt, ibunt in vitam aeternam: Qui vero mala, in ignem aeternum.

In vitam aeternam: quia semper erunt boni sine fine in gloria regnaturi. In ignem aeternum: quia semper erit malis sine fine poena inferni, et sine ulla miseratione cum corpore et anima, non consumendi, sed semper arsuri: et nunquam deficient in aeternis poenis mansuri.


41 Haec est fides catholica: Quam nisi quisque fideliter firmiterque crediderit, salvus esse non poterit.

Haec est fides catholica: sicut superius diximus, [Col. 0568D] ista est fides catholica. Per hoc hic rogat et admonet, ut unusquisque sacerdos hoc sciat et praedicet. Quam, id est quam fidem, quisque, id est aliquis. Fideliter, ut de ea non dubitet. Firmiter, ut nullus a tua fide te removere possit, nullo schismate vel haeresi. Et si ita non credideris salvus esse non poteris.




ANNO DOMINI MXLVI.
GREGORIUS PAPA VI.




[Col. 0569]
NOTITIA HISTORICA.
(Apud Eggs, Pontificium doctum, pag. 310 seqq.)

[Col. 0569A] Gregorius VI Romanus, Gratianus antea vocatus, monachus Benedictinus, Petri Leonis eximiae nobilitatis viri filius, sanctae Romanae Ecclesiae archipresbyter, cardinalis S. Joannis ante portam Latinam, exactis tribus sacri throni usurpatoribus, ut supra diximus, cleri ac populi Romani suffragiis acclamatus est summus pontifex ipsis Kalendis Maii anno salutis 1045.

Hic vere germanus ac legitimus pontifex a sanctissimis iisque doctissimis ejus temporis viris habitus est, nempe ab Hildebrando, postea Gregorio VII, et a Petro Damiani, aliisque his similibus viris, simoniacorum hostibus implacabilibus. Non enim Gregorius ambitione, sed zelo pietatis (mediante licet pecunia) persuasit pseudopontificibus ut a sancta sede recederent: quare Romani cives ac praesertim clerus illum, tanquam Ecclesiae Dei liberatorem, praestiti beneficii memores, in summum pontificem elegerunt. Et Gregorius ipse VII, in concilio [Col. 0569B] Romano, anno redemptionis nostrae 1080 celebrato, agnoscit Gregorium hunc legitimum pontificem: imo et Glaber, ejus plane temporis auctor (quippe qui ad ipsius Gregorii electionem stylo pervenit), summopere Gregorium VI laudat, atque haec post Benedictum ejectum dicit: Tunc cum consensu totius Romani populi, atque ex praecepto imperatoris ejectus est a sede Benedictus, et loco ejus subrogatus est vir religiosissimus ac sanctitate perspicuus Gregorius, natione Romanus, cujus videlicet bona fama, quidquid prior foedaverat, in melius reformavit. Ipse quidem Petrus Damiani, mox ut audivit Gregorii exaltationem, et quidem canonicam, ad ipsum scribens, eidem congratulatur quod Ecclesia Dei per ejus electionem sordibus expurgatis primum decorem sit consecuta. Ut proinde nullum legitimi ejus ingressus sit dubium.

Sed quaenam Gregorius creatus omnium consensu pontifex egerit videamus. De ipso Guillelmus Malmesburiensis, qui paulo post floruit ac scripsit, haec [Col. 0569C] habet, etiam ab aliis coaetaneis scriptoribus contestata: Erat papa Gregorius VI, antea dictus Gratianus, magnae religionis et severitatis: is ita Romani apostolatus statum per incuriam antecessorum suorum diminutum invenit, ut, praeter pauca oppida Urbi vicina, et oblationes fidelium, pene nihil haberet quo se sustentaret. Civitates et possessiones in longinquo positae, quae ad jus Ecclesiae pertinebant, a praedonibus ablatae; tramites publici et strata viarum per totam Italiam a latronibus stipabantur, ut nullus peregrinus nisi cum majori manu impune transiret: fervebant totis semitis insidiatorum examina, nec inveniebat viator quo colludio evaderet, ita in vacuum sicut in pecuniosum furebatur; nec supplex habere gratiam, nec resistens pati poterat violentiam. Cessatum est ab omni provincia Romam iter aggredi, quod mallet quilibet per domesticas ecclesias nummos suos dividere, quam latrunculos propriis laboribus pascere. Quid in Urbe, unico olim sanctitatis habitaculo? ibi in medio [Col. 0569D] foro sicarii vagabantur, genus hom num infidum et [Col. 0570A] versutum: si quis semitarum observatores aliquo transisset artificio, capitis scilicet periculo apostoli ecclesiam videre cupiens, in sicarios incidens, nullo modo sine substantiae vel salutis dispendio domum revertebatur. Super ipsa corpora sanctorum apostolorum et martyrum, supra sacra altaria gladii nudabantur, et oblationes accedentium, vixdum appositae, de manibus abripiebantur, abreptae in comessationes et scortorum abusiones consumebantur. Tantorum malorum heu! turbo Gregorii papatum offendit. Quid igitur? Ille primo leniter, magis amore quam terrore, cum subjectis agere, delinquentes verbis plusquam verberibus premere: urbani a peregrinorum infestatione, a rapina suorum cessarent: alterum esse contra naturam, ut ille qui communi vesceretur aere, non communi frueretur pace; Christiano inter Christianos libere, quo liberet, progrediendum, dum omnes sint ex uno famulitio, omnes unius sanguinis conjuncti coagulo, redempti pretio; alterum contra Dei mundatum, quod praecepit ut qui altari deserviunt, de altari [Col. 0570B] vivant: praeterea domum Dei decere esse domum orationis, non speluncam latronum, non gladiatorum conventiculum: permitterent oblationes transire in usus sacerdotum vel in expensas pauperum; provisurum se illis paterne, quos egestas ad rapinas compelleret, ut aliquo honesto officio stipem haberent: quos cupiditas exagitabat, ipsi sibi pro Dei timore et saeculi honestate modum ponerent. Invasores ecclesiastici patrimonii mandatis et episto is invitavit ut aut indebita redderent, aut se jure illa tenere in senatu Romano probarent; si neutrum facerent, Ecclesiae membra se non esse cognoscerent, qui capiti Ecclesiae, beato Petro et ejus vicario insultarent.

Talia frequenter concionatus Gregorius, cum parum aut nihil apud obstinatos animos proficeret, severioribus remediis inveterato morbo occurrere statuit; cauterio itaque excommunicationis omnes ab Ecclesiae corpore removit, vel qui talia facerent ipsi, vel qui facientibus non contrairent, cum possent, vel [Col. 0570C] denique qui taliter agentibus convivio vel etiam alloquio participarent. Haec ille pro suo officio satis habebat, sed pene in perniciem versa sedulitas: maligni illi levi admonitione perstricti, contra furere, minis auras territare, muros Urbis armis circumsonare, adeo ut pene papam interimerent. Itaque ferro abscissionis utendum judicans, arma undecunque et equos conquisivit, milites conscripsit, equites adornavit, ac ante omnia basilicam Vaticanam praeoccupans, raptores oblationum vel exstinxit, vel effugavit; inde fortunam sibi aspirare, propitio Deo, videns, longius progreditur, tisque qui resisterent occisis, praedia omnia, castella et oppida multis temporibus amissa, sed recuperata, in antiquum jus reformavit. Quo factum ut pax et publica tranquillitus, per multorum segnitiem exsulans, auctore Gregorio in patriam revocata sit: tum securi peregrini insuetas viarum terebant orbitas, laeti per Urbem antiquis oculos pascebant miraculis, cantitantes donis factis repatriabant. Quirites interea [Col. 0570D] rapto vivere assueti, sanguinarium vocant illum, et [Col. 0571A] indignum esse qui Deo offerret sacrificium, tot caedium conscius. Et, ut fieri amat quod morbus obloquii serpat in omnes, ipsi etiam cardinales argumenta probabant. Haec Malmesburiensis, et cum eo alii qui illo aevo floruere scriptores.

Cum igitur Gregorius, zelo justitiae commotus, graves de latronibus, sicariis et viarum grassatoribus poenas sumeret, Romani, qui hujus sacrilegae rapinae participes erant, offensi, Henricum III cognomento Nigrum, falsis querelis circumventum, ut in Italiam adversus Gregorium, specie exstirpandae simoniae, qua thronum apostolicum occupasse accusabatur, descenderet, nuntiis, litteris, precibus sollicitarunt. Res quomodo se habuerint, Leo Ostiensis, monachus Benedictinus, gravis auctor (lib. II, cap. 78), diserte narrat his verbis: Jam duobus annis et mensibus octo praedictus archipresbyter (cui Gregorii nomen in papatu est inditum) apostolicae sedi praesederat, cum Henricus imperator, Conradi filius, tot de Romana et apostolica sede perturbationibus auditis, [Col. 0571B] caelitus inspiratus, anno Domini 1047, Italiam ingrediens. Romam accelerat. Qui de tanta haeresi sedem apostolicam desiderans expurgare, Sutrii perstitit, et, super tanto negotio deliberaturus, universale ibi episcoporum concilium fieri procuravit. Misit ergo ad omnes, et magna inibi episcoporum, abbatum ac religiosorum virorum multitudine congregata, Romanum quoque pontificem, qui eidem concilio praesideret, decenter invitat. Quid multa? Concilio habito, synodicis canonicisque sententiis convictus Gregorius Simoniacus, sponte sua e sede desiliens, pontificalibus se infulis exuit, et, terrae prostratus usurpati, honoris indulgentiam sibi concedi humiliter petiit. Leoni consonant abbas Desiderius Cassinensis (lib. III Dialog.), Hermannus Contractus, et Sigebertus (in Chronicis).

Haec vero an legitime et canonice acta, dubium. Stant undique patroni: Henrico Caesari, homini laico, nullum jus fuisse causam summi pontificis cognoscendi certum est: nec sane ipse Henricus [Col. 0571C] cognoscere aut judicare tentavit, sed coacta synodo Patribus cognoscendam remisit. Unde Gregorium ad se venientem honorifice excepit, ut testantur Hermannus Contractus, Otho Frisingensis, ipseque Leo. Gemina tamen intercessisse videtur simonia: prima, quod media pecunia controversia ecclesiastica sit decisa; secunda, quod sacrae facultates, et Petri patrimonium cum scandalo totius orbis fuerit profusum pseudopontificibus, sen invasoribus ab homine privato, Gratiano scilicet, qui nullo potiebatur jure. Excusat tamen salvatque Gregorium, omnia haec zelo pacis, religionis, et unionis amore fuisse perpetrata; et, quod caput est, populus plauserit Romanus, qui bonum opus religioso laudavit elogio, Gregorium extollendo ac salutando ut liberatorem Ecclesiae e manibus trium tyrannorum. Accedit quod Gregorius in illa synodo non fuerit judicatus neque depositus, sed ipse, zelo suo non deficiens, se sponte abdicaverit, cum videret non aliter pacem, quam [Col. 0571D] unice exoptaverat, Ecclesiae posse restitui; nam Benedictus usurpato throno exactus, nova semper cum complicibus moliendo, occasionem captabat iterum rapiendi pontificatum, ut videbimus in Vita Damasi II.

Sponte vero, non coacte, pontificatu cessisse Gregorium, testis est Otho Frisingensis (lib. VI, cap. 32), cujus verba haec sunt: Quem rex primo, ut decuit, honorifice, suscepit, postmodum autem, collecto episcoporum conventu, a pontificatu per nota Simoniae cedere persuasit. Idem asserit Hermannus Contractus in Chronico: Henrico Regi in Italiam venienti Gratianus papa, quem Romani expulsis prioribus statuerant, Placentiae obvians, honorifice suscipitur; qui tamen postmodum apud Sutrium in synodo non invitus pastorale officium deposuit. Idipsum sentiunt Baronius, Ciaconius, Oldoinus ac Monumenta Sanblasiana mihi liberaliter communicata in haec fere [Col. 0572A] verba: Porro Gregorius VI, stabilito utcunque pontificatu, ut Romanae Ecclesiae pacem diu concupitam conciliaret, utque aliis tribus, qui sanctam sedem invaserant, memorabili exemplo praeiret, Sutrium ad preces Henrici profectus, in pleno concilio ibidem celebrato, se ipsum sponte pontificatu, quem annis duobus ac mensibus octo laudabiliter rexerat, abdicavit. Factum id esse anno salutis 1047 scribit Palatius in Vita: alii etiam diem addunt trigesimum Decembris.

De obitu Gregorii et loco ubi is contigerit, major nascitur difficultas propter historicorum variationem. Certum est post ejus abdicationem et electionem Clementis II Henricum Caesarem in patriam remeantem duxisse secum Clementum pontificem, timens ne in hominem Germanum Romani aliquid molirentur. Duxit etiam secum Gregorium exauctoratum, ne, ipso praesente, Romae quid sinistri tentaretur aut innovaretur, teste Frisingensi (lib. VI, cap. 32), ubi clare dicit Gregorium ab Henrico trans Alpes [Col. 0572B] in Germaniam abductum, eumque honoris gratia secutum esse Hiltprandum, qui postea Gregorius VII emersit. Idem testatur ipse Gregorius VII in concilio sub annum 1080 Romae celebrato, in quo sic locutus memoratur: Vos enim scitis quia non libenter ad sacrum ordinem accessi, et invitus ultra montes cum domino papa Gregorio abii, etc. Certum igitur est Gregorium Roma abductum fuisse; an vero redierit? quomodo? aut quando? incertum.

Unus Willelmus Malmesburiensis, quem sequitur Platina, scribit Romae morbo consumptum decessisse, postquam Ecclesiam ferro et igne a latronibus purgasset. Et cum a vulgo eapropter homicida et sanguinarius vocitaretur, ipsique cardinalos argumenta populi non improbare viderentur, hos ad se vocatos gravibus verbis castigasse, ac inter alia haec ad eos dixisse: Ut scire possitis, rectene an perperam fecerim purgando a latronibus Ecclesiam, ponite, ubi decessero, exanime corpus meum ante fores [Col. 0572C] ecclesiae vectibus obseratae: si divino nutu Ecclesia patuerit, judicabitis me Christiana dignum sepultura; sin secus acciderit, projicite me quorsum libueri, damnatumque putate. Fecere mandata cardinales, suspensa mente rei exitum opperientes: cum ecce repentini turbinis vi obserata ecclesiae ostia patuere, ipsumque corpus stupentibus cunctis in medium templi introlatum est. Haec quidem auctor Anglus, quae tamen peritis non admodum probantur. Credunt enim non infimae notae scriptores, veterum traditionibus inhaerentes, Gregorium vel Cluniaci, quo se cum Hiltprando receperat, vitae reliquum transegisse, ibique sancte mortuum sepultum fuisse; vel certe exsulem in ipsa Germania, quo a Caesare, ne Clementi electo negotium facesseret, abducium diximus, defunctum esse. Audi Baronium haec ipsa ad annum 1044, n. 15, non sine scrupulo ponderantem: Quae circumferuntur de Gregorii obitu, miraculoque ad januas S. Petri sponte reclusus ad suscipiendum [Col. 0572D] ejus cadaver facto haud apud omnes sibi fidem conciliant, quod scilicet non Romae, sed in Germania, ubi exsul agebat, defunctus esse dicatur. Sed nec nos adeo constanter ea de miraculo suadendo proponimus: fides sit penes auctorem. Nutant igitur omnia hac in parte, nec quem facile sequaris habes. Sed nec illa quae Ciaconius Platinam secutus subjungit, majorem fidem merentur. Scribit is Gregorium (quem nunquam Roma abductum putat) post Henrici reditum, collecto parvo exercitu, Clementem II Urbe expulisse, jura et praedia recuperasse, cum Caesare bellum gessisse, nec ab eo superatum esse. Confirmat sua dicta auctoritate Leonis Ostiensis, et constanter Romae mortuum, ac, facto ante fores miraculo, in Vaticano sepultum scribit. Sed, pace tanti viri, haec in Ostiensi minime leguntur, falsoque citantur, ut lustranti liquido constabit.




[Col. 0573]
GREGORII PAPAE VI EPISTOLAE ET PRIVILEGIA.



I. GREGORII PAPAE VI BULLA PRO FARFENSI COENOBIO EJUSQUE ABBATE ALMERICO. (Anno 1045-6.)
[Muratori, Rer. Ital. Script. II, II, p. 443.]
[Col. 0573A]

GREGORIUS episcopus, servus servorum Dei, abbati ALMERICO, omnibusque fratribus sibi subjectis monasterii Farfae, salutem et apostolicam benedictionem.

Notum sit omnibus episcopis, ducibus, marchionibus, comitibus, majoribus et minoribus in orbe Romano degentibus, quod abbas Farfae coenobii, scilicet Almericus, deprecatus est nostram celsitudinem ac charitatem cum grege sibi commisso, quatenus quae ordinaverunt atque constituerunt sancti [Col. 0573B] antiqui pontifices in Farfensi coenobio beatae Mariae semper virginis, confirmaremus. Itaque ea confirmamus et corroboramus, videlicet ut a qualicunque episcopo placuerit abbati vel monachis ejusdem monasterii sacrari suas ecclesias ac monachos ordinari suos, nostra licentia praeceptoque fiat; et, ut verius credatur, nostro sigillo in perpetuum corroboramus. Si quis autem huic nostro praecepto contrarius exstiterit, vel violaverit, X libras auri in apostolicae aulae thesauris, et X in beatae Mariae Virginis persolvat. Et hoc constituimus non tantum in comitatu Abinensi, sed et in Marchia, et in omnibus cellis supradicto coenobio subjectis, vel ubicunque aliquam possidet possessionem ecclesiasticam. Clerici quoque degentes in ecclesiis ejusdem coenobii, [Col. 0573C] hac libertate utentes, sacros ordines similiter recipiant a qualicunque episcopo abbati placuerit Farfensi; verumtamen hoc jubemus quatenus hi ordines fiant a bonis et a catholicis episcopis. Bene valete.



II. GREGORII VI EPISTOLA AD OMNES CHRISTIANOS. (Anno 1045-6.) Missas ter in anno se celebraturum spondet pro iis qui se collaturos statuerant annuam pecuniam pro sartis tectis templorum Romanae urbis.
[Mansi, Concil. tom. 19, col. 611.]

GREGORIUS episcopus, servus servorum Dei, omnibus qui Christiana fide censentur, et B. apostolorum principis sedem Ecclesiarum omnium matrem [Col. 0573D] recognoscunt, salutem et absolutionem omnium peccatorum per benedictionem et merita BB. Petri et Pauli principum apostolorum.

Notum vobis fieri volumus, fratres charissimi, [Col. 0574A] quod a sancta Romana Ecclesia communi matre, omnium magistra et domina, non solum splendor sanctae religionis universum mundum illuminavit, sed etiam multis indigentibus per diversas partes terrae necessaria pietate distribuit: modo vero, peccatis non tantum nostris sed etiam multarum gentium exigentibus, et in religione friguit, et terrenas opes majori ex parte amisit. Nonnulli etiam imperatores, reges et principes, aliorum ordinum personae, misera cupiditate capti, maternam maledictionem incurrere non timentes, ejus possessiones invaserunt, distraxerunt, et in proprios usus redegerunt: qui, etiam gladio anathematis percussi, et more infelicis Judae sacrilegii vinculo strangulati, ne ad poenitentiam redirent, desipuerunt. Hinc igitur [Col. 0574B] inopia, devastationes, latrocinia, rapinae, contra ipsum Ecclesiae caput, beatum videlicet Petrum, et in ejus quasi visceribus exortae sunt. Proinde propria ipsius ecclesia, et B. Pauli, quae illorum corporibus per totum orbem refulgent, et suo odore suaque pietate omnes ad se gentes provocant, jam jam heu! proh dolor! ruinam minantur. Unde nos, utcunque meritis pauperes, nec rebus quidem divites, coepimus, ut tanto periculo Deo adjuvante succurrere, manumque adjutorii ad instaurandum praebere possemus. Hoc autem religiosi clerici videntes, et laici quamplurimi, quos Guillelmus gloriosus Aquitaniae dux ad nostrum auxilium incitare coepit, unoquoque anno de suis rebus oblationes largiri disposuerunt, ad hoc specialiter ut ea quae in ejus [Col. 0574C] propria ecclesia sunt necessaria restaurentur et aedificentur, quatenus omnipotens Dominus, et eorum meritis et speciali sanctae Romanae Ecclesiae oratione, per veram poenitentiam eos ad eam fidem instaurare [dignetur], quam in baptismo Domino promiserunt, et, coelestis patriae ruinam restituens, in aeterna beatitudine eos collocet. Quorum nos videntes devotionem et laudabilem erga communem matrem dilectionem, tam per nos quam etiam per successores nostros ter in anno cum omnibus Romanis Ecclesiis generaliter missam celebrare, et septies illorum specialiter memoriam inter sacra missarum solemnia habere promisimus; ut omnipotens Dominus, meritis Dei Genitricis, quae singulari pietate Romanam semper tuetur Ecclesiam, et beatorum [Col. 0574D] apostolorum Petri et Pauli auctoritate, omnium sanctorum maxime Romae quiescentium oratione, a cunctis eos peccatis absolvat, et ad vitam aeternam perducat.



III. GREGORII PAPAE VI EPISTOLA AD ROLANDUM ECCLESIAE FLORENTINAE PRAEPOSITUM. (Anno 1046.) Ecclesiae Florentinae canonicis ecclesiam S. Donnini ea lege donat, ut quotannis auri solidum palatio [Lateranensi] pendant.
[Ughelli, Italia sacra, III, 65.]
[Col. 0575A]

GREGORIUS episcopus, servus servorum Dei, ROLANDO Florentinae canonicae praeposito, tuisque successoribus perpetuam in Domino salutem.

Oportet bene merentibus digna rependere beneficia, et illos accumulare donis, quorum devota constat esse servitus. Tu autem, fili charissime, quia parum aliquid decrevisti a nobis exposcere, libenter [Col. 0575B] et ipsi decrevimus annuere: etenim multum laboris multumque ponderis jamjam sustinuisti pro nobis, adeo ut non parvis sed magnis etiam muneribus dignus inveniaris. Tua vero petitio est ut ecclesia S. Donnini, posita in comitatu Florentino juxta fluvium Arnum, in episcopatu S. Joannis, in territorio plebis S. Martini in Brozzo, juris nostrae S. R. E., cum omnibus ejusdem pertinentiis, ubicunque inveniri possunt, concedatur ab apostolatu nostro vobis vestrisque successoribus canonicis in vestra canonica servituris in perpetuum. Quod scilicet satis nobis videatur parum, quia non potest esse servitus adaequata. Concedimus igitur tam vobis quam vestrae canonicae vestrisque successoribus canonicis in aedem canonica servituris ecclesiolam ipsam S. Donnini, [Col. 0575C] cum omnibus suis pertinentiis, suisque reditibus, ubicunque ei lege et ratione competere possunt, ita tamen ut singulis quibusque annis pensionem exinde nostro palatio inferatis solidum auri unum, statuentes apostolica censura ne ullus nostrorum successorum pontificum, aut ulla magna parvaque persona, contra hoc nostrum parvum donum agere praesumat. Quod si fecerit, non solum anathemati subjiciat nostro, sed etiam damnum trium librarum auri per olvat, cujus dimidium nostro palatio inferatur, reliquum vero vobis debeatur. Si quis vero hujus nostrae praeceptionis cautus observator exstiterit, benedictione nostra largius redundet.

Scripta per manum Joannis, scriniarii et notarii [Col. 0575D] nostri Lateranensis palatii. Bene valete. Datum XII Kal. Martii, per manus Petri diaconi, bibliothecarii et cancellarii sanctae apostolicae sedis, anno pontific. D. Gregorii papae VI primo, ind. XIV.



IV. BULLA GREGORII VI PRO MONASTERIO S. QUINTINI DE MONTE, IN CONCILIO ROMANO LATA.

GREGORIUS episcopus, servus servorum Dei, GUALERANNO abbati sancti Quintini montis tuisque successoribus perpetuam in Domino salutem.

Si, justis petitionibus praestabiles, voto piorum assensum praebemus, voluntati Domini nos militare credimus. Ergo notum sit universis catholicae matris Ecclesiae filiis quod misit ad nos filius noster, [Col. 0576A] Henricus scilicet rex Francorum, paternitatem nostram humiliter obsecrans ut quamdam cellam in pago Viromandensi sitam, in honore sanctae Trinitatis ac sancti Quintini martyris constructam, apostolicae auctoritatis praesidio muniremus, quam, suggerentibus Rotberti militis bonae memoriae filiis, qui eamdem abbatiolam jure beneficii possident, ad sacrae religionis cultum venerabilem erigere conatus est, ac regiae potestatis praecepto corroborari nisus est. Quorum petitioni congaudentes, ecclesiastici vigoris manum ereximus, et, ex ea qua fulcimur apostolica auctoritate, praecipimus ut praefatam abbatiam nemo unquam saecularium possideat, neque ex rebus ejusdem ecclesiae quidquam sibi aliquis usurpet, non rex, non comes, non episcopus, neque [Col. 0576B] quilibet princeps quacunque potestate praeditus, villam, aut mansum, vel campum, sive consuetudines, seu districtiones terrae praetitulatae abbatiae appendentis, in dominium sibi subripiat, nisi forte tuendi ac defendendi causa, et hoc nonnisi ejusdem loci regularis abbatis fiet permissione. Si quis vero pro hac adipiscenda pecuniam vel quodlibet munus regi aut cuilibet principi dederit sive promiserit, subinferendae maledictioni subjacebit. Sit igitur eidem ecclesiae abbas secundum regulam sancti Benedicti constitutus, et monachi regulari districtione subjecti, quos de rebus ejusdem ecclesiae aliquod dispendium perpeti cum omni imperio prohibemus. Res vero ejusdem ecclesiae sunt: In pago Viromandensi villa una, quae dicitur Aisiolcurt (Arizecourt), et in [Col. 0576C] ipso pago, in villa Curticulas (Courcelles) nuncupata, mansi septem. In Hadoniscurte mansus unus. In Duriaco medietas ecclesiae. Molendinus de Bellisasis (Belles aises) cum aqua et suis adjacentiis; in suburbio Perronae viginti septem curtilli cum molendino et vineis; in Perronella ecclesia cum hospitibus. In Tegerihamo mansi duo; in villa sanctae Radegundis mansi tres. Villa, quae Vivarius (Vivier) dicitur, cum suis appendiciis. In Alania (Alaine) mansi duo. In Dodonico (Douln) molendinus unus cum tertia parte prati. In pago Suessionico, in villa quae Alamans vocatur, mansi duo cum alodio Witberti. In Wadoniscurte mansi duo. Deinde ea quae a praedicto Rotberto ad restaurationem saepedictae abbatiae sunt haec: alodium de Baillos (Barlex). Item alodium de [Col. 0576D] Tiliaco. Similiter alodium de Ostricurt (Estricourt) cum ecclesia, et alodium Barderi. Scaincurt (Esquincourt) quinque hospites cum terra et silva. Frigilcurt (Frigicourt) cum appendiciis suis. Salicellus cum silva. Curcellis (Courcelles) deinde cum omnibus appendiciis suis. Ecclesia de Buriaco (Buires). Item ecclesia de Sterpiniaco (Esterpigny) cum aqua piscatoria et aqua de Sebodiscula (Sopotecluse). Ecclesia de Asciniaco (Assigny). Pons Huberti. In Frisia mansus unus cum aqua. In villa Atheis (Athies) molendinus unus cum tribus hospitibus. Apud Liniacum mansi duo. In Guitardi curte mansus unus. In Habelinicurte (Ablincourt) mansus unus. Haec itaque et his similia, et si qua alia eadem [Col. 0577A] Domino opitulante acquirere sibi potuerit, apostolica fulta auctoritate licenter et sine aliqua contradictione possidebit. Si quis vero contra hujus apostolici privilegii tutelam aliquid sinistri molitus fuerit, et ex his quae dicta sunt aliqua pervertere voluerit, hunc cum auxilio Domini nostri Jesu Christi, et adjutorio beatae Mariae semper virginis, genitricis ejusdem Domini nostri Jesu Christi, faventibus nobis omnium coelestium virtutum beatissimis spiritibus, et annuentibus sanctorum patriarcharum et prophetarum agminibus, et auctoritate beatissimi Petri apostolorum principis cum omnibus apostolis et discipulis Domini, martyrum etiam sive confessorum ac virginum ad hoc suffragantibus meritis, cum assensu comprovincialium pontificum, et hujus sanctae [Col. 0578A] sedis suffraganeis episcopis, excommunicamus et anathematizamus, et a liminibus sanctae Dei Ecclesiae sequestrantes ab omni Christianorum societate separamus, ut, sub hujus anathematis vinculo perennaliter innodatus, sit anathema maranatha constrictus vinculis hujus nostrae praeceptionis. Qui autem eidem monasterio bene egerit, benedictione nostra redundet, pro eo quod nostrum praeceptum conservavit illaesum. Scriptum per manus Joannis, primiscrinii nostri Lateranensis palatii, indict. XIV. Bene valete.

Datum IV Kal. Martii, per manum Petri diaconi bibliothecarii et cancellarii sacri Lateranensis palatii, anno primo domni Gregorii universalis papae, indict. XIV.




ANNO DOMINI MXLVII.
CLEMENS PAPA II.




[Col. 0577]
NOTITIA HISTORICA.
(Apud Mansi, Conciliorum generalium tomo XIX, col. 619.)

Clemens papa, natione Germanus, hujus nominis secundus, ante Suidgerus appellatus, post factam Gregorii sexti abdicationem, ex Bambergensi episcopo, opera studioque Henrici regis, quasi tanto munere dignior nullus inveniretur, unanimi consensu omnium creatus est pontifex, Romae, in vigilia Nativitatis Domini, ann. 1046. Postero Nativitatis Domini ex more consecratus, et nomine Clementis secundi appellatus, Henricum regem ejusque conjugem Agnetem imperiali benedictione sublimavit. Imperator, Roma discedens, Gregorium sextum quondam pontificem, ne quid ipso praesente Romae innovaretur, secum in Germaniam adduxit. Comitatus est eum Hildebrandus ejus discipulus, sedis apostolicae subdiaconus, postea vero Gregorius septimus. Cum eodem Roma profectus est Clemens, qui ultra montes, teste Leone Ostiensi, septimo Idus Octobris, nono mense a sua promotione ex hac vita migravit. Corpus ejus, Roma Bambergam translatum, sepultum est Bambergae. Quod cum Benedicto innotuisset, ille tertio sedem apostolicam invasit, eamque usque ad Damasi II electionem per octo menses tenuit. (LEO OSTIENSIS.)




[Col. 0577]
CLEMENTIS PAPAE II. EPISTOLAE ET PRIVILEGIA.



I. BULLA CLEMENTIS PAPAE II, QUA ECCLESIAE FULDENSI DONAT MONASTERIUM S. ANDREAE SITUM ROMAE JUXTA ECCLESIAM S. MARIAE AD PRAESEPE. (Anno 1046.)
[Mansi, Concil. tom. XIX, col. 624.]
[Col. 0577B]

CLEMENS episcopus, servus servorum Dei, dilecto et spirituali filio nostro ROINGO pio et religioso abbati venerabilis monasterii Salvatoris Domini nostri Jesu Christi et S. Bonifacii, quod situm est in loco qui vocatur Bochonia, juxta ripam fluminis quod vocatur Fulda, et per te in eodem venerabili monasterio tuisque successoribus in perpetuum.

Convenit apostolico moderamini pia religione pollentibus benivola compassione succurrere, et poscentium [Col. 0577C] animis alacri devotione impertire assensum. Ex hoc enim lucri potissimum praemium a Conditore omnium Deo procul dubio promeremur, dum venerabilia loca opportune ordinata ad meliorem fuerint [Col. 0578B] sine dubio statum perducta. Igitur, quia postulatis a nobis quatenus nostra apostolica praeceptione concederemus ac reconfirmaremus perpetualiter vobis vestrisque successoribus supradictum monasterium Salvatoris Domini nostri Jesu Christi et sancti Bonifacii, situm in loco quod Bochonia, juxta ripam fluminis quod vocatur Fulda, cum omnibus rebus mobilibus et immobilibus suis pertinentibus, quas nunc habet, et in antea Deo adjuvante habebit, iterum concedimus; ac donamus vobis, charissime ac dilectissime fili, vestrisque successoribus abbatibus in perpetuum, pro magno amore et nimia dilectione quam circa vos habeo, et habere in antea debeo quousque vixero, monasterium in honorem S. Andreae et sancti qui vocatur Exajulo, quod situm est juxta ecclesiam [Col. 0578C] sanctae Dei genitricis semperque virginis Mariae, quae vocatur ad Praesepe, cum omnibus mansionibus, caminatis, et cellis vinariis, et coquina et vineis et hortis et diversis arboribus pomorum, et curte atque [Col. 0579A] puteo et introitu suo per partam majorem a via publica, et cum omnibus ad idem generaliter pertinentibus, seu quae extra urbem sive intra urbem erunt, quae et jure ac rationabiliter pertinere dinoscuntur. Ergo praesenti quinta decima indictione, perpetualiter et specialiter sub immunitate S. nostrae R. S. A. idipsum sacratissimum monasterium permanendum statuimus et statuendo confirmamus, ita ut cuncta loca ipsius monasterii amodo et usque in finem saeculi cum omni securitate et tranquillitate vos cum posteris vestris tenere et possidere valeatis, ut sub jure et ditione sanctae nostrae, cui Deo auctore deservimus, Ecclesiae constitutum nullius alterius Ecclesiae jurisdictionibus submittatur, pro qua re, piis desideriis faventes, hac nostra auctoritate, id quod [Col. 0579B] exposcitis effectui mancipamus, et ideo omnem cujuslibet Ecclesiae sacerdotem in praefato monasterio ditionem quamlibet habere aut auctoritatem praeter sedem apostolicam prohibemus, ita ut, nisi ab abbate monasterii fuerit invitatus, nec ibidem missarum solemnitatem quisquam praesumat omnimodo celebrare: ut profecto, juxta id quod subjectum apostolicae sedi firmitate privilegii consistit, inconcusse dotatum permaneat; locis et rebus, tam his quas moderno tempore tenet vel possidet, quam quas futuris temporibus in jura ipsius monasterii divina pietas voluerit augere ex donis et oblationibus decimisque fidelium, absque ullius personae contradictione, firmitate perpetua servatis. Constituimus quoque per hujus decreti nostri paginam, ut quicunque cujuslibet [Col. 0579C] Ecclesiae praesul, vel quacunque dignitate praedita persona, hanc nostri privilegii chartam, quam auctoritate principis apostolorum firmamus, temerare tentaverit, anathema sit, et iram Dei incurrat, et sanctorum omnium extorris existat, et nihilominus praefati monasterii dignitas a nobis indulta perpetualiter inviolata permaneat apostolica auctoritate subnixa.

Scriptum per manus Joannis, scriniarii et notarii nostri sacri Lateranensis palatii. Bene valete. Data III Kal. Jan., per manus Petri diaconi, bibliothecarii et cancellarii S. A. S. Anno D. N. J. C. 1046, domni Clementis secundi papae 1, indict. XV.



II. PRIVILEGIUM CLEMENTIS PAPAE II PRO MONASTERIO FULDENSI. (Anno 1046.)
[Dronke, Cod. diplom. Fuld., p. 357.]
[Col. 0579D]

CLEMENS episcopus, servus servorum Dei, dilectissimo in Domino filio ROINGO, venerabili abbati, pontificii nostri perpetuam in Domino salutem.

Cura nos urget sanctarum omnium Dei Ecclesiarum utilitatibus favere, ac, secundum quod unaquaeque in proprio statu mansura sit, congruum eis impertire suffragium. Quocirca, dilectissime fili, omnia quae a praecessoribus nostris jure ac rationabiliter vestri postulasse visi sunt praecessores, tibi tuisque successoribus perpetuum confirmamus. Monasterium ergo Fuldense, quod sancti Bonifacii vocabulo viget, constitutum in loco qui dicitur Boconia, erga ripam [Col. 0580A] fluminis quod dicitur Fulda, cum omnibus cellis, curtibus, districtionibus, seu omnibus ad se pertinentibus tibi, nostri privilegii praeceptione concedimus, largimur ac confirmamus, ea scilicet ratione ut nullus inde futurus abbas consecrationem unquam accipere praesumat nisi ab hac nostra apostolica sede. Inter omnia vero Germaniae totius coenobia primum honorem in sessione, sive in judiciali sententia, seu in omnibus conciliis ac ordinibus, tibi tuisque successoribus attribuimus habendum. Nulli etiam episcoporum, archiepiscoporum, patriarcharum, vel quoquomodo in clero constituto, temere aut proterve, nisi a vobis accepta licentia, super principale altare vestri monasterii missarum solemnia celebrare liceat. Nullius iterum persona principis neque [Col. 0580B] totum neque partem vestri monasterii alicui mortalium ulla ratione subdere, vel sub beneficii nomine dare praesumat, sed omni tempore soli sanctae nostrae Romanae Ecclesiae libera securaque deserviat. Si, quod absit! aliquis in eodem monasterio constitutus abbas aliquo crimine infamis fuerit, constituimus ac apostolica auctoritate indissolubiliter manere sancimus ut pulsationis discrimen nullum sentiat, donec nostra apostolica sedes judicii censuram ei imponat. Liceat tibi tuisque successoribus in perpetuum, episcoporum more, nostro dono nostraque munificentia apostolicam sedem ad vestram defensionem appellare, ac contra omnes aemulos Romanae majestatis scuto vos defendere. Haec denique, universa inter totius orbis coenobia, vestram [Col. 0580C] Fuldensem abbatiam specialissimo dilectionis affectu perpetuo habituram concedimus ac firmiter corroboramus. Usum autem sandaliarum, caligarum ac dalmaticarum, qui sacris canonibus tuo ordini interdicitur, apostolica auctoritate non solum tibi tuisque successoribus in perpetuum, verum etiam cunctis viventibus ac victuris omnium monasteriorum abbatibus in orbe terrarum consistentium abradendum omnino jubemus. Quamvis fuerint nonnulli in hac summa sede pontifices, qui, tyrannide pravorum coacti, hoc indigne vestrae ac caeteris diversis concesserunt Ecclesiis, quod sanctorum patrum sanctionibus constat esse diversum. Nos vero, quoniam prave novimus fuisse petitum, pessimeque per privilegii paginam esse concessum, non solum [Col. 0580D] confirmare nolumus, verum etiam penitus abdicare gestimus. Si enim monasterium nostrum, quod sacratissimum beati apostoli Pauli corpus amplectitur, hunc supertitiosum morem a sancto Petro impetrare non meruit, aliqua orbis terrarum abbatia qualiter obtinebit? Totus pene mundus noverit quod specialissimas dignitates nostri episcopi ac cardinales presbyteri atque diacones habeant, quas caeterarum Ecclesiarum hujuscemodi gradibus habere non licet. Dalmaticas nostri cardinales presbyteri ferunt, naccis in processionibus solemniis utuntur; si dignum hoc nostris sanctissimis decessoribus videretur, abbatia sancti Pauli, quae universis proximior ac familiarior nostrae sedi fore constat, dalmaticis ac [Col. 0581A] sandaliis liberaliter ac solemniter potiretur. Unde quod sanctus Paulus a sancto Petro non expetit, caeteri juniores sancti nostra inevitabili auctoritate obtinere desistant. Igitur quicunque hujus nostri privilegii observator exstiterit, omni benedictione repleatur. Qui autem quoquomodo hanc nostram praeceptionem violare praesumpserit, nisi resipiscat, individuae Trinitatis iram incurrat, sancti Petri apostolorum principis maledictione redundet, trecentorum decem et octo patrum sacrosancto concilio damnetur, atque in extrema die judicii, amaranatha anathemate perditus, lucis claritudinem nesciat, sed inter exteriores tenebras cum diabolo ac consentaneis ejus perpetualiter gemat. Scriptum hoc privilegium per manum Joannis, scriniarii ac notarii sacri palatii. [Col. 0581B] + Bene valete.

Datum pridie Kal. Januarias, per manus Petri diaconi, bibliothecarii et cancellarii sanctae apostolicae sedis, anno Domini nostri Jesu Christi 1046, domni Clementis secundi papae 1, ind. XV.



III. RESCRIPTUM CLEMENTIS PAPAE II AD OMNES ECCLESIAE FILIOS. (Anno 1047.)
[Ughelli, Italia sacra, II, p. 361.]
Ravennatis et Mediolanensis archiepiscoporum et patriarchae Aquileiensis litem testatur primo die synodi »circa nonas januarias« celebratae eatenus decretam esse ut archiepiscopi Ravennates, nisi imperator adsit, ad dextram pontificis Romani sedeant.

[Col. 0581C] CLEMENS episcopus, servus servorum Dei, omnibus sanctae Ecclesiae filiis perpetuam in Christo salutem.

Quod propulsis ab apostolica sede his qui in ovile sacratissimum apostolorum principi Petro a Christo Domino commendatum non ingressi fuere per ostium, sed aliunde surrepsere ut pote fures et latrones, prospicientes suis commodis potius quam gregis humilitati, non est nostris meritis ascribendum, sed divinae benignitati, quae elegit ea quae non sunt tanquam sint, ut ea quae sunt evacuentur. De multis autem quae in ipso nostri pontificatus primordio acta sunt in synodo, quam et pro communi utilitate maturavimus, et circa Nonas Januarias celebrantes unum propitiante Domino nobis concessum est illic determinare, [Col. 0581D] quod multoties ventilatum a retro pontificibus praedecessoribus nostris, aut vix, aut nullo fine sopitum est; illud videlicet in synodo sedendi jurgium, quod emerserat inter Ravennatem et Mediolanensem archiepiscopos, unde et in ipsa nostra synodo Aquileiensis patriarcha mussitabat. Quisquis [quisque] enim sibi juxta nos dextri lateris locum vindicabat, et cui jure deberetur, nobis incertum erat. Contigit autem prima die synodi non interesse Mediolanensem archiepiscopum a primordio, sed jam die inclinato, cum patriarcha a dexteris nostris sederet, interposita tamen sella charissimi filii nostri imp. Henrici, qui jamjam advenire putabatur; quia eo loci erat electus quoque Raven. Ecclesiae a sinistris ut sederet. [Col. 0582A] Quo Mediolanense archiepiscopo in medium veniente, dexterum quia locum petierat, hinc acclamatum est ab electo Raven. sibi deberi illum; simili modo a patriarcha Aquileiensi, et ita unius rei altercatio inter sese orta est. Placuit autem universae synodo trium partium dissensionem coram differri. Statimque prolatus quidam catalogus nominum eorum archiepiscoporum qui interfuerant synodo Symmachi papae, ubi praescriptus erat Mediolanensis archiepiscopus, quo contra ostensum est privilegium Ravennatis Ecclesiae continens, qualiter illa inscriptio nominum non aliquo jure, non aliqua plenitudine, sed potius gratia humilitatis evenerit, quod scilicet archiepiscopus Ravenn. permiserit praescribi sibi illo tantummodo casu archiepiscopum Mediolanensem, [Col. 0582B] et ne propterea quivis error in posterum gigneretur, placuisse papae Joanni successori illius Symmachi ipsum privilegium fieri, hoc autem propterea ut quis videretur esse major, quamvis non dextra papae Romani semper jure deberetur archiepiscopo Ravennati; addendum tamen ei esse soli imperatori, si praesens adesset, et sic ad sinistram eum transmigrare debere. Quibus duorum altercatorum ostensis, caeteri quoque altercatoris, id est patriarchae, ostensum est privilegium a Joanne XIX papa actum similiter de sessione ad dexteram partem. His auditis, universa synodus interrogata est. Primo autem omnium Romani episcopi, clerusque Romanus, quibus auctoritas est major, et ipsa res nota erat; deinde retribuimus. Cumque ex ordine [Col. 0582C] Joannes episcopus Portuensis, et Petrus diaconus, nostrae apostolicae sedis cancellarius, privilegium Ravennatis Ecclesiae, vice sua universae partes laudarent, Poppo quoque Brixiensis episcopus hoc idem fecit, ejusque vocem tota synodus est consecuta: quo igitur in unum placitum vox omnium conveniens, noster quoque assensus pari ratione accommodatus est. Ut vero quod actum est omnibus innotescat, placuit nostris apostolicis litteris adnotari, et tam praesentibus quam futuris intimari, ut tanto firmius valeat, quanto constat de nostro ore audiri. Verum ne posthac iterum vel archiepiscopo Mediolanensi, vel patriarchae Aquileiensi de sessione dextri lateris nostri liceat excitare quamlibet controversiam, interdicimus nostra apostolica auctoritate [Col. 0582D] hoc eis de caetero licere. Quod si forte fuerit praesumptum, pro temeratione interdicti nostri, non modo bannum sancti Petri nostrae sedi persolvat, verum nostrae quoque excommunicationis et anathematis laqueos incurrat. Sedem etiam Ravenn. archiepiscopi jubemus semper esse a dextris nostris nostrorumque successorum, secundum antiquae constitutionis auctoritatem, nisi forte imperator adfuerit, et tunc etiam ipsum sinistrum locum tenere per hanc nostrae auctoritatis firmamentis firmitate (sic) huic nostrae narrationi subjectam.

Scripta per manum Joannis, scrinlarii et notarii sacri nostri palatii. Bene valete.



IV. PRIVILEGIUM CLEMENTIS PAPAE II PRO ECCLESIA HAMBURGENSI. (Anno 1047.)
[Apud Lappenberg, Hamburgische Urkund, I, 72.]
[Col. 0583A]

CLEMENS episcopus, servus servorum Dei, dilecto confratri nostro ADALBERTO, venerabili archiepiscopo Ammaburgensis Ecclesiae suisque successoribus in perpetuum.

Convenit apostolico moderamini pia religione pollentibus benevola compassione successisse [succurrere] et poscentium animis alacri devotione praebere assensum. Ex hoc enim lucri potissimum praemium apud conditorem omnium Dominum procul dubio promeremur, dum venerabilia loca opportune ad meliorem [Col. 0583B] fuerint sine dubio statum perducta. Igitur, quia postulastis a nobis, quatenus archiepiscopatum Ammaburgensis Ecclesiae totum in integrum vobis confirmemus, sicuti a praedecessoribus nostris Nicolao, et Agapito, et Benedicto, hujus apostolicae sedis episcopis decretum est, inclinati precibus vestris apostolica auctoritate concedimus et confirmamus, cum omnibus generaliter atque specialiter ad eumdem praefatum vestrum archiepiscopatum pertinentibus, scilicet omnia quae vestri antecessores suis laboribus acquisierunt, vel etiam amore aeternae patriae ibi a Christicolarum fidelibus largita sunt vel largiuntur; cum illis etiam qui nunc tempore ad Christi conversi sunt fidem, protegente Dei gratia, videlicet episcopos in omnibus gentibus Sueonum seu Danorum, nec [Col. 0583C] non etiam in illis partibus quae sunt a meridionali Albia usque ad fluvium Pene et ad fluvium Egidore, ita ut sub vestra vestrorumque successorum, Ammaburgensis Ecclesiae archiepiscoporum vel alium quemlibet, in vestra dioecesi ullam sibi vindicare decernimus potestatem; quinimo et ipsis et omnibus omnino suademus cultoribus verae religionis, ut adjutorium et solatia vobis in omnibus administrent, quatenus pro gratia hujus beneficii plenam recipere mercedem a Domino mereantur, quoniam omnia quae proficua Ecclesiae probantur existere, et divinis non impugnant praeceptionibus, efficienda et praebenda omnipotentis Dei auctoritate et beatorum apostolorum Petri et Pauli esse non dubitamus. Et hoc nostro decreto decernimus secundum praenominati [Col. 0583D] Nicolai papae et Agapiti papae et Benedicti papae sanctionem . . . et Mimindensis et Ferdensis Ecclesiarum episcopis . . . in illis partibus constituendi tamen . . . charissime frater Adalberte, ut potestatem . . . frater charissime Adalberte, nostrae auctoritatis . . . Insuper addimus pro voto vestrae dignissimae petitionis, in nativitate Domini et in octava Domini, in epiphania Domini, in purificatione sanctae Mariae, in Palmis, in coena Domini, in die sancto Paschae, in ascensione Domini, in Pentecoste, in festivitate sancti Joannis Baptistae et in Natalitiis omnium apostolorum, in assumptione et in nativitate sanctae Mariae, et in annuntiatione sanctae Mariae, in festivitate sancti Michaelis archangeli, in festivitate [Col. 0584A] sancti Martini episcopi, in natantiis beatorum martyrum Laurentii, Mauricii sociorumque eorumdem, et in festivitate Omnium Sanctorum, et in illis festivitatibus illorum sanctorum quorum corpora requiescunt in ipso archiepiscopatu, et in consecratione episcoporum atque ecclesiarum, et in vestrae ordinationis die. Super haec autem, deprecatione Henrici imperatoris, nostri dilectissimi filii, super naccum equitandi licentiam damus, in solemnibus diebus, tantummodo in vestra sede. Et pallio utendi in ordinationibus ecclesiasticis, et crucem ante vos portandi, sicut antecessores vestri habuerunt, licentiam damus. Sancta Trinitas fraternitatem vestram diu conservare dignetur incolumem, atque post hujus saeculi amaritudinem ad perpetuam perducat [Col. 0584B] beatitudinem. Bene valete.

Data VIII Kalendas Maii, per manus Petri diaconi, bibliothecarii et cancellarii sanctae apostolicae sedis, anno domini Clementis secundi papae secundo, indictione XV.



V. CLEMENTIS PAPAE II EPISTOLA AD GOFFREDUM ANDEGAVORUM COMITEM ET AGNETEM COMITISSAM CONJUGEM EJUS. (Anno 1047.) Monasterii S. Trinitatis Vindocinensis, a Goffredo conditi, tutelam suscipit et possessiones confirmat, ea lege ut duodecim solidi B. Petro quotannis praestentur.
[Opera Ivonis II, 244.]

CLEMENS episcopus, servus servorum Dei, GOFFRIDO [Col. 0584C] Andegavorum comiti, et AGNETI comitissae, conjugi ejus, salutem et apostolicam benedictionem.

Quoties filii sanctae Ecclesiae omnipotenti Deo aliqua offerunt, non debent esse dati quasi de munere, sed gaudere ex fideli redditione. Reddunt quidem Creatori suo partem rerum quas ab eo acceperunt, ut de suis eum rebus sibi faciant largissimum debitorem. Ab ipso namque omnes habemus esse, vivere, cunctaque habita possidere: et quod magis est . . . . . Quod vos, dilectissimi filii, non ignoranter, sed fideliter agnoscentes, studuistis propriis vestris rebus monasterium pro redemptione animarum vestrarum vestrorumque parentum, apud Castrum Vindocinum ad honorem Trinitatis deificae construere, ipsumque monasterium cum omnibus suis rebus B. apostolorum [Col. 0584D] principi Petro, sancto Spiritu inspirante, offerre, ea videlicet consideratione quatenus sanctae Romanae Ecclesiae sic specialiter semper adhaereat ne inter Romanum pontificem et hunc venerabilem locum persona quaelibet media existat. Quod nos, divina fulti fiducia, ita confirmamus, ut inter primae et apostolicae sedis pontificem et venerabilis loci Vindocinensis abbatem, omnem cujuslibet dignitatis vel ordinis personam mediam esse apostolorum Petri et Pauli auctoritate prohibeamus; censum vero ad memoriam cognitionemque sempiternam XI solid. de moneta nostrae patriae B. Petro reddi per unumquemque annum volumus, etc. Statuimus etiam ut, defuncto abbate ipsius loci, successor ei eligatur de eadem [Col. 0585A] congregatione, si tamen dignus praelatione inveniatur. Quod si apud eos inveniri non poterit, quod absit, a cluniaco, vel a Majori Monasterio, vel undecunque melius poterunt monachi ibi congregati, sibi eligant abbatem secundum Dei timorem et B. Benedicti regulam; tamen propter reverentiam loci, in eligendo sibi pastorem, trium abbatum consilio utantur, quos religiosiores de vicinis locis habere poterunt. Consecrationem vero ne statim Romam venire fatigetur electus, a quocunque praesule, sine tamen omni subjectione, suscipiat, si praesul idem sine pretio, et secundum canones episcopatum susceperit. Quod si episcopus pretio, vel contra canones electus, investitus, vel consecratus, sive erga praedictum B. Petri locum suspiciosus exstiterit, qui electus fuerit, [Col. 0585B] ad nos vel ad nostros successores recurrat, et a sede B. Petri apostoli . . . . . cujus est juris, et baculum et consecrationem suscipiat. Ad concilium autem nullatenus veniat, quod ab ipso Romano pontifice non fuerit celebratum, etc. Hoc etiam addimus, ut, tam in Vindocinensi loco quam in praedicta juxta Andegaviae muros S. Salvatoris ecclesia, nulli personae nisi soli Romano pontifici liceat potestatem aliquam aut dominationem exercere, aut excommunicare seu interdicere; etiamsi Carnotensis aut Andegavensis pro culpis quibuslibet excommunicetur, excommunicati tamen a monachis non suscipiantur, etc.

Datum Kal. Julii per manum Petri diaconi, bibliothecarii et cancellarii S. apostolicae sedis, anno [Col. 0585C] domni Clementis II papae I, indict. XV.



VI. PRIVILEGIUM CLEMENTIS PAPAE II PRO MONASTERIO THARISIENSI. (Anno 1047.)
[Apud Usserman, Germania sacra, tom. III, preuves.]

CLEMENS episcopus, servus servorum Dei, JACOBO venerabili abbati monasterii sanctissimorum martyrum protomartyris Stephani atque Viti, loco qui Tharisse vocatur positi, perpetuam in Christo salutem.

Apostolicae sedis fortissimus clypeus tantus est, ut contra omnes malefactorum impetus valeat, cunctisque sacrosanctis ecclesiis sufficiat. Ad hoc enim supra firmam petram, id est Christum, fundata est, [Col. 0585D] ut non modo hominum saevitia, sed nec portae etiam inferi praevaleant adversus eam. Cui bene aptatur quod cantatur: Fortitudo mea et laudatio mea Dominus, quia quidquid laudis, ex Dei non ex sua fortitudine habet. Huic sedi sanctissimae quia divina dignatio humilitatem nostram praefecit gratia tantum sua non meritis nostris, monasterium tuum, charissime fili, justitiis ejus sic munire decrevimus, ut omnis ei adversantium vacuetur conatus. Denique ipsum monasterium nos ipsi auctore Deo ereximus, et bonis, quibus valuimus, locupletavimus ad salutem animae nostrae nostrique filii domini Henrici Romanorum imperatoris Augusti, cujus voluntate, cujus consensu locum ipsum aedificare coepimus et [Col. 0586A] explevimus, cum sanctae Bambergensi Ecclesiae praeessemus, cui attinet ipse locus; specialiter autem ecclesiam in Tharissa et oratorium in Wenckheim cum decimis utriusque loci prius a fratre et coepiscopo nostro Brunone Wirceburgensis Ecclesiae rationabiliter vicaria possessione illi tradita commutantes huic monasterio contulimus. Quapropter ea auctoritate quae data est a Christo Domino apostolo Petro, magistro et seniori nostro, et per eum successoribus ejus usque ad nostram indignissimam paternitatem, ea nimirum in nomine ipsius Domini nostri Jesu Christi vallamus, tuemur, munimus ipsum monasterium sanctissimi protomartyris Stephani ejusque consocii martyris Viti, et omnia ejusdem monasterii bona mobilia et immobilia, [Col. 0586B] quae nunc habet et in perpetuum habebit, contra omnium malignantium temeritates et impiorum rapacitates, per hoc scilicet inviolandum nostrae apostolicae praeceptionis munimen, ut nulli duci, nulli marchioni, nulli comiti, nulli vicecomiti, nulli praeterea patriarchae, archiepiscopo, episcopo et specialiter Bambergensi, nec etiam alicui magnae parvaeque personae liceat ipsum nostrum monasterium laedere, ejusque bona minuere, quae nunc habet et in perpetuum habebit. Quod quicunque eorum commiserit, per hanc apostolici vigoris sanctionem ex potestate apostoli Petri venientem maledicimus, excommunicamus et etiam anathematizamus illum, ut sit a regno Dei alienus et partem habeat cum diabolo impiorum capite, nisi forte resipuerit, et quod [Col. 0586C] in eumdem sanctissimum locum peccavit, digna satisfactione emendet.

Hanc autem nostram praeceptionem inviolatam manere jubemus sigillo et subscriptione nostra corroboratam. Bene valete.

Scripta mense Septembri, indictione prima. Data Romae, Kalend. Oct., per manus Petri diaconi bibliothecarii sacrae apostolicae sedis, anno domni Clementis secundi papae primo, domni Henrici tertii imp. similiter primo.



VII. EPISTOLA SIVE DIPLOMA CLEMENTIS PAPAE II AD JOANNEM SALERNITANUM ARCHIEPISCOPUM. (Anno 1047.) Factam ejus translationem ex episcopatu Pestano in Salernitanum confirmat, eique pallium concedit.
[Col. 0586D]

CLEMENS episcopus, servus servorum Dei, dilecto in Christo fratri JOANNI amodo Salernitano archiepiscopo, perpetuam in Domino salutem.

Quoties ita contingit ut, exigente necessitate et maxima utilitate, transmutandus est quisquam episcopus de propria sede ad aliam, diligentissime perquirenda est persona, utrum necessario sit transmutanda, ut sic major utilitas oriatur, sicut major sedes assumitur. Te vero, frater charissime, quem unanimitas cleri et populi Salernitanae Ecclesiae, una cum gloriosissimo principe Guaimario de sede Pestana accepit, et in suum pontificem elegit, diligenter discussimus, ne tuae ambitionis causa, et non majoris [Col. 0587A] utilitatis necessitate electus fuisses, aut forte per Simoniacam haeresim. Quod ita ab omnibus est abnegatum, ut nullius audiretur ore prolatum. Siquidem Salerni manentes, et hoc ab omnibus perquirentes, cum te audiremus ab omnibus laudari, et ab omnibus videremus amari, Dominum benediximus, qui tantam concordiam in tanta hominum diversitate super te potuit efficere, ut nullus videretur discrepare. Etenim circa te idem amor in omnibus, eadem intentio, commune omnibus desiderium. Quapropter annuentes petitioni votoque eorum omnium, et maxime praedicti gloriosi principis Guaimarii, te, frater, sicut et de sede propria ad suam transtulerunt, poscentibus tuorum meritis morum, non rapina tuae avaritiae id affectante, apostolica [Col. 0587B] assensione per hoc nostrae auctoritatis privilegium incardinamus, et inthronizamus eidem Salernitanae sedi, in qua fungaris archiepiscopi decore et honore. Nam in te nobis complacuit quidquid de te fama dispergit, videlicet sanctitas, castitas, benignitas et omnia quae Deo placabilia sunt.

Unde in nomine Patris, et Filii, et Spiritus sancti, archiepiscopali pallio nostra apostolica manu dilectionem vestram insignivimus, quo utaris toties in anno, quoties praedecessores tuos eo usos fuisse constat. In quo, quia de vellere ovis est, intellige te ovium pastorem. Et quia eo circumcingeris, et etiam circa humeros portas, cognoscas et undique circumspicias, ne aliqua erret, et in morsus incidat luporum. Quod si aliquando, quod absit, contigerit, eam [Col. 0587C] habeas in humeros ad caulam reportare, et pristinae societati coadunare. Quod vero ante et retro crux Domini habetur, illud apostolicum semper docet ante oculos tuae mentis habere: Mihi mundus crucifixus est, et ego mundo (Galat. VI). Confirmamus etiam tibi ipsum ex integro archiepiscopatum Salernitanum cum omnibus adjacentibus parochiis suis. Et insuper licentiam damus et potestatem ordinandi et consecrandi episcopos in his subjectis vobis locis, hoc est, Pestanensem episcopatum cum parochiis et adjacentiis suis, et episcopatum Consanum, et episcopatum Nolanum, et episcopatum Maluitanum [al., Malfitanum, et Amalfitanum], nec non et episcopatum Acerentinum [pro Acheruntinum], simulque et episcopatum Bisiniacensem, atque episcopatum [Col. 0587D] Cusentiae [pro Consentiae], cum omnibus parochiis et adjacentiis eorum. Pro pallio vero, quod supra diximus, post discessum quidem tuum successores tui perveniant ad apostolicam sedem, et usum pallii consecrationemque decretaliter recipiant. Et non habeant potestatem successores nostri in cunctis praedictis episcopatibus, quo vobis apostolica auctoritate concessimus, deinceps episcopos consecrare, quemadmodum vobis concessum est. Si quis autem nefario ausu, quod non optamus, huic nostrae concessioni aliquo modo contraire voluerit, et omnia suprascripta a nobis firmata violare praesumpserit, perpetuo anathematis vinculo religetur. Et ut haec nostra concessio firma in perpetuum maneat, bulla nostra [Col. 0588A] et sigillo eam signari praecipimus. At qui pio intuitu custos et observator hujus nostri privilegii exstiterit, benedictionis gratiam et coelestem retributionem a justo judice Domino Deo nostro consequi mereatur in saecula saeculorum. Amen.

Scriptum est per manus Joannis scriniarii et notarii sacri Lateranensis palatii, etc. Datum XII Kalendas Martii, per manus Petri diaconi et bibliothecarii et cancellarii sanctae apostolicae sedis, anno domni Clementis II papae primo, indictione decima quinta.



VIII. PRIVILEGIUM CLEMENTIS PAPAE II PRO ECCLESIA BAMBERGENSI. (Anno 1047.)
[Apud Mansi Concil. tom. XIX, col. 621.]

[Col. 0588B] CLEMENS episcopus, servus servorum Dei, sacratissimae nostrae Bambergensi Ecclesiae, in filiis et filiabus ejus, clero videlicet ac populo, perpetuam in Domino salutem.

Dispensatio saeculorum venit de Principe coelorum, qui antequam saecula efficerentur praescivit qualiter disponentur. Inde fit ut non possit non impleri quid ab aeterno illius oculo potuit provideri. Tanti numinis nutus te suam clarissimam filiam Babenberc nobis in sponsam legitimam desponsavit, et ante reges; quantum in nobis fuit, sua propitiatione donavit. Certe nulli marito circa uxorem purior fides et amor ardentior quam circa te nobis, nec unquam vel in mentem venit te destituere et alii adhaerere. Sed [Col. 0588C] nescio quo divino consilio evenit, quo matri tuae omniumque ecclesiarum consociarer et aliquid non tamen omnino a te separer. Ecce igitur cum illud caput mundi, illa Romana sedes, haeretico morbo laboraret, et charissimi filii nostri domni H. imperatoris Augusti praesentia ad hoc invigilaret, ad hoc instaret, ut hujusmodi aegritudinem propulsaret, explosis tribus illis, quibus idem nomen papatus rapina dederat, inter tot agmina sanctorum, qui aderant, Patrum, dignatione coelestis gratiae nostram indignissimam mediocritatem, cunctis nisibus refragantem, voluit eligi, et altissimi apostolorum principis vice fungi. Et vulsum me tunc a tuo gratissimo latere, dulcissima sponsa, quis dolor apprehenderit, quis moeror confecerit, quo nescio pacto [Col. 0588D] liceat exprimi, cum nobis omnem modum videtur transgredi plus honoris, plus decoris plusque virium matri quam filiae, utpote cui omne genu terrestrium flectitur; pro cujus arbitrio coeli janua aperitur et clauditur; adversus quam nec portae praevalent inferorum: non tamen tantae dominationis cupido ostio nostrae mentis irrepsit, cordisque cervicem libenter inflexit.

Satis nobis erat activam, bene, contemplativam quoquo modo ducebamus vitam, praesertim cum perfectus amor nec species alterius unquam, nec intueatur opulentia. Testem invocamus aciem divinam, non commentari nos apologiam. Illa enim secreta cordis rimatur, cui nulla nox obtenebratur. Pro teste [Col. 0589A] quoque utimur ipsa conscientia, ubi tua est sollicitudo continua. Interiorem pupillam nunc tanta terrarum spatiositas, nunc tot retundunt opposita, quin amicam meam, sororem meam, sponsam meam, columbam meam, diligentiori cura circumspiciam, et undique munitam faciam. Concessum est nobis divinitus non ex nostris meritis, ut jam diximus, jus illud apostolicum, quod et coelis imperat et terris; unde dignum duximus et accommodum decrevimus ut de profectu nostro tu quoque proficias, et inde tibi amplius consulatur unde ipsa potestas nobis ampliatur. Piae recordationis domnus H. imperator Augustus te fundavit, te erexit, te et in altum culmen evexit: quo supplice, inexpugnabili muro et propugnaculis apostolici muniminis adversus [Col. 0589B] omnes impias manus praevalentes bene circumvallata es per praedecessores nostros Joannem scilicet XIV papam, et Benedictum. Quod et idem nos facere cupientes ut triplici tuitione circumcincta per virtutem S. Trinitatis nihil unquam paveas laesionis, nihil unquam ab aliquo molestationis, secura semper et quieta maneas in filiis et filiabus tuis, semper Deo devote serviens, devote obediens, statuimus per hoc nostrum apostolicum privilegium, ut de bonis illis omnibus quae tibi, sponsa charissima, virgo castissima, Ecclesia speciosissima Babenberc, summa liberalitas ejusdem orthodoxi imperatoris de summa devotione procedens pio affectu contulit, et nomine tenus illa per concambium convenientissimum, et acceptissimum a Wirzeburgensi et Eigistetensi episcopis [Col. 0589C] canonico et rationabili judicio permutavit, vel quorumcunque post eum fidelium religiosa pietas obtulit et oblatura est usque in perpetuum, sive sunt mobilia, sive immobilia, nullus imperator, nullus rex, dux, marchio, vicecomes, et praeterea non archiepiscopus, non episcopus, non abbas, nec ulla hominum persona audeat, tentet, praesumat, quidquam vel violentia, vel fraude, vel furto detrahere, minuere, mutilare. Quod si quis diabolico instinctu [Col. 0590A] pulsatus crudeli temeritate admittere non perhorruerit, et admissum potius emendare neglexerit, hujusmodi hominem quicunque de communione sacrosancti sanguinis et corporis D. N. J. C. et a participio totius Christianitatis non solum excludimus, sed et propulsamus. Quin et apostolici anathematis acutissima lancea eum transverberamus, ut pro male factis male perditus mortem gemat aeternam, associatus in gehenna inferioris inferni daemonum principi mortis inventori, et Judae sacrilego et proditori, undique circumcinctum draconibus tartareis in ultionem saevientibus, nec in ultimo tremendi Dei judicio ad vitam resurgat, sed crudelissimum corpus resumens duplici contritione conteratur, infelicissimo et miserrimo [Col. 0590B] vivendi genere mortem quaerens et non inveniens. Qui vero pio intuitu proprias manus ab hujusmodi temeritate subtraxerit, etsi ita res exegerit, adversum omnes insurgentes, et quidquam auferre conantes ea bona defenderit ad tuum tuorumque opus, sanctissima Babenberc, illa scilicet, ut praedictum est, quae tibi collata sunt vel de caetero in aeternum tibi conferenda sunt; talis ab illo benedicatur qui super cherubim sedet et gloriatur, pro eo quod hoc nostrae auctoritatis privilegium studuit observare illaesum, suoque robore solidatur; quod nimirum consilio et voluntate nec non alacri promptoque animo clarissimi filii nostri jam superius memorati domni H. imperatoris Augusti de nostra apostolica sede tibi transmisimus eidem gratulari. Etenim ut [Col. 0590C] te plantavit conditor tuus ille primus H. Caesar Augustus, sic est hic secundus vestigia ejus sequens, ut pari nomine parique dignitate, sic pari devotione te rigavit, tibi incrementum dedit, et adhuc dum usque vixerit Deo miserante et inspirante dabit. In quo te, dulcissima sponsa, optamus in saecula saeculorum crescere, pollere, vigere, dicentes bene valete.




ANNO DOMINI MXLVII
OLIVA AUSONENSIS sive VICENSIS EPISCOPUS.




[Col. 0589]
NOTITIA HISTORICA.
(Apud Antonium, Bibliotheca Hispana vetus, tom. II, pag. 5.)

Oliva, Olivae Cabretae Bisuldunensis comitis filius, e Rivipullensi monacho ejusque et Cuxanensis monasterii abbate, Ausonensis sive Vicensis ab anno Christi 1017 episcopus. Ejus praeclara gesta a cl. Florezio (qui extremus omnium ejus labor fuit) in ordinem redacta vulgavit ab ejus morte cl. Hispaniae sacrae continuator Fr. Emmanuel Risco tom. XXVIII, a pag. 122. Scripta autem nonnulla exhibet in ejusdem tomi Appendice [Col. 0591] X, a pag. 265: nimirum I. Sermonem in natali S. Narcissi episcopi et martyris; cui subditur: Narratio conversionis beatae Afrae; II. Epistolam ad Gaucelinum archiepiscopum Bituricensem, pag. 275; III. Aliam ad monachos Rivipullenses, circa ann. 1023, a Petro de Marca e Cataloniae tabulariis eruta ac primum evulgata; necnon: IV. Ecclesiae Vicensis sive Ausonensis consecrationem anno 1038; V. Synodicam concilii Narbonensis adversus sacrarum rerum invasores; VI. Epistolam ad Sancium Navarrae regem (cognomento Majorem) anno 1023 directam, de incesto conjugio vitando, e sancti Joannis Pinnatensis tabulario. Ibid. a pag. 275. Quibus addi posset e Galliarum regis bibliotheca tom. III, pag. 343, col. 2, cod. 2858: VII. Epistola Olivae ad Sancium regem Ibericum, qua eum hortatur ut aliquid de suo conferat ad exstruendam ecclesiam Rivipullensem; nec non: VIII. De Paschali cyclo et computo ecclesiastico, ex eadem regia bibliotheca tom. IV, pag. 364, col. 1, cod. 7476: quo de opere frustra Baluzius, atque ex eo cl. Florezius tom. XXVIII, pag. 139, n. 59, subdubitant, num alius Olivae Rivipullensis item monachi sit, cum nullum cognominem scriptorem norint bibliographi



OLIVAE SCRIPTA.
(Apud Florez. España sagrada, tom. XXVIII, pag. 265.)




[Col. 0591]
I. SERMO IN NATALI SANCTI NARCISSI EPISCOPI CONFESSORIS ET MARTYRIS CHRISTI.

[Col. 0591A] Quia hodie, fratres charissimi, festivitas almi confessoris Narcissi et martyris Christi annua decursione revolvitur, gaudeamus. Hodie namque justus in domo Domini plantatus, qui, sicut palma flores in excelsum protulit, maturos in aulam regiam fructus exhibuit. Hodie stola, quam in sanguinem Agni saepe abluerat, indutus, atque dignitate sacerdotii infulatus, et martyriali laurea coronatus, et roseo sui sanguinis rubore perfusus, coeli palatium ingressus, coelesti Imperatori fortissimus miles gloriose est praesentatus. Hodie domum senatoriam introivit, et a Christo vero Rege complexus in ordine suo collocari promeruit. Et ideo exsultent justi in Domino, quoniam rectos decet collaudatio; dicantque justo: quoniam bene, quoniam fructum adinventionum [Col. 0591B] suarum manducabit. Gaude et tu nimium, Felix; et laetare, Gerunda, quoniam speciale promeruisti munus, quod nulla circa te commanens civitas potuit habere, vel locus. Tibi namque Africa fidei calore repletum, Deo disponente, Felicem direxit sanctissimum, qui Barchinonem docendo ad Christi fidem atque culturam direxit, et praedicando impurias ab errore daemonum liberavit; viam veritatis ignorantibus demonstravit, atque se evangelizans cum triumpho martyrii in te gloriosa morte quievit. Tibi quoque verus Oriens atque Sol justitiae Narcissum florem paradisi et luciferum adventus sui praeconem direxit, qui diversas illustrando provincias, atque provocando animas ad poenitentiam, diabolica fraude deceptas, dum te sua praedicatione doceret, suisque [Col. 0591C] sanctissimis orationibus foveret, in te venerabilis martyr existens cum consortibus propriis in libro vitae conscriptis in perpetuum praemuniret. Sed, o beate Narcisse, flos paradisi, atque in omni loco permanens [Col. 0592A] bonus odor Christi, quibus te laudibus extollemus? Fidemne prius an virtutes miremur? Sed fidem, quoniam sine ipsa, quae te scuto armavit, galeaque salutis protexit, et gladio spiritus, verbo scilicet Dei, praemunivit, nusquam quisque Deo placere valebit. De virtutibus autem, quibus te gratia Christi ornavit, pauca de multis, propter quod coepimus, exsequemur. Igitur eo tempore, quo per Augustam civitatem transitum habuisti, quid ibi gesseris, qualiter ibi docueris, testimonio tua sanctitas non indiget; quoniam repleta civitas tuis praedicationibus, et munita tuis sanctis orationibus hactenus sacerdotes a te constitutos et martyres ostendit. Ibi denique datae lupanaribus, et diversis generibus pollutionum nefandissimae Veneris meretrices, [Col. 0592B] et in hospitium suscipientes tuamque sanctitatem diutissime intuentes, et claritatem superni luminis in te coelitus emissam conspicientes, Domini nostri Jesu Christi verissimae per te meruerunt esse cultrices. Ipse nimirum eas de faucibus antiqui draconis eripuisti, easque suo Creatori purificatas a sordibus mentis et corporis consecrasti; atque animatas tua sanctissima praedicatione inter collegia martyrum cum corona martyrii mirabiliter introduxisti. Ipsum etiam draconem inimicum generis humani repletus Christi sapientia sapientissime conclusisti, ut nisi draco draconem suum interficeret amicum, ipse ruinam passus profundissimam protinus rueret in abyssum. Aquas interea Alpium Juliarum, quas ne ad usum proficerent hominum lividus [Col. 0592C] infecerat inimicus, tua dulcis oratio in dulcedinem vertens humanis usibus aptas exhibuit. Ergo nullatenus te deserebat gratia Christi; sed ubique illuminans inflammabat, ubique protegens circumdabat, [Col. 0593A] ut bene tibi congrueret quod scribitur in psalmo, quoniam Dei Filius tenuerit manum dexteram tuam, et in voluntate tua te deduxerit, et martyrio coronatum te assumens atque ad coeli palatium transferens, et inter senatores curiae coelestis te constituens in collegio eorum disposuerit. Ergo, fratres charissimi, quoniam nobis dies tantae solemnitatis confessoris Christi, nostrique apostoli et martyris [illuxit], gratias et laudes reddamus omnipotentissimo Creatori; illius praelibati Narcissi, floris videlicet paradisi, nos subdentes orationi, et quod amavit amemus, et quod verbo praedicavit credamus, et quod operibus exhibuit imitemur. Exsultet [Col. 0594A] igitur pontifex noster, clerus, simulque congaudeat populus universus. Quoniam sicut Roma, quae caput et speculum est totius orbis, a Deo promeruit habere primum apostolorum et principem suae salvationis, Petrum, ita quoque Gerunda doctorem suae salutis florem paradisi promeruit habere Narcissum. Omnis haec dies in Christi laudibus expandatur, atque divinis ejus cultibus dedicetur; desinant esse jurgia, quia praedicationis pacis recoluntur solemnia; desinant esse comessationes et ebrietates, quia cujus hodie festivitas celebratur tales a Christianis prohibuit voluptates.




[Col. 0593]
II. INCIPIT CONVERSIO BEATAE AFRAE Apud provinciam Ariciensem, civitate Augusta.

[Col. 0593B] Erat Narcissus episcopus eodem tempore quo Diocletiani ferebatur insania. Nesciens ubi intraret, profugus ad meretricem ingressus est, Afram nomine, cum diacono suo Felice. Illa autem videns honestos viros adventantes, existimans impudicos, parat coenam et omnia quae, solito more, cum puellis suis parare consueverat. Episcopus autem veniens ut cibum caperet orare coepit et psallere. Afra autem, quia nunquam haec audierat nec viderat, stupefacta coepit inquirere qui esset, et ut didicit esse episcopum Christianorum, protinus procidit ad pedes ejus dicens: Domine, indigna sum, et in ista civitate nulla me turpior aliqua inveniri potest. Cui ait Narcissus episcopus: Salvator meus a turpissima tactus inquinari non potuit, illius nam sanctitas [Col. 0593C] omnes sordes ejus delevit atque mundavit. Non sordes inquinatae inquinare poterunt Domini claritatem, nam et lux veniens, et splendor solis dum circa cloacas et lutulentas plateas funditur a coelo mundus, et mundus elevatur in coelum. Unde et tu, filia, suscipe lumen fidei, ut purificata ab omni peccato possis de meo introitu perpetua alacritate gaudere. Dicit ei Afra: Ego, quae ampliora peccata commisi quam quanti sunt mei capilli in capite, quomodo possum a tantis dilui? Respondit Narcissus episcopus: Tantum tu crede, et baptizare, et salva eris. Tunc Afra, convocans puellas suas, dixit: Iste homo episcopus Christianorum dicit mihi: Si credideris Christo et baptizata fueris, ab omni poteris mundari peccato. Quid vobis videtur? Respondentes [Col. 0593D] Digna, Eunomia et Eutropia dixerunt: Tu nostra domina es, et si secutae sumus ad inquinamenta facinorum, quomodo non sequemur ad indulgentiam peccatorum? Tu caput noster es, quocunque ieris, et membra sequantur necesse est. Interea cum sermocinarentur, [Col. 0594B] nox initium sumpsit, et incipiens Domino canere cum suo diacono episcopus totam noctem orando et psallendo pertransiens, simul habuit Afram cum puellis suis consortem.

Mane autem orto die, episcopus Narcissus coepit inquiri a persecutoribus, et dicunt Afrae: Ubi sunt qui ad te introierunt nocte? Illa autem dixit eis: Hospites amatores mihi fuerunt et abierunt ad sacrificandum. Et putantes eos ad capitolium aut ad templum abiisse, tacuerunt; sed remansit unus ex eis qui diceret ad eam: Ego cognovi illos, qui sero venerunt, quia Christiani erant, nam in omni hora signabant frontes suas signo crucis, qua Christus eorum passus est. Dicit ei Afra: Ad me meretricem haberent intrare Christiani! Ad me non veniunt, [Col. 0594C] nisi qui mei similes sunt. Abiit hic, nuntiavit omnia quae dixerat, quaeque audierat, iis qui quaerebant eos. Tunc abiit Afra ad matrem suam, Hilariam nomine, et dicit ei: Episcopus Christianorum venit ad me, nesciens ubi intraret, et per totam noctem expandens manus suas ad Deum suum, cantans ei quod novit, et nos fecit simul orare secum; circa gallorum cantum exstinxit se lumen candelae, et coepi festinare ut incenderem, et non poteram. Tunc dixit mihi diaconus ejus: Noli quaerere lumen exstinguibile; modo tibi ostendetur lux, quae exstingui non potest. Haec cum audisset episcopus oravit dicens: Veni, Lux vera de coelo, et ostende nobis faciem tuam, et salvi erimus; mox venit fulgur de coelo sicut sol, et venit sicut tonitruum, et non recessit; [Col. 0594D] sed tandiu ibi stetit, quandiu aurora inciperet; et dum ille orationem suam finisset, jussit nos sibi respondere et dicere: Amen; et lux fulguris illius statim recessit ab oculis nostris. Post haec misi me ad pedes ejus, et dixi illi: Injuriam tibi grandem [Col. 0595A] fecisti, quia ad me introisti: sum enim mulier peccatrix; et ille dixit mihi: Ubi me Deus meus fecit ingredi, ibi introivi. Mane autem circa horam tertiam ostenderunt se mihi, qui, antequam luceret, insidiati fuerant, ut exeuntem tenerent, et occiderent; sed cum exissem, convenerunt me. Ego vero ubi faces de lino habebam, abscondi eos. Timeo ne scrutetur locus ipse; si jubes, domina mater, huc eos transire faciam, quia promisit mihi dicens: Facio te Christianam, ut omnia peccata tua deleantur.

Audiens hoc mater ejus, gaudio repleta, dixit: Praestet hoc Deus, ut mihi hoc contingat. Cui dixit Afra: Ergo nocte veniente transmigro eos huc. Cui respondit mater sua: Etiam si noluerit, roga eum. [Col. 0595B] Vespere autem Afra rogavit S. Narcissum, et migravit ad matrem ejus. Ingressus autem domum S. Narcissus episcopus, factum est gaudium magnum, ita ut Hilaria per tres horas plantas ejus teneret, et diceret: Obsecro te, domine, ut me facias mundari a peccatis meis. Tunc Narcissus episcopus dixit ei: Beata est fides tua, quae antequam disceres verbum veritatis, ipsam veritatem, quam per verbum vix agnoscere possunt homines, in tua mente fundasti. Tamen quia video te capacem audiendi verbum Dei, hodie incipite tenere jejunium, et per septem dies jejunate, audientes sermonem veritatis; octava autem die purificabimini ab omni peccato, et eritis tales quales fuistis infantes, non habentes conscientiam ullius criminis, ulliusque peccati. Dicit ei Hilaria: [Col. 0595C] Si jubes, dicimus quod colimus, et ita demum doce nos quid colamus. Dicit ei Narcissus episcopus: In hoc apparet quod bene potestis suscipere quod colere debeatis, cum quid colueritis evidenter exponatis; die ergo culturam tuam. Hilaria respondit: Parentes mei genere Cyprii fuerunt, et inde venerunt. Cum sacra Veneris, et Venus coli non potest nisi ab iis feminis quae meretricatae fuerint, ideo denique ego filiam meam sacris Veneris consecrans, quasi deae Veneri servituram inde meretricio placituram in prostibulo manere permisi, credens hoc quod mihi esset propitia Venus, si filiam meam divinis ejus imitationibus occupassem; nam quanto plures amatores habere poterit mulier quae Veneri serviret, tanto plus Veneri placere posse a sacerdotibus [Col. 0595D] Veneris affirmatur.

Audiens haec vir Dei Narcissus ingemuit et lacrymas fudit, dixitque ad diaconum suum Felicem: Surge, frater, et demus lamentum super istam talem culturam, et rogemus Dominum, ut ubi abundavit iniquitas, superabundet et gratia. Factum est autem ut, cum orarent, apparuit Aegyptius quidam nigrior corvo, nudus et vulneribus elephantiasis toto corpore plenus; dare coepit mugitum et dicere: O sancte Narcisse episcope, quid tibi cum chara mea? Quid tibi cum ancillis meis, quas ego semper in amicitia mea habui? Deus tuus mundas animas, et munda corpora diligit, istae jam meae sunt, aliae esse non possunt. Nunquid ego intro ubi castitas regnat? [Col. 0596A] nunquid locum invenio, ubi est spiritus castitatis? Hic tu quid intrasti, ubi inquinata sunt corpora, et pollutae sunt animae? Tunc Narcissus dixit ei: Jubeo tibi, immunde spiritus, ut des in responsum quod te interrogavero. Dic mihi, damnate: Scis Dominum meum Jesum Christum Nazarenum tentatum, flagellatum, sputamentis in faciem attestatum, cibatum felle, potatum aceto, affixum in cruce, mortuum, et sepultum, et die tertio resurrexisse a mortuis? scis hoc factum? Respondit daemon, et dixit: Utinam mihi hoc nescire licuisset! nam ea hora, qua crucifixus est, princeps noster fugiens a facie ejus in templum Dei se misit, et ideo velum templi scissum est, quia virtutem persequentis ferre non potuit; tunc saxa ipsa solida scindebantur, et monumenta [Col. 0596B] aperta sunt, et surrexerunt sancti viri, qui viderunt hoc factum, quod princeps noster ab eo qui crucifixus est tentus est et catenis igneis est religatus. Respondit Narcissus et dixit: Quod nomen est principis vestri? Dixit ei daemon: Satan nomen est illi, quod interpretatur initium mortis. Dicit ei Narcissus: Dic mihi, quid peccavit Dominus noster Jesus Christus, ut tanta pateretur? Dicit ei daemon: Nunquam peccavit. Dicit ei Narcissus: Et qui nunquam peccavit, quare tanta passus est? Respondit daemon: Non pro suis peccatis passus est, sed pro alterius. Dicit ei Narcissus episcopus: Ex ore tuo te condemnas, immunde spiritus. Cum ergo scias Dominum meum Jesum Christum non pro suis sed pro alienis peccatis occisum, discede ab iis mulieribus, [Col. 0596C] quia pro illis passus est qui ad fidem ejus et gratiam confugerunt. Dicit ei daemon: Quare docet lex sancta, et jubet ut res alienas non tollat aliquis; tu qui sanctus es, res meas quid tollis? Quid mihi tollis animas quas mihi lucratus sum? Dicit ei Narcissus: Et fractor, et fur es tu, ab initio damnate et inveterate, nam istas animas a Creatore suo et Domino tu separasti; ego modo te furem teneo, et Creatori creaturam suam restituo. Respondit ei daemon dicens: Et ego creatura ejus sum, ergo et me Creatori meo restitue. Dicit ei Narcissus: Tu ipse ore tuo confessus es Christum pro peccatis hominum passum; et si quo modo pro peccatis hominum passus est et pro daemone passus esset, restituerem Creatori tuo; nunc autem sic passus est pro [Col. 0596D] peccatis hominum ut vestrum principem ligaret in infernum et principatum diriperet. Dicit ei daemon: Fac pietatem super me, et da mihi in potestatem unam animam. Dicit ei Narcissus: Si dedero tibi in potestatem unam animam, quid de ea facies? Daemon dixit: Interficio hominem, et lucror animam ejus. Dicit ei Narcissus: Mane prima luce ego tibi dabo potestatem hanc, ut haec facias. Dicit ei daemon: Dic mihi ante Deum quia das mihi animam intra corpus inclusam, quam lucrer. Dicit ei Narcissus: Ante Deum meum spondeo quod dabo tibi animam in corpore positam manducantis, et bibentis, et dormientis, et iterum vigilantis. Dicit ei daemon: Modo jube me hic manere ista nocte. Dicit [Col. 0597A] ei Narcissus: Si potes nobiscum manere, mane. Dicit ei daemon: Si expandis manus tuas ad coelum, et fluctis genua tua et psallis Deo tuo, non possum hic manere. Dicit ei Narcissus: Nunquam tibi sit bene, immunde spiritus; non solum autem ego, sed et isti omnes tota nocte mecum Domino nostro flectent genua, et laudes ei una nobiscum canent. Tunc daemon dirae vocis teterrimum ululatum emittens nusquam comparuit.

S. autem Narcissus episcopus fecit post jejunium reficere Afram cum matre sua et cum puellis suis, quas trementes pro eo quod viderant et audierant, suis monitis et orationibus confortavit. Ipse autem cum S. Felice diacono suo non refecit, sciens se mane iterum cum daemone certamen habiturum; [Col. 0597B] transiit quoque noctem oratione et psalmorum canoribus plenam. Die autem orto, adest daemon dicens: Memor esto, sancte episcope, juramenti tui quod dedisti ante Deum, et da mihi animam cujus corpus occidam, et animam ipsam mecum habeam. Responditque S. Narcissus dicens: Et tu jura mihi in nomine Domini mei ut statim interficies quem tibi dedero, et dic mihi, si non interficias, jubeat tibi Deus ut vadas in abyssum. Dixit ei daemon: Per ipsum juro qui nos cum principe nostro vicit, si non jubes ire in abyssum, quod statim interficiam eum quem mihi dederis in potestatem. Dixit ei Narcissus: Vade juxta fontem Alpium Juliarum, unde nemo potest aquam bibere, non homo, non pecus, non fera aliqua, quia draco ibi habitat, et de flatu [Col. 0597C] ejus, omnes qui ad fontem accesserint, moriuntur. Hunc draconem, vade, interfice, et animam ejus in tuam redige potestatem. Tunc exclamavit daemon dicens: O episcopum mentiosum, insuper etiam me obligavit juramento ut amicum meum occidam, quem si non occidero, compellar ire in abyssum. Tum daemon abscessit et occidit draconem, et liberatus est fons ad usum hominum usque in hodiernum diem.

Per dies autem plurimos docuit eas verbum Domini, et baptizata est Hilaria et filia sua Afra cum puellis suis, et cum omnibus charis suis, et fecit domum Hilariae ecclesiam, et ordinavit eis episcopum Zozimum avunculum Afrae. Ipse autem S. Narcissus, perfectis ordine rebus, post menses novem ad Hispaniam [Col. 0597D] profectus est ad civitatem Gerundam, in qua multum populum per tres annos Domino acquisivit, et ita demum ad martyrii palmam cum sancto diacono suo Felice attinxit, cujus passionis gloriam in sequentibus dicemus. Beatus igitur martyr Domini Narcissus divini verbi praedicator egregius, et sacerdotii dignitate resplenduit, et cum triumpho martyrii aulam coelestis regni victor intravit, primum quidem orientalibus, postea occidentalibus [Col. 0598A] populis verae fidei lumen ostendit, et apud Gerundam gloriosa morte requievit. Cum ergo multos ad Christi fidem converteret, quadam die in Gerunda inter ipsa sacrificiorum mysteria, a persecutoribus trucidatus in confessione Trinitatis tribus vulneribus, videlicet in humero, et gutture et sura, est debilitatus. Denique, completo venerandae passionis cursu magnifico, coronam gloriae est consecutus a Domino et in aeternum regnat cum illo. Cujus venerabile corpus hactenus incorruptum ad insigne manet miraculum; spiritus autem conjunctus Domino in coelestibus regnis exsultat cum illo. Quanquam enim ubique Christus suos in mundum ad praedicandum misisset apostolos, multisque adhuc gentilitatis erroribus plurimi fuissent occupati, tamen [Col. 0598B] Dei misericordia ac Redemptoris nostri favente clementia, beatus Narcissus doctor nobis apostolus est directus. Itaque, dilectissimi, imitatores illius estote secundum egregiam praedicationem Pauli, sicut et ille exstitit Christi. Si quis autem particulam justitiae, Deo concedente, in corde suo senserit, ad praedicationem egregii martyris confugiat, ne quod in se rectum videtur stare, ullatenus corruat. Si quis vero, quod absit, enormitate scelerum pressus ad foveam tendit desperationis, poenitentiam Afrae sociarumque illius imitando intueatur meretricis, quae per Narcissum edoctae, et per Christum salvatae, fructum, Christo donante, percipere meruerunt justitiae. Ipse, qui more Elisaei amaritudinem aquae orando vertit in dulcedinem, poterit peccatorum [Col. 0598C] nostrorum orando pellere amaritudinem, et de Christi gratia pietatis parare remissionem. Inter haec, dilectissimi fratres, in hujusmodi venerabili cultu funestam, sacrilegam atque perversam Hebraeorum corripite plebem, ut ita discat solemnia martyris venerari quem nunquam volens didicit amare vel credere. Sed, o flos paradisi, beatissime Narcisse, qualescunque nostras et nimium exiles nostrorum suscipe laudes, et qui in conspectu Domini de tua semper manes felicitate securus, esto clementer de nostrarum pondere miseriarum sollicitus, et qui in praesenti de tua sumus celebritate laetantes, tuorum in aeternum mereamur meritorum fore participes, illo concedente, qui te ad laudem et gloriam nominis sui mirabiliter coronavit, perpetuaeque salutis [Col. 0598D] et commodi praesentis consultorem misericorditer condonavit Jesus Christus et Dominus noster, cui est cum Patre et Spiritu sancto omnis laus, gratiarum actio, potestas, virtus, et benedictio in saecula saeculorum. Amen. Passus fuit beatus Narcissus in ecclesia S. Felicis Gerundensis, quae tunc temporis S. Mariae extra muros vocabatur, cum diacono suo Felice anno Domini 297 in loco in quo nunc jacet, quo erat ecclesia cathedralis tempore infidelium.




[Col. 0599]
III. OLIVAE EPISTOLAE.





EPISTOLA PRIMA. GAUCELINI BITURICENSIS ARCHIEPISCOPI AD OLIVAM. (Anno 1020.)
[Col. 0599A]

Omnipotentis Dei clementia G. archiepiscopus et abbas ejusdem honoris gratia sublimato domno O. plurimum salutis munus.

Vestrae praeconium sanctitatis, etc. Reliqua habes tomo Patrologiae CXL, in GAUCELINO, ad ann. 1029.



EPISTOLA II. OLIVAE AD GAUCELINUM ARCHIEP. BITURICENSEM.

GAUCELINO sanctae primae sedis Bituricensis archiepiscopo venerando, cunctisque beati patris Benedicti Floriacensis coenobio degentibus, pusillis cum majoribus, O. sanctae Ausonensis Ecclesiae praesul, [Col. 0599B] licet indignus, et abbas, secumque degens congregatio cuncta, pie in Christo viventibus omnia bona.

Gratias agimus vestrae venerandae paternitati et amantissimae charitati, quoniam et nostris doloribus condoluistis, et ut patres filiis compassi estis, et de tanto terrarum spatio nostri memores facti, valde consolatorias litteras direxistis. Suscepimus autem illas cum multo vestri desiderio, et consolati sumus non modice relegendo. Nostrae vero post Deum summa consolationis haec est, si ejus animam vobis Christo placeat commendare; quam, sicut omnium nostrum, cum illo cupimus esse. Omnipotenti quoque Domino vos commendantes vestris orationibus nos committimus, orantes ut quos dirimit ab alterutro locus in se indivisibilis perenniter jungat Deus.



EPISTOLA III. EJUSDEM AD MONACHOS RIVIPULLENSES. (Circa an. 1023.)
[Col. 0599C]

OLIVA sanctae Ausonensis Ecclesiae praesul, licet indignus, et abbas, universo coetui coenobio Dei Genitricis commanenti desiderabile praemium coelestis regni.

Dum vestrae nuntium sanitatis laetus audio, hoc est quod semper exopto. Scitote autem me similibus oblectari vestrique memorem gratissime fieri. De constructione vero, quae scripsistis, parietum et capsae caeterarumque rerum, ex vestri parte haud mihi secus videntur ac bona, cum sint piissimi Dei gratissima dona. De absolutione quoque Witardi et emendatione ipsius confido in vobis post Dominum [Col. 0599D] Jesum, vobisque committo et juxta velle solvere et pro posse corrigere. Igitur nos, postquam a vobis excessimus, inter caetera quae gessimus, inter archiepiscopum et vicecomitem Narbonensem ad diri [Col. 0600A] . . . . . . . . . negotia judices statuimus, pactumque pacis dicto. . . . . . . . . parati ad finiendum, cumque praestolatur hujus causa facti, comitissa Rutenensis venerit ad solvendum. Conventionem interea colligavi inter Wifredum et Willelmum et Ugonem comites. Hac hebdomada conjungentur, si forte tantis malis finem imponere valeamus. His ergo et aliis praeoccupati negotiis, regressionis nostrae diem vobis mandare nequimus, rogantes ut horum quae circa vos sunt vestris quantocius litteris conscii per omnia simus. Praeterea cycnos et gaviancum, delicias domini, quam maxime custodite; et quidquid illis adversi acciderit, aut boni contigerit, continuo litteris praenotate; ut aut prosperis collaetemur, aut adversis afficiamur. Euge autem [Col. 0600B] quoniam est nobis et grus, quae jam didicit aera saltibus pervolare, asinis et porcis oculos eruere, videturque jam capite rubescere, pennis nigrescere et voce clarescere; cujus tantis prosperitatibus vos convenit congaudere. Bene valete.



EPISTOLA IV. EJUSDEM AD SANCIUM NAVARRAE REGEM. (Anno 1023.)

Orthodoxae fidei cultori magnifico domno SANCIO regi gloriosissimo, universis laudibus praeferendo, OLIVA sanctae Ausonensis Ecclesiae praesul et abbas licet indignus, secumque commanens divini ordinis coetus, felices triumphaliter hic possidere successus, et non finiendos in coelestibus aeternaliter fructus.

[Col. 0600C] Si prosperitas vestrae magnificentiae divini muneris concessionibus augmentatur, nihil nostris mentibus optabilius inesse probatur. Verum si quibuslibet incommodis promovetur, nihil quod magis nolumus invenitur. Agimus autem innumeras pro posse gratias omnipotentiae Conditoris, qui sic latitudinem vestri cordis vinculo sui constringit amoris ut quae maxima sunt operum vestrorum, vel media, non propria sponte peragatis, sed timentium illum consilia, horum videlicet qui longe sunt et qui prope, regali solertia conquiratis. Vobis quoque plurimas impendimus laudes quoniam nunquam nostram parvitatem excipitis, sed in benefaciendo, et quasi magnum aliquid ex vestris negotiis consulendo perquiritis. Quo circa nostras animas ita vestro spiritui [Col. 0600D] conjunxistis, ut nemo nostrum sibi quidquam melius optet evenire quam vobis. Vidimus hoc tempore domnum abbatem Pontium fratrem et filium nostrum cum Garcia fidelissimo vestro, qui nobis [Col. 0601A] retulerunt mandatum et sollicitudines animi vestri.

2. Igitur de hoc, unde placuit vestrae celsitudini nostram inquirere parvitatem, quidquid melius ex lege et prophetis, vel de caeteris divinis Scripturis colligere potuimus, vestris obtutibus dirigere studuimus. Quanti ergo sit criminis conjugali vinculo proximos conjungere sanguinis lex Veteris Testamenti pronuntiat, prophetae clamant, apostoli ostendunt, sanctique post illos Patres suis dictaminibus innuunt. Et quod veteri lege damnatur a prophetis, id ipsum interdicitur ab apostolis; contradicitur, et a caeteris postmodum divinae scientiae cognitoribus anathematizatur. Clamat denique Dominus ipse per Moysen in libro Levitico: Omnis homo ad proximam sui sanguinis non accedat, ut revelet turpitudinem [Col. 0601B] ejus. Subinfert quoque post pauca et dicit: Cum uxore proximi tui non coibis, nec seminis commistione maculaberis. Item in eodem: Omnis anima quae fecerit de abominationibus his quidpiam, peribit de medio populi sui. Item post paululum in eodem: Qui coierit cum uxore patrui, vel avunculi sui, et revelaverit turpitudinem ejus, portabunt ambo iniquitatem suam, et absque liberis morientur. Item Ezechiel propheta dicit de hoc inter caetera: Si genuerit homo filium sanguinem effundentem, et uxorem proximi sui polluentem, nunquid vivet? Non vivet. In peccato suo quod operatus est in ipso morietur. Hinc iterum Osee propheta loquitur inter alia: Maledictum, mendacium, homicidium, et furtum et adulterium inundaverunt, et sanguis sanguinem tetigit. Propter hoc [Col. 0601C] infirmabitur terra et omnis qui habitat in ea in bestia agri, et volucre coeli, et in piscibus maris. Sanguis etenim sanguinem tangit, dum irrationabilis copulae profana commistio sanguinis affinitati se jungit, atque in fornicationis nodum connubiale commercium transit. Hucusque de veteribus. Christianae quoque religionis post Christum institutor et doctor apostolus Paulus hujusmodi genus fornicationis detestans, in Epistola ad Corinthios prima ait inter caetera: Nescitis quia corpora vestra membra sunt Christi? Tollens ergo membra Christi, faciam membra meretricis? Absit. An nescitis quoniam qui adhaeret meretrici, unum corpus efficitur? Erunt, inquit, duo in carne una. Qui autem adhaeret Domino, unus spiritus est. Item in eodem loco: Fugite fornicationem. [Col. 0601D] Omne peccatum quodcunque fecerit homo extra corpus est. Qui autem fornicatur, in corpus suum peccat. Hinc idem Apostolus in Epistola ad Thessalonicenses inter alia: Haec est enim voluntas Dei sanctificatio vestra, ut abstineatis vos a fornicatione, ut sciat unusquisque suum vas possidere in sanctificatione et honore, non in passione desiderii, sicut et gentes quae ignorant Dominum. Et post pauca: Non enim vocavit nos Deus in immunditiam, sed in sanctificationem. Itaque qui haec spernit, non hominem spernit, sed Dominum, qui etiam dedit Spiritum sanctum suum in vobis.

3. Abhinc sequuntur exempla canonum, qui a sanctis Patribus divino Spiritu plenis editi, quid super [Col. 0602A] hoc contineant, haec ab illis ad posteros missa demonstrant. De incestis, ex concilio Ilerdensi, capitulo 4: Hi qui se incesti pollutione commaculant, quique in hoc detestando contubernio perseverant, cum nullo Christianorum cibum sumant. Item de his, qui proximis se conjungunt, ex concilio Toletano, capitulo 5: Nullus fidelium propinquam sanguinis sui in matrimonio sibi copulet; quod si fecerit, tanto tempore a Christi corpore et fraterno consortio excommunicatus existat quanto fuerit ista contagione pollutus. Item ex concilio Agathensi capitulo 12: De incestis et junctionibus nihil prorsus veniae reservamus, nisi cum adulterium separatione sanaverint. Incestos vero dicimus, qui relictam fratris uxorem acceperint aut fratris germanam, aut novercam, [Col. 0602B] aut consobrinam, aut de propria cognatione usque in septimam generationem, aut uxorem avunculi vel filiam avunculi, vel filiam patrui aut privignae suae, quibus omnibus conjunctio illicita interdicitur. Item Gregorius papa sanctissimus in concilio Romano ait de hoc inter caetera: Si quis consobrinam duxerit in conjugio, aut uxorem de propria cognatione, vel quam cognatus habuit usque in septimam generationem, anathema sit. Et responderunt tertio omnes qui erant in concilio: Anathema sit.

4. Haec itaque sunt, o bone rex et clarissime princeps, incesti connubii damna. Haec divinitus interdictae copulae detrimenta, super quae multo latius auctorum numerosa congereremus exempla, nisi [Col. 0602C] nos et brevitas temporis, et nuntiorum properata regressio, et prolixitas chartae cogerent ab incepto desistere. Oramus autem vos et obsecramus per Dominum Jesum, ut omni circumstantia vos ab his exsecrandis operibus custodiatis, nulloque deinceps modo assensum tam nefandis usibus praebeatis. Quoniam sicut dicit beatus Paulus apostolus: Qui talia agunt digni sunt morte, non solum qui faciunt, sed et qui consentiunt facientibus.

5. Sed fortasse dicet aliquis: Si rex imperatori sororis conjugium non negaverit, tunc perseverantia pacis et paganorum deletio, et Ecclesiarum ad legem Dei per omnes illorum terras restituetur correctio. Quod si non fecerit, pacis dissidium, et levatio paganorum, et detrimentum in Dei legibus perseverabit [Col. 0602D] Ecclesiarum. Vana prorsus est ista cogitatio, et ut verius fatear, diaboli in cordibus humanis immissio, et ab omni funditus ratione veritatis absistens. Nunquam enim ex hujuscemodi copula pax processit, aut ex tam incesto connubio divini cultus securitas emanavit. Denique Spiritus sanctus deridens tam stultorum hominum cogitatus, qui existimant quod ex istiusmodi illicita convenientia pacis proveniat status, inducit tales in quodam loco dicentes: Faciamus mala, ut veniant bona. An et isti non sunt horum similes et haereticis coaequales, qui ex sponsione hujus copulae occasionem subintroducunt adipiscendae pacis atque justitiae? Audivimus autem et credimus propter quod et loquimur. Quoniam [Col. 0603A] semper ex castitate et pudicitia pax procedit, quare Christus qui est pax nostra, castae et podicissimae Virginis filius inter homines venit, ut pacificaret ea quae in coelis sunt, et quae in terris. Certe Joannes Baptista et praecursor ejusdem Filii Dei, dum copulas Herodis prohiberet illicitas, capite truncatus propter justitiam perdidit vitam, sed lucratus est gloriam. Et non solum ipse, sed et omnes sancti, qui nos hactenus praecesserunt, divinae legis adversariis usque ad effusionem sanguinis restiterunt. Ergo si propter hoc contra vos adversitas improborum hominum, Christianorum scilicet vel paganorum, insurrexerit, ne timeatis illos, neque paveatis. Dominum autem Christum, ipsum sanctificate. Ipse terror vester, et ipse pavor vester, et erit vobis in [Col. 0603B] sanctificationem, in laqueum autem offensionis, et in petram scandali omnibus, qui propter hoc insurrexerint adversum vos. Eritque cum illis brachium carneum, vobiscum vero Dominus Deus noster, qui est adjutor in opportunitatibus, in tribulatione. Verum si aliquatenus vos ab illis permiserit flagellari, habete in memoria repositam aeternam spem, quam sine dubio vobis concedet, sempiternae haereditatis, quam oculus non vidit, nec auris audivit, nec in cor hominis ascendit, quae praeparavit Deus diligentibus se. Non enim semper boni tribulantur, nec semper mali justos opprimunt, quia gloria eorum stercus et vermis est, et ducunt in bonis dies suos, et in puncto ad infera descendunt.

6. Notum autem habemus quia in vestris olim regionibus [Col. 0603C] leges rectissimae promulgatae et sancti canones a beatissimis Patribus sunt instituti. Eratque tunc temporis terra vestra specimen totius orbis in religione divina et dominatione terrena. Nunc autem regionem vestram coram vobis alieni devorant [Col. 0604A] et desolantur, sicut in vastitate hostili. Quoniam tribus inter caetera vitia pessimis nequitiis cognoscitur subjacere, incestis videlicet conjugiis, et ebrietati atque auguriis. Et de primo quidem pro posse jam diximus; de ebrietate vero per Isaiam loquitur Dominus: Vae qui potentes estis ab bibendum vinum, et viri fortes ad miscendam ebrietatem. Hinc et Paulus apostolus dicit quia ebriosi regnum Dei non possidebunt. De auguriis autem praecepit Deus in lege: Non auguriabimini, nec observabitis somnia. Hinc et Paulus apostolus ait: Dies observatis, et menses, et tempora et annos; timeo ne forte sine causa laboraverim in vobis. Interim nos finem damus epistolae. Rogamus vos ut dominum, et obsecramus ut patrem, et admonemus ut filium, quod [Col. 0604B] nostris dictis, imo divinis assertionibus credere non dedignemini, nec malorum hominum permittatis praevalere consensum contra leges divinas et statuta sanctorum, in ordine scilicet Ecclesiarum et correctione monasteriorum, defensione quoque pupillorum et viduarum, et justissima dispositione vobis plebium commissarum. Nos autem, quandiu sumus in hoc corpore, semper erimus orantes pro vobis, quemadmodum pro animabus nostris, ut Deus omnipotens ab insidiis inimicorum vestrorum vos clementer eripiat, et in sanctis operibus usque ad finem vitae perseverare concedat. Si quid vero vestri nobis placeat mandare servitii, jubete pro velle, quoniam parati sumus obedire pro posse. Quod autem hic non potuit scribi, in ore domni [Col. 0604C] positum est Pontii . . . . . Datum per manus Arnalli hujus operis ministri, V Iduum Maiarum, anno. Incarnationis Christi millesimo vigesimo tertio, indictione VI.




[Col. 0603]
IV. VICENSIS ECCLESIAE CONSECRATIO. (Anno 1038.)

[Col. 0603D] Anno incarnationis Dominicae 1038, aera MLXXVI, indictione V [VI] venit domnus Guifredus S. primae sedis Narbon. archiepiscopus, vir excellentis ingenii, et sapientiae singularis, ad sedem B. Petri apostoli principis Ecclesiae Ausonensis, atque cum eo episcoporum suae dioeceseos venerabile collegium, cum caterva praemaxima diversi ordinis clericorum, occurrente simul variae dignitatis ac utriusque sexus grandi multitudine populorum, ad consecrandam ejusdem sedis basilicam in honore beatorum apostolorum Petri et Pauli constructam. Agebantur autem haec sub potentatu et praesentia domnae Ermesindis comitissae divinae legis operatricis magnificae, [Col. 0604D] suique nepotis domni Raimundi comitis et marchionis, pueri egregiae indolis. Horum vero numerosa catervatim profluens congeries advocatorum, et conventus reverendorum, quem supra retulimus, praesulum, facta sunt instinctu et industria mentisque devotione paratissima domni Olivae praefatae sedis venerandi pontificis, qui eamdem ecclesiam strenuiter a solo coeptam, multisque sumptibus et labore perfectam, diversis sanctorum pignoribus undecunque contractis, ad sanctitatis cumulum perornavit, atque cum praecellentissimo episcoporum agmine, sacro plebis ordine, divina se juvante gratia, dedicavit.

[Col. 0605A] Denique is, de quo supra retulimus, domnus Guifredus Ecclesiae Narbon. archipraesul eximius, et multimodis laudibus efferendus pontificum sibi assistentium chorus, jucundae celebritatis laudibus perpulchrae salutis divinique consummato fine mysterii, hanc constitutionis dotem eidem ecclesiae contulerunt, eamque perpetua lege valituram pontificali censura promulgaverunt. In nomine summi et incommutabilis Dei et Salvatoris nostri Jesu Christi, ego Guifredus primae sedis Narbonensis archiepiscopus, et Oliva pontifex Ausonensis, et Berengarius Elenensis, et Guislabertus Barchinonensis, et Eriballus Urgellensis, et Guifredus Carcassonensis, uno animo et indivisa sententia simul omnes hanc dotem corroborationis sanctae matri ecclesiae Ausonensi in honore beatorum [Col. 0605B] apostolorum Petri et Pauli fundatae et consecratae concedimus, et confirmamus, et ut irrefragabili juris perpetuitate inconvulsa permaneat sub divini nominis obtestatione, et nostri ordinis auctoritate sancimus. In primis eamdem ecclesiam statuimus esse omnino liberam, nec cujuscunque servitii qualibet exsecutione obnoxiam. Omnes ecclesias, vel universa praedia quantacunque vel ubicunque quorumlibet fidelium dono sibi juste concessa, vel usque in perpetuum juste concedenda libere teneat, et secure possideat, ea videlicet, quae hactenus habuit, et nunc habet, vel quidquid in omnibus mortalium temporibus habuerit, tertiam partem de redditibus ecclesiarum, vel silvarum, aut de pratis, aut eremis, sive rafigis, vel quos hujus patriae vulgus tertios [Col. 0605C] absolute vocat, quemadmodum hucusque habuit, vel habere debuit, vel etiam pascuarios undecunque habet, vel habere debet, ut in perpetuum sine quorumlibet impedimento possideat, confirmamus, et ut semper habeat statuimus monetam publicam suae regionis, et toloneum de marcatis ipsius loci et Minorisae, ut semper obtineat, omni modo roboramus.

Interdicimus quoque juxta statuta sanctorum canonum, et auctoritatem antiquorum Patrum, ut nullus quorumlibet pontificum intra fines ipsius episcopatus ecclesiam consecrare, vel poenitentes ejusdem episcopi suscipere, nec ejus clericos ordinare praesumat, nisi forte praesul praenominatae sedis assensum spontanee praebeat. Nemo praedia ipsius [Col. 0605D] ecclesiae, ubicunque debita illi noverit, celare audeat, sed mox ubi cognoverit, ad profectum illius confestim manifestare non pigeat. Nullus princeps, nulla quaelibet potestas magna vel parva, nec aliquis cujuscunque dignitatis, aut sexus, aut ordinis homo terminos ipsius episcopatus abbreviare praesumat, nec ad damnum praefatae sedis quolibet modo transferre vel alienare contendat.

Terminus vero totius episcopatus S. Ausonensis Ecclesiae incipit a finibus Bergitani, et conscendit usque in montem, qui dicitur Eramala, et usque in montem Suroca, et venit usque ad pratum campi Rotundi, vaditque per ipsam Serram, sicut aquae divertunt per ipsam rupem de Latione, descenditque [Col. 0606A] usque in fluvium Teser, et pervenit usque ad plantatios, qui terminus est inter Gerunden et terminos Ausoris, usque in rivum Ausoris; conscendit quoque per ipsam Serram usque in Gerundellam; deinde per ipsam viam, quae venit ad Bellam pollam, et progreditur usque ad terminos, qui sunt inter Joannet et ipsam Elzetam, et venit in finibus Arbutiae, et inde descendit usque ad cacumen montis, qui dicitur Sera, et usque ad Calm, quae dicitur Eramala, et pervenit usque in collem montis Nigri: deinde ad rivum Congusti venit usque ad castellum Bertillis, et usque super rupem S. Genesii, et inde ad montem S. Saturnini, et ad montem Calvum, atque inde protenditur usque ad montem Serratum. Progreditur autem per medios terminos, qui [Col. 0606B] sunt inter marchiam Barchinonensem et Ausonensem, sicut dividuntur ipsae marchiae, et vadit usque castrum, quod dicitur Cheralt, et pergit per mediam divisionem ipsarum marchiarum, usque in fluvium Sigorim, similiter ab eo latere, quod superius scriptum est in finibus Bergitani, vadit ipse terminus inter marchiam Ausonensem et marchiam Barchitanensem, sicut dividuntur ipsae marchiae, et pergit usque in fluvium Sigorim.

De ipsa quoque terra, vel universis ecclesiis, aut parochiis, vel qualibuscunque praediis, quae ad canonicam ejusdem sedis B. Petri apostoli pertinent, videlicet, quod hodie juste possidet, vel abhinc per universa tempora juste possederit, vel acquisierit, per auctoritatem B. Petri apostoli principis, [Col. 0606C] et per ordinem nostrum excommunicamus et interdicimus, excepto quantum frater et coepiscopus noster domnus Oliva solverit, ut nullus homo cujuslibet potestatis, aut sexus aut ordinis, aliquid inde audeat tollere, aut alienare, vel ad damnum praedictae canonicae quolibet modo transferre, vel commutare. Hoc ipsum vero, quod juris ipsius canonici fore dignoscitur, eo tenore obligamus, ut, quemadmodum supradictum est, quidquid exinde praefatus pontifex Oliva solverit, solutum permaneat, quidquid solvere noluerit, excommunicatum pontificali censura persistat.

Igitur hanc universam nostrae constitutionis dotem superius promulgatam perenni lege valituram censemus; omnemque hominem illam observantem, [Col. 0606D] et ut stabilis permaneat adjuvantem pro posse benedicimus, et ut diuturnitatem vitae praesentis et perpetuitatem semper manentis obtineat, praeoptamus. Statuimus autem sub divini judicii obtestatione et anathematis interdictione, ut si quislibet homo cujuscunque potestatis aut ordinis hanc dirumpere vel violare nisus fuerit, aut diruperit, aut violaverit, hic de parte Dei omnipotentis, et B. Petri apostoli omniumque sanctorum, et nostra excommunicatus permaneat, et conventu S. Ecclesiae, et omnium Christianorum alienus existat, tartareis vinculis innodatus inferorum poenas aeternaliter sentiat; quod si ab incepto desistat, et digna poenitudine simul et emendatione satisfaciat, ab hac excommunicatione [Col. 0607A] solvatur, et haec nostra constitutio irrefragabilis et inconvulsa perpetualiter habeatur.

Actum est hoc in sede beatorum apostolorum Petri et Pauli secundo Kalendarum Septembrium, an. 8 regni regis Henrici, scriptum manu Ermemiri ejusdem sedis canonici et presbyteri, ad vicem Arnaldi, Olivae pontificis notarii. Raimbaldus Arelatensis archiepiscopus; Pontius Agnensis archiepiscopus; Guifredus S. Narbonensis Ecclesiae archiepiscopus, qui hanc ecclesiam nostrae metropolis dedicavi; Oliva episcopus; Guislibertus gratia Dei Barchinonensis episcopus; Eriballus episcopus; Arnallus archipresbyter; Willelmus archidiaconus; [Col. 0608A] Godebalo de Bisaura; Foleo vicecomite; Raimundus comes et marchio; Adalbertus Levita, qui et praepositus; Ermesindis gratia Dei comitissa; Wifredus gratia Dei Carcassonensis praesul; Petrus episcopus; Arnallus episcopus; Berengarius nutu Dei S. Elenensis Ecclesiae praesul haec suprascripta confirmo: Bernardus gratia Dei episcopus Coseranensis; Bernardus T.; Gerallus vicecomes; Ermemirus, quamvis indignus, sacerdos, qui in supradicto anno vel die scripsi haec, quae superius dicta sunt sub jussu praefatorum pontificum et procerum, et comite Raimundo et sub T




[Col. 0607]
V. CONCILII NARBONENSIS SYNODICA Adversus rerum sacrarum invasores, sub OLIVA Ausonensi praesule.

[Col. 0607B] WIFREDUS S. primae sedis Narbonensis archiepiscopus . . . convenit apud Narbonam synodus, dilectissimis in Christo filiis Bermundo vicecomiti Ausonensi, Gerallo Caprariensi, Bernardo Gurbensi, Wisado Ellemari, Bermundo Foratellensi, Witardo Mauricensi, Mironi Salliforensi, Ugoni Cervulensi, Elorico Aurisensi, Seniofredo Lausianensi, Wifredo Balciazensi, Bernardo Renvirensi, Wilelmo Montaniolensi, Bernardo Tovensi salutem charissimam et benedictionem perpetuam.

Cum in Dei omnipotentis nomine congregati de necessariis rerum causis cunque. . re. . . . remur, surrexit in medio nostrum dilectissimus frater et coepiscopus noster Oliva, narrans qualiter beati apostolorum principis praedia fidelium sibi dono [Col. 0607C] concessa, vobis [illicite] usurpetis, et in vestros, quod Dei est, usus expendere non formidetis. Quocirca, dilectissimi, nimium miramur quid sit, quod Deo sic sua tollatis, vel quare, quod parum sui est, non illi relinquitis, ut vestri multum possideatis. An qui vobis est pontifex ordinatus, quae Dei sunt pro debito, sic dispensat, ut in pravae voluntatis facinoribus illa distrahat? Quomodo autem vos Ecclesiae piae matris filios aestimatis, vel debitum ut matri et convenientem honorem impenditis, si exterorum more in partes trahitis quod ab illa violenter aufertis! Videte autem quantum quod agitis ab omni rectitudinis distet tramite, et vos immergat in laqueos injustitiae, dum, quod sanctissimorum Patrum severissima constat excommunicatione firmissimum, [Col. 0607D] sic deducatis ad nihilum, ut vos talis damnatio, nisi Deus avertat, possideat in aeternum. Admonemus igitur vos per Patris, et Filii, et Spiritus sancti sempiternam unamque deitatem, et per beati apostoli Petri, cujus vicem immerito tenemus, [Col. 0608B] auctoritatem, et vos dirigendi facultatem, et per omnium nostrum nobis ligandi et solvendi a Deo traditam potestatem, ut reminiscentes mali quod facitis, dum Dei justum juste, injuste tenetis, usque ad superventuram S. Joannis Baptistae primam festivitatem reddatis Deo Ecclesiaeque matri quod perdidit, ut Deus vobis vestra custodiat, quae concessit. Si autem, quod absit, nostram admonitionem parvipenderitis, et increpationem neglexeritis, nos sanctorum Patrum vestigia sequentes, ut illi talia interdixerunt, interdicimus, et per Patrem et Filium et Spiritum sanctum, nisi nostris dictis credideritis, vos et qui talia vobiscum egerint excommunicamus, et a liminibus sanctae Ecclesiae vos extraneos judicamus, et omnes presbyteros vel cujuscunque [Col. 0608C] ordinis clericos, qui vel vobis, vel in ecclesia, in qua vos fueritis, ecclesiasticum officium facere praesumpserint, similiter excommunicamus. Quod autem frater et coepiscopus noster Oliva exinde solverit, hoc nos solvimus, et quod ligaverit, hoc ligamus. Domnam vero Ermesindam comitissam, et filium ejus Berengarium ab omni ista excommunicatione excipimus, simulque illam per Deum et rogamus et commonemus, ut sancto Petro suoque pontifici honorem debitum impendat, nec illum patiatur, in quantum potest, dispendium sustinere justitiae. Sicut autem eum viderit divinum opus exercere velle pro posse, sic curet illi nocentes potestative corrigere, et omnimodis adjuvare, sciens sibi provenire ad lucrum, si non eum passa fuerit [Col. 0608D] sui sustinere solatii detrimentum. Guifredus sanctae primae Narbonensis Ecclesiae episcopus. Adalbertus episcopus. Stephanus episcopus Agatensis. Stephanus episcopus.




ANNO DOMINI MXLVIII.
RODULFUS GLABER CLUNIACENSIS MONACHUS.




[Col. 0609]
NOTITIA HISTORICA IN RODULFUM GLABRUM.
(Monum. Germ. hist., Script. tom. VII, ex praef. G. Waitz in Rodulfum.)

[Col. 0609A] Saeculis X et XI, quibus in omnibus fere Germaniae provinciis litterae valde provectae erant et praesertim res tam ab antiquis quam a coaevis gestae saepius et diverso modo memoriae tradebantur. Gallia vix unum vel alterum protulit scriptorem, qui a caligine qua tota obruta erat provincia emergeret, historiamque sui temporis conscriberet. Post Flodoardum, Richerum et Dudonem, per quinquaginta annos, praeter Ademarum Aquitanicum et Odorannum Senonensem, qui brevissimos tantum nimisque jejunos annales congessit, nullum invenies qui hoc munere functus sit. Denique saeculo XI medio monachus quidam Cluniacensis historiam universalem scribendam suscepit, inde a Bedae et Pauli Diaconi temporibus nihil ejusmodi tentatum esse persuasus.---Rodulfus cognomine [Col. 0609B] Glaber [(1) 1Kb] , in Burgundia ut videtur natus, jam duodecimo anno ab avunculo monacho disciplinae traditus est monasticae in coenobio S. Leodegarii Campellis [Col. 0610A] dicto. Litteras celeriter et non sine fructu didicisse videtur; sed propter animum levem, turbidum et truculentum, ipso teste, a fratribus expulsus est [(2) 2Kb] . Unde ipsum per plura monasteria profectum, modo in S. Benigni Divionensi [(3) 1Kb] , modo in Meleredensi [(4) 1Kb] , in S. Germani Antissiodorensi [(5) 1Kb] et Besuensi [(6) 1Kb] , denique Cluniaci degisse videmus. Divione Willelmi abbatis celeberrimi familiaritatem adeptus est, quippe quem Christi anno 1028 in Italiam comitatus sit [(7) 1Kb] atque cujus Vitam ipso mortuo conscripserit (quam edimus infra). Ultimis vitae annis in Cluniacensi monasterio, quod tunc sub Odilone florebat, vixit [(8) 1Kb] , abbati illi conjunctus, cujus jussu fratrumque precibus adductus est, ut Historiam, jam Willelmi auctoritate inceptam [(9) 1Kb] , absolveret [(10) 1Kb] . Res circa et post [Col. 0610B] annum millesimum in quatuor mundi partibus gestas conscribere ipsi propositum fuit, quas initio brevius, postea accuratius exposuit, ita ut usque ad an. 1044, [Col. 0611A] quo narrationem finivit, multa notatu digna congereret. Sed nullo ordine, nullo certo consilio ductus, tempora valde turbavit, plerumque annos aperte falsos etiam in rebus suae aetati proximis annotavit [(11) 1Kb] , multa quae nullo modo historiam illustrant recepit, praesertim miraculis et rebus prodigiosis enarrandis [(12) 1Kb] , disquisitionibus theologicis et, ut verbo abutar, philosophicis [(13) 1Kb] exponendis immoratus est. Quae annum millesimum antecedunt ex fama hausisse videtur. Certe rerum scriptores nullos post Paulum ipsum novisse jam dixi; Vitae enim S. Germani Antissiodorensis, S. Mauri et Brendani, quas affert [(14) 1Kb] , ad tempora antiquiora spectant; Maioli vero et Willelmi epistolas [(15) 1Kb] facile aliunde recipere potuit. Postea quoque res saepius ex vago rumore accepit. Quamvis [Col. 0612A] litteris operam dederit, et non solum scriptores ecclesiasticos, sed etiam poetas Latinos [(16) 1Kb] legerit, in terrarum tamen situ definiendo [(17) 1Kb] , in urbium populorumque nominibus explicandis [(18) 1Kb] errores ridiculos commisit. Quibus si addas superstitiosum animum [(19) 1Kb] , sermonis inelegantiam, ne dicam horrorem [(20) 1Kb] , sane non valde auctorem commendandum putes. Verumtamen quaecunque ipse vidit aut a coaevis accepit [(21) 1Kb] fideliter in schedas retulit, animo satis candido et justo [(22) 1Kb] saeculi genium descripsit, moresque depravatos coloribus vividis pinxit. In historia Gallica multa sunt quae ex ipsius testimonio pendent: etiam de rebus in Germania et Italia gestis habet quae alibi frustra quaeras.




[Col. 0611]
RODULFI GLABRI CLUNIACENSIS MONACHI HISTORIARUM SUI TEMPORIS LIBRI QUINQUE AB ELECTIONE POTISSIMUM HUGONIS CAPETI IN REGEM AD ANNUM USQUE 1046. Opus cum vetusto exemplari Thuanaeo collatum.
(Duchesne, Hist. Franc. Script., IV, init.)



RODULFI GLABRI PRAEFATIO.

[Col. 0611C] Clarorum virorum illustrissimo ODILONI Cluniacensis coenobii Patri, RODULFUS GLABER.

[Col. 0612C] Justissima studiosorum fratrum querimonia, interdumque propria saepius permotus, cur diebus nostri [Col. 0613A] temporis non quispiam existeret, qui futuris post nos multiplicia haec quae videntur fieri tam in Ecclesiis Dei, quam in plebibus, minime abdenda qualicunque styli pernotatione mandaret: praesertim cum, Salvatore teste, usque in ultimam extremi diei horam, sancto Spiritu cooperante, ipse facturus sit in mundo nova cum Patre. Et quoniam in spatio fere ducentorum annorum nemo ista appetens exstitit, id est, post Bedam Britanniae presbyterum, seu Italiae Paulum, qui historialiter quidpiam posteris misisset scriptum: quorum uterque historiam propriae gentis, vel patriae condidit. Dum videlicet constet tam in orbe Romano, quam in transmarinis seu barbaris provinciis perplura devenisse, quae si memoriae commendarentur proficua nimium hominibus [Col. 0613B] forent, atque ad commodandum quibusque cautelae studium potissimum juvarent. Non secius ergo quae dicuntur, quin solito multiplicius circa millesimum humanati Christi Salvatoris contigerunt annum. Et idcirco prout valeo vestrae praeceptioni [Col. 0614A] ac fraternae voluntati obedio, primitus duntaxat ostensurus, quanquam salus annorum a mundi origine pernotata secundum Hebraeorum historias a Septuaginta interpretum translatione discrepet. Illud tamen certissime commendamus, quod annus incarnati Verbi millesimus secundus ipse sit regni Henrici Saxonum regis primus. Isdem quoque annus Domini millesimus fuit regni Rotberti Francorum regis tertius decimus. Isti igitur duo in nostro citra-marino orbe tunc Christianissimi atque praemaximi habebantur. Quorum primus, videlicet Henricus, Romanum postmodum sumpsit imperium. Idcirco vero illorum memoriale seriei temporum stabilivimus. Praeterea quoniam de quatuor mundani orbis partium eventibus relaturi sumus, [Col. 0614B] dignum videtur ut cordi est, qui utique religiosis loquimur, ut vim divinae et abstractae quaternitatis, ejusque conformem convenientiam, Domino praeeunte, suscepto operi inseramus.



LIBER PRIMUS.
[Col. 0613]


INCIPIUNT CAPITULA LIBRI PRIMI.

    I. De divina quaternitate.
    II. De Rodulfo rege.
    III. De Lothario rege.
    IV. Qui postmodum Romae imperatores exstiterint.
    V. De paganorum plagis.





CAPUT PRIMUM. De divina quaternitate.
[Col. 0613C]

Multiplicibus figuris formisque Deus conditor universorum distinguens ea quae fecit, ut per ea quae vident oculi, vel intelligit animus, sublevaret hominem eruditum ad simplicem Deitatis intuitum. In his ergo perscrutandis pernoscendisque primitus claruere Patres Graecorum catholici mediocriter philosophi. Cum enim in plurimis exercitatos haberent sensus perinde in quarumdam quaternitatum speculatione, per quam praesens mundus infimus mundusque futurus datur intelligi supernus. Quaternitates vero earum, quae in sese reflexus, dum a nobis despertiri immobiliter coeperint, mentes simul atque intellectus se speculantium alacriores reddent. [Col. 0613D] Quatuor igitur sunt Evangelia, quae constituunt in nostris mentibus supernum mundum. Tot enim constant elementa, quae perficiunt istum infimum. Quatuor quoque virtutes, quae caeterarum gerunt principatum, nosque per admirationem sui ad caeteras informant. Pari etiam ratione quatuor sensus existunt corporis praeter tactum, qui subtilioribus famulatur caeteris. Quod est ergo aether igneum elementum in mundo sensibili, idem est prudentia in intellectuali. Sursum namque sese erigens, anhelansque desideranter esse circa Deum. Illud quoque [Col. 0614C] quod aer in mundo corporali, idipsum fortitudo in intellectuali, qui cuncta viventia vegetans, et in quemcunque actum promoventia roborat. Simili quippe modo quod gerit aqua in mundo corporali, idem temperantia in intellectuali. Nutrix quippe est bonorum, efferensque copiam virtutum, ac servans fidem per divini amoris desiderium. Conformem quoque terra gerit speciem mundi infimi, justitiae speciei in intellectuali. Scilicet subsistens atque immobilis collocatio rectae distributionis. Dignoscitur namque per omnia similis Evangeliorum complexio spiritalis. Evangelium itaque Matthaei terrae mysticam continet figuram, quoniam Christi hominis caeteris apertius demonstrat carnis substantiam. Illud autem secundum Marcum temperantiae, quae aquae [Col. 0614D] speciem gerit, cum ex Joannis baptismate poenitentiam temperanter indicit. Illud quoque juxta Lucam aerisque et fortitudinis praefert similitudinem, quoniam spatiatim diffusum, plurimisque est historiis roboratum. Illud vero secundum Joannem ignifici aetheris prudentiae, quodque caeteris constat sublimius, formam signanter exprimit, dum simplicem Dei notitiam et fidem insinuans introducit. Quibus etiam speculativis connexionibus, elementorum scilicet ac virtutum, Evangeliorumque, ille convenienter sociatur, videlicet homo, cujus haec invisa concessa [Col. 0615A] sunt obsequio. Namque illius vitae substantiam Graeci philosophi , id est parvum, mundum dixerunt. Visus quippe et auditus, qui intellectum et rationem ministrant, superiori conveniunt aetheri, quod constat subtilius in elementis, quodque quantum caeteris sublimius, eo honestius ac lucidius. Subsequitur vero olfactus, qui aeris et fortitudinis significantiam sorte exprimit. Gustus namque satis convenienter aquae et temperantiae parem portendit significantiam. Tactus ergo, qui omnium constat infimus, caeterisque solidius ac stabilius, terrae ac justitiae congruentissime praefert indicium. Ab his igitur evidentissimis complexibus rerum patenter et pulcherrime silenterque praedicatur Deus, quoniam dum stabili motu in sese vicissim una portendit [Col. 0615B] alteram, suum principale primordium praedicando, a quo processerunt, expetunt, ut in illo iterum quiescant. Constat etiam juxta praedictae stipulationis condictum mente cauta intueri fluvium, qui manat ex Eden Orientis, partiturque in nominatissimos quatuor amnes. Horum igitur primus, id est Phison, qui oris aperitio dicitur, prudentiam signat, quae semper est in optimis diffusa et utilis. Per inertiam quippe paradisus sublatus est homini; necesse habet, ut praeeunte prudentia repetatur. Secundus Geon, qui terrae hiatus intelligitur, temperantiam signat, nutricem utique castitatis, quae scilicet frondes salubriter exstirpat vitiorum. Tertius quoque Tigris, quem incolunt Assyrii, qui interpretantur dirigentes. Per hunc nihilominus signatur fortitudo, [Col. 0615C] quae scilicet, rejectis praevaricatoriis vitiis, dirigens homines per Dei auxilium ad aeterni regni gaudia. Quartus vero Euphrates, cujus etiam nomen abundantiam sonat, patenter justitiam designat, quae pascit ac reficit omnem animam illam desideranter amantem. Cum igitur significantia horum fluminum gerat in se species praedictarum virtutum, pariterque figuram quatuor Evangeliorum, non minus easdem virtutes figuraliter gerunt tempora mundani hujus saeculi divisa per quadrum. A mundi namque initio usque ad ultionem diluvii, in his duntaxat, qui ex simplicis naturae amando suum cognoverunt Creatorem, bonitate prudentia viguit, ut in Abel, Enoch, Noe, vel in caeteris, qui mentis ratione pollentes, utilia quae agerent intellexerunt. Ab Abraham vero, [Col. 0615D] et in reliquis patriarchis, qui signis et visionibus fruiti sunt, ut in Isaac, Jacob, Joseph, et in caeteris, temperantia conformata probatur, qui scilicet inter adversa et prospera proprium super omnia dilexerunt auctorem. A Moyse quoque et in reliquis Prophetis, viris videlicet robustissimis, legalium praeceptorum institutionibus fultis, fortitudo sancitur, dum laboriosa siquidem legis praecepta sollicite ab eis exercitata monstrantur. Ab adventu denique incarnati Verbi ac deinceps omne saeculum justitia implet regitque, circumdat veluti caeterarum finis ac fundamentum, sicut dixit suo Baptistae Veritas: Decet, inquiens, nos implere omnem justitiam.

Dicturi igitur ab anno 900 incarnati creantis ac [Col. 0616A] vivificantis omnia Verbi ad nos usque, qui claruere viri in Romano videlicet orbe insignes catholicae fidei, cultoresque justitiae, prout certa relatione comperimus, vel visuri superfulmus; seu etiam qui rerum eventusque vel plura contigerunt memoranda tam in sacris Ecclesiis, quam in utroque populo primitus ad illud totius quondam orbis imperium principale, scilicet Romanum, convertimus stylum. Cum ergo omnipotentis Christi virtus utique terrarum principes ad suum incurvasset imperium, tanto minus viguit terror Caesarum, quanto jura illorum veracius comprobantur, plus exstitisse ex timore ferocitatis, quam ex amore piae humanitatis. Sic denique tota paulatim illorum stirps a praefato imperio dispertita atque evacuata, ut majus indigeret sui dominio [Col. 0616B] urbs Romana, ejusque populus, quam ut olim consueverat promere leges et jura externis patriis ac civibus. Coeperuntque plures ex gentibus, quas prius subdiderat, crebris illam infestationibus vexare, illius nomen etiam imperii praeripiendo usurpare nonnulli ex circumjectarum provinciarum regibus. Tunc perinde valentiores et praemaximi reges gentis Francorum Christianitatis justitia pollebant, armorumque industria ac militari robore caeteris excellebant. Quorum videlicet ditioni triumphaliter per plures annos applicatum est totum imperii culmen Inter quos etiam excellentissime micuerunt, Carolus scilicet, qui dictus est Magnus, nec non et Ludovicus cognomento Pius. Hi denique prudenti consilio et virtute quosque in gyro belliones ita proprio subjugavere [Col. 0616C] dominio, ut quasi una domus famularetur suis imperatoribus orbis Romanus; potiusque respublica de paterno gratularetur provectu, quam tuta pompatice extolleretur imperatorum metu. Sed quia horum gesta non disposuimus, seu genealogiam historiali more narrare, ad quem tamen finem regnandi vel imperandi illorum genus devenerit, breviter curavimus intimare. Perduravere igitur reges ex eorum prosapia imperatores tam in Italia quam in Galliis, usque ad ultimum regem Carolum Hebetem cognominatum. Is denique habebat unum inter regni sui primates quemdam Heribertum, cujus ex sacro fonte filium susceperat, qui tamen ei calliditate sua certissime suspectus esse potuisset, si non excogitatae fraudis simultas intervenisset. Cum enim [Col. 0616D] decrevisset idem Heribertus praedictum regem decipere, fingens cujusdam deliberandi occasionem negotii, qualiter illum, ut postmodum fecit, demulcendo in unum castrorum suorum introduceret, ac vinculatum carceri manciparet; tandem vero a quibusdam suggestum est regi, ut cautissime se ageret, ne Heriberti involveretur fraudibus. Dumque ille ex hoc, quod audierat, credulus, cautelam sibi de Heriberto adhibere decrevisset, contigit una die nimis expedite eumdem Heribertum cum suo filio in regis palatium devenire. Surgens itaque rex ei osculum porrexit. Ille vero toto se humilians corpore, osculum regis suscepit. Deinde cum ejus filium osculatus fuisset, stansque juvenis quamvis conscius fraudis, [Col. 0617A] novus tamen calliditatis, regi minime semel supplicaret: pater cernens, qui propter astabat, valenter alapam collo juvenis intulit. »Seniorem, inquiens, et regem erecto corpore osculaturum non debere suscipere quandoque scito.« Quod intuens rex cunctique qui aderant, abhinc deceptionis fraudisque adversus regem Heribertum expertem crediderunt. Videns quoque regem contra se placatum, nihilominus rogabat attentius ut, ad se veniens, negotium deliberaturus, quod dudum poposcerat. Statim vero rex promisit se, quo vellet, iturum. Designato igitur die, venit rex ubi Heribertus rogaverat, tenuem etiam ducens exercitum, amicitiae gratia. Qui nimium pompose die primo ab eo susceptus. In secundo autem, quasi ex jussu regis, praecepit idem Heribertus ut [Col. 0617B] universi qui cum rege venerant, ad propria redirent, veluti ipse cum suis obsequio regis sufficeret. Illi quoque audito Heriberto recesserunt, ignorantes quod regem in vinculis reliquissent. Tenuit enim Heribertus vinctum praedictum regem usque in diem mortis suae. Genuerat praeterea idem rex filium nomine Ludovicum, adhuc tamen puerum, qui, ut cognovit quod de patrefactum fuerat, arripiens fugam, Oceanum transiit, ibique usque ad annos viriles degit.



CAPUT II. De Rodulpho rege.

Erat igitur tunc temporis Rodulphus Richardi ducis Burgundiae filius, aptus videlicet corpore, et intellectu idoneus. Qui etiam uxorem duxerat, Emmam [Col. 0617C] nomine, sensu scilicet atque aspectu insignem, sororem videlicet Magni Hugonis, cujus si quidem militari industria regnum Francorum dirigebatur. Is quoque Hugo cernens regnum rege destitutum, ac sciens regis instaurationem suo pendere arbitrio, misit ad sororem, consulens illam quem potissimum ad regale eligeret culmen, se videlicet suum fratrem, an potius maritum praedictum, scilicet Rodulphum. Illa igitur prudenter, ut fuerat consulta, respondit magis se velle regis mariti genu osculari quam fratris. Audiens autem Hugo gratanter annuit, regnique solium Rodulpho habere concessit. Qui Rodulphus, carens omni prole, solus sui generis regni culmine potitus obiit. Fuit enim hic Hugo filius Roberti Parisiorum comitis, qui videlicet Robertus [Col. 0617D] brevi in tempore rex constitutus, et ab exercitu Saxonum est interfectus. Cujus genus idcirco adnotare distulimus, quia valde in ante reperitur obscurum.



CAPUT III. De Lothario rege.

Interea totius regni primates elegerun Ludovicum, filium videlicet praedicti regis Caroli, unguentes eum super se regem haereditario jure regnaturum. Jam enim praedictus Heribertus morte crudeli obierat. Nam cum, divino excruciatus languore, ad vitae exilum propinquaret, atque a suis tam de salute animae quam de suae domus dispositione interrogaretur, omnino nihil aliud respondebat nisi hoc solummodo [Col. 0618A] verbum: »Duodecim fuimus, qui traditionem Caroli jurando consensimus. Hocque plurimum repetens exspiravit. Praeterea Ludovicus ex Gerberga, uxore quondam Gisleberti ducis, genuit filium, nomine Lotharium. Qui, confirmatus in regno, ut erat agilis corpore et validus, sensuque integer, tentavit redintegrare regnum ut olim fuerat. Nam partem ipsius regni superiorem, quae etiam Lotharii regnum cognominatur, Otto rex Saxonum, imo imperator Romanorum, ad suum, id est Saxonum, inclinaverat regnum. Ipsum denique Ottonem, scilicet secundum, filium primi ac maximi videlicet Ottonis, conatus est quondam capere positum in palatio Aquisgranis. Sed quoniam eidem Ottoni clam praenuntiatum a quibusdam est, noctuque cum uxore vix fugae praesidium [Col. 0618B] petens obtinuit. Tunc denique Otto, congregato exercitu sexaginta millia et eo amplius militum, Franciam ingressus, venit usque Parisios, ibique triduo commoratus; coepit redire in Saxoniam, rursusque quoque Lotharius, ex omni Francia atque Burgundia militari manu in unum coacta, persecutus est Ottonis exercitum usque in fluvium Mosam, multosque ex ipsis fugientibus in eodem flumine contigit interire. Dehinc vero uterque cessavit, Lothario minus explente quod cupiit. Hic denique genuit filium nomine Ludovicum. Quem, jam adultum juvenem, ut post se regnaret, regem constituit. Cui etiam adduxit ab Aquitanis partibus uxorem, quae, cernens videlicet juvenem patre minus fore industrium, ut erat ingenio callida, elegit agere divortium, [Col. 0618C] monuitque illum ficte ut simul, de qua advenerat, redirent Provinciam, scilicet jure haereditario sibi subdituram. Ille quoque, non intelligens mulieris astutiam, ut monitus fuerat, ire paravit. Ad quam dum venissent, relinquens eum mulier, suis adhaesit. Cumque patri nuntiatum fuisset, prosequens filium ad se reduxit. Qui simul deinceps degentes, post aliquot annos absque ulla liberorum ope uterque obiit. In his igitur duobus regale seu imperiale illorum genus regnandi finem accepit.



CAPUT IV. Qui postmodum Romae imperatores exstiterint.

Praescriptorum igitur regum genere exinanit sumpserunt imperium Romanorum reges Saxonum. Quorum scilicet primus Otto Henrici Saxonum regis [Col. 0618D] filius, cujus etiam sororem, nomine Haduidem, duxit uxorem Hugo dux Francorum, cognomento Magnus. Is denique Otto in gloria et vigore imperii non dispar illorum qui ante se imperium rexerant, necnon et in Ecclesiarum atque eleemosynae expensis valde liberalis exstitit. Hujus quoque imperii tempore, egressi audacter Sarraceni ab Africanis partibus occupavere tutiora Alpium montium loca, ibique aliquandiu morantes vastando regionem in gyro, diverso raptu tempus expleverunt. Contigit ergo eodem tempore ut beatus pater Maiolus, ab Italia rediens, in arctissimis Alpium eosdem Sarracenos obviaret. Qui arripientes abduxerunt illum cum suis omnibus ad remotiora montis, ipso tamen patre graviter [Col. 0619A] in manu vulnerato, dum in ea excepisset ultro ictum jaculi super unum de suis venientis. Dispertitis quoque inter se omnibus quae illius fuerant, interrogaverunt eum si tantae ei essent in patria facultates rerum, quibus videlicet se suosque valeret redimere de manibus illorum. Tunc vir Dei, ut erat totius affabilitatis dignitate praecipuus, respondit se in hoc mundo nihil proprium possidere, nec peculiaris rei se fieri possessorem velle; sua tamen ditione non negans plures teneri, qui amplorum fundorum et pecuniarum domini haberentur. Quibus auditis, ipsimet hortabantur illum ut unum e suis mitteret qui suae suorumque redemptionis pretium illis deferret. Insuper pecuniae pondus atque numerum ei determinantes indixerunt. Fuit enim mille [Col. 0619B] librarum argenti, ut videlicet singulis libra una in partem proveniret. Misit quoque vir sanctus per unum de suis ad monasterium scilicet, cui praeerat, Cluniacense, perparvam epistolam ita se habentem: »Dominis et fratribus Cluniacensibus, frater Maiolus miser et captus. Torrentes Belial circumdederunt me, praeoccupaverunt me laquei mortis. Nunc vero, si placet, pro me et his qui mecum sunt capti redemptionem mittite.« Quae ut delata est videlicet praedicti monasterii fratribus, exstitit illis pro vita incomparabilis moeror ac luctus, necnon et totius patriae pertristis nuntius. Distractis quoque ab eisdem fratribus, quaeque in omni ejusdem monasterii ornamentorum erant supellectili, praestitutum pii patris quantocius coadunavere pretium.

[Col. 0619C] Sed vir sanctus saecularis, dum interim a Sarracenis captus teneretur, cujus meriti esset latere non potuit. Nam cum ei hora prandii obtulissent cibos quibus vescebantur, carnes videlicet panemque admodum asperum, et dicerent: »Comede, respondit: Ego vero si esuriero, Domini est me pascere; ex his tamen non comedam, quia non mihi in usu fuerunt.« Cernens enim unus illorum viri Dei reverentiam, pietate ductus, exuens brachia simulque abluens, et clypeum, super quem etiam in conspectu venerabilis Maioli satis mundissime panem confecit. Quem etiam citissime decoquens, ei reverentissime detulit. Ipse quoque suscipiens illum, atque ex more oratione praemissa ex eodem reficiens, Domino gratias egit. Alius quoque Sarracenorum eorumdem, cultro [Col. 0619D] deplanans ligni hastulam, posuit incunctanter pedem super viri Dei codicem, Bibliam videlicet, quam ex more secum semper ferre consueverat. Dumque vir sanctus intuens ingemuisset, aliqui minus feroces ex ipsis, perspicientes, suum increpuerunt comparem, dicentes non debere magnos prophetas sic pro nihilo duci ut illorum dicta pedi substerneret, si quidem Sarraceni Hebraeorum, quin potius Christianorum, prophetas legunt, dicentes etiam completum jam esse in quodam suorum, quem illi Mahomed nuncupant, quidquid de universorum Domino Christo sacri vates praedixere. Sed, ad errorem illorum comprobandum, etiam ipsorum genealogiam penes se habent, ad similitudinem videlicet evangelii Matthaei, [Col. 0620A] qui scilicet ab Abraham narrat genealogiae catalogum usque ad Christum, per Isaac successionem descendens. In cujus videlicet semine universorum promissa atque praedicta est benedictio illorum, inquiens: Ismael genuit Nabaioth, atque deinceps usque in erroneum illorum descendens figmentum, quod scilicet tantum est a veritate alienum quantum a sacra et catholica auctoritate extraneum. Praeterea, ut beati Maioli sanctitas claresceret, is qui ejus volumen pede calcaverat, eodem die pro quavis occasione, revera judicio Dei, caeteri furiose irruentes in eum, eumdem ei truncaverunt pedem. Plures vero jam ex ipsis erga eum coeperunnt mitiores ac reverentiores existere. Tandem vero quidam de fratribus illuc expeditius remeantes, data eisdem Sarracenis [Col. 0620B] praesignata pecunia, patrem cum viris tantum qui cum eo capti fuerant, in patriam reduxerunt. Ipsi denique Sarraceni paulo post, in loco qui Fraxinetus dicitur, circumacti ab exercitu Willermi Arelatensis ducis, omnesque in brevi perierunt, ut ne unus quidem rediret in patriam.

Ipso igitur in tempore mortuus est praedictus Otto imperator, suscepitque filius ejus, secundus videlicet Otto, idem imperium, quod satis strenue dum adviveret rexit. Eodem ergo imperante, venerabilis pontifex Adalbertus, ex provincia quae lingua Sclavorum vocatur Bethem, in civitate Braga regens ecclesiam sancti martyris Vitisclodi, egressus ad gentem Bruscorum, ut eis verbum salutis praedicaret, dumque apud eosdem plurimam egisset praedicationem, [Col. 0620C] multique ex eis converterentur ad fidem Christi, praedixit suis quoniam in eadem regione martyrii coronam esset accepturus; ac ne paverent, eis pariter indicavit, quia praeter eum ibidem nemo ex eis erat perimendus. Contigit enim ut die quadam, praecipiente eodem episcopo, quaedam profana arbor sita juxta fluvium, cui etiam superstitiose immolabat universum vulgus, videlicet excisa convelleretur, constructoque ac sacrato in eodem loco altari, missarum solemnia per se episcopus ex plebe paravit. Qui, dum in ipsis sacramentis peragendis esset constitutus, ictibus jaculorum ab impiis perfossus, tandemque sacrum solemne peractum, simulque praesentis vitae imposuit terminum. Denique discipuli ejus, accepto corpore sui domini, illud [Col. 0620D] secum ferentes, in propriam sunt reversi patriam. Cujus etiam meritis usque in praesens largiuntur hominibus plurima beneficia. Sequenti quoque, post multa nobiliter gesta remque publicam decenter dispositam, tempore obiit Otto, relinquens filium Ottonem videlicet tertium, adolescentem tamen fere duodecim annorum. Qui, ut erat juvenculus, acer tamen viribus et ingenio, suscepit jure paterno regimen imperii.

Contigit igitur imperii illius initio ut sedes apostolica urbis Romae proposito viduaretur pontifice. Ipse vero illico, imperiali usus praecepto, quemdam sui consanguineum, cujusdam ducis filium illo delegit, atque ex more in sede apostolica sublimari [Col. 0621A] mandavit. Quod utique dum sine mora peractum fuisset, pergrandis calamitatis occasio exstitit. Erat enim quidam Crescentius, Romanorum civis praepotens, qui, ut illorum mos est, quantum onerosior pecuniae, tantum pronior serviens avaritiae. Hic autem non plane, ut rei probavit eventus, parti favebat Ottonis. Nam ipsum pontificem, quem, ut diximus, ordinari, Otto jusserat, idem Crescentius omni destitutum honore a sede expulit, alterumque procaciter in ejus loco subrogavit. Sed mox ut Otto hocf actum comperit, ira accensus, cum permaximo exercitu Romam properavit. Quod cum cognovisset Crescentius, illum scilicet urbi propinquare, conscendens cum suis turrim quae sita est extra civitatem trans Tiberim, ob altitudinem sui Intercoelos [Col. 0621B] vocatam, vallavit eam, defensurus pro vita. Tandem cum pervenisset imperator ad urbem, primitus jussit comprehendere illum male securum pontificem, videlicet Crescentii arrogantia constitutum. Comprehensumque, praecepit ejus manus quasi sacrilegas amputari, deinde vero aures abscindi atque oculos expelli [f. evelli]. Post haec denique comperiens Crescentium, ut diximus, turre vallatum, quae scilicet paulo post illum crudeli erat redditura neci, praecepit eamdem circumdari densa obsidione sui exercitus, ne videlicet Crescentio quoquo modo locus daretur confugii. Interea, jubente imperatore, construuntur in gyro machinae ex lignis celsarum abietum nimium artificiose compositae. Cernens quoque Crescentius nullam posse evadendi viam reperire, [Col. 0621C] licet tardius poenitudinis adinvenit consilium; non tamen ei praestitit miserendi aditum. Quadam igitur die, quibusdam de imperatoris exercitu consentientibus, egrediens latenter Crescentius, de turre scilicet, birro indutus, et operto capite, veniensque improvisus corruit ad imperatoris pedes, oransque se ab imperatoris pietate vitae servari.

Quem cum respexisset imperator, conversus ad suos, ut erat amaro animo, dixit: »Cur, inquiens, Romanorum principem, imperatorum decretorem, datoremque legum, atque ordinatorem pontificum, intrare sinistis magalia Saxonum? Nunc quoque reducite eum ad thronum suae sublimitatis, donec ejus honori condignam videlicet praeparemus susceptionem.« Qui suscipientes illum, scilicet ut jussum [Col. 0621D] fuerat, illaesum reduxerunt ad turris introitum. Ingressusque nuntiavit secum pariter reclusis quoniam solummodo tantum contingeret illis vivere quandiu ipsa turris tueri valeret ab hostium captione, nec ullam prorsus salutem debere ultra sperare. At imperatoris exercitus a foris urgendo impellens machinas; paulatimque euntes applicatae sunt turri. Sicque pugnae inito certamine, dumque alii desuper contendentes intrare, alii prorupere ad ostium turris illudque considentes evellunt, sursumque certatim gradientes, ad turris superiora pervenerunt. Respiciens quoque Crescentius cernit se teneri ab his quos putabat pugnando longius arceri posse. Capto namque ipso ac graviter vulnerato, caeterisque, qui cum illo [Col. 0622A] inventi fuerant, trucidatis, miserunt ad imperatorem quid de eo praeciperet. Qui ait: »Per superiora, inquit, propugnacula illum dejicite aperte, ne dicant Romani suum principem nos furatos fuisse.« Quem, ut jussum fuerat, projicientes, deinde post terga boum religatum per paludes viarum plurimum devolventes, ad ultimum vero in conspectu civitatis in trabe excelsa pendere dimiserunt. His denique ita gestis, accersiens imperator Gerbertum videlicet Ravennae archiepiscopum, constituit illum principalem Romanorum pontificem. Isque Gerbertus e Galliis oriundus exstitit, minorum etiam gerens prosapiam, sed tamen ingenio acerrimus, artiumque liberalium studiis plenissime instructus. Proinde Remorum etiam a rege Francorum Hugone fuerat [Col. 0622B] constitutus pontifex. Sed quoniam, ut diximus, valde erat acer ac providus, intelligens Arnulphum ejusdem urbis archiepiscopum, quo vivente ordinatus fuerat ex consensu ejusdem regis, niti in pristinam reformari sedem, caute iter arripiens ad praedictum devenit Ottonem. Qui satis honorifice ab eodem susceptus; quem etiam statim Ravennae, inde vero, ut diximus, Romanae urbis sublimavit pontificem.

Contigit igitur ipso in tempore ut idem imperator, suggerente tam ipso pontifice quam aliis quibusque zelum profectus religionis domus Dei gerentibus, quosque in beati Pauli Ecclesia nomine tenus monachos, caeterum prave degentes, inde expellere deberet; ac alterius instituti, quos videlicet canonicos dicimus, in eodem loco servituros, ut ei suggestum [Col. 0622C] fuerat, substituturus esset. Cumque hoc appeteret implere decretum, apparuit ei noctu per visum beatissimus apostolus Paulus, atque eumdem imperatorem hujusmodi monere curavit. »Si vere, inquiens, zelus divinae servitutis optimi operis te adurit, vide ne hujus propositi institutum praesumas in monachis immutare expellendis. Non enim omnino expedit cujusque ecclesiastici ordinis quamvis ex parte depravati, proprium unquam abjici seu immutari propositum. In eo namque unusquisque judicandus est ordine, in quo se primitus Deo vovit servire. Reemendari tamen licet corrupto cuique in eadem propriae vocationis sorte.« Taliter quippe monitus, imperator retulit suis quae audierat ab Apostolo, curamque agens qualiter eorumdem [Col. 0622D] institutum, scilicet monachorum, quivisset ad melius informare, non expellere a loco vel immutare. Interea minus idoneo usus consilio, praedicti Crescentii Joannis in suam uxorem assumens, quam etiam paulo post, ut inconsulte acceperat, divortium agens dimisit. Tandem quoque nitens remeare ad Saxoniam, morte superveniente in Italia obiit. Cernens quoque exercitus, quem secum duxerat, se suo domino destitutum, coegerunt se pariter in unum agmen, ne ab iis quos in Italia presserant trucidarentur, imposito ante se in equo defuncti imperatoris corpore. Sicque in patriam tuti pervenientes in monasterio beatae semper virginis Mariae Aquisgranis decenter sepelierunt. Suscepit [Col. 0623A] igitur, post Ottonem videlicet tertium, regnum Saxonum illius consanguineus Henricus, qui, etiam non regni sui [dominus], imperator factus est Romanorum. Sed interim libet ex parte commemorare quibus vicissim cladibus, praescriptorum regum temporibus, tam externis quam intestinis consequenter sit flagellatus orbis Romanus. Constat igitur ab anterioribus illud principale totius orbis imperium fuisse divisum, scilicet ut, quemadmodum universae Latinitatis Roma gerere deberet principatum, ita Constantinopolis tam Graecorum speciale caput in transmarinis orientis partibus quam caeterorum. Sed dum semel in sese novit dispertiri, postmodum paulatim pars utraque usitatius didicit minui, videlicet donec contingeret illud admodum coarctari praeliis, ut [Col. 0623B] foret brevius, et istud appeteret moderari extraneus. Et quoniam magis contingebat tyrannide imperare, quam vel liberali pietate, vel originali propagine, idcirco par erat talium contumaciam cum sibi subditis crebris infestationum plagis atterere.



CAPUT V. De paganorum plagis.

Denique circa nongentesimum Verbi incarnati annum, egressus ab Hispania rex Sarracenorum Algalif, veniensque cum exercitu maximo in Italiam, scilicet traditurus humanas res cum suis in praedam, cum gladio atque incendio demoliendas. Qui cum venisset, depopulans totam regionem usque Beneventum progressus est. Ex aliquibus tantum civitatibus Italiae primates, collecto agmine, nisi sunt [Col. 0623C] adversus praedictum Algalif inire pugnam. Sed cum se cernerent exercitu nimium impares, ut saepius mos est istis modernis Italicis, fugae potius quam bellum [belli], petiere praesidium. Interea reversi cum suo principe ad Africam Sarraceni, ab illo tempore non destiterunt impugnare regionem Italiae, quamvis plurimis fuissent praeliis lacessiti tam ab imperatoribus quam a patriae ducibus ac marchionibus, usque ad Altmuzor illorum principem, et praedictum Henricum Romanorum imperatorem. Praescripto igitur tempore, non minor clades in Galliarum populis, Normannorum infestatione, exstitit hostium. Qui videlicet Normanni nomen inde sumpsere, quoniam raptus amore primitus egressi ex aquilonaribus partibus audacter occidentalem petiere plagam. [Col. 0623D] Siquidem lingua illorum propria Nort aquilo dicitur, Mint quoque populus appellatur. Inde vero Normanni, quasi aquilonaris populus denominantur. Hi denique in primo egressu diutius circa mare Oceanum degentes, brevibus contenti stipendiis, quousque in gentem coaluere non modicam. Postmodum vero telluris ampla et pelagi hostili manu pervagantes, aliquas urbes ac provincias in propriam redegere sortem. In processu quoque temporis ortus est vir quidam in pago Trecassino ex infimo rusticorum genere, Astingus nomine, in vico videlicet qui Tranquillus dicitur, tribus a civitate distans milliaribus. Qui juvenis, valens robore corporis, perversae tamen indolis, superbiendo abjiciens fortunam pauperum [Col. 0624A] parentum, elegit exsul fore dominandi victus cupidine.

Denique clam egrediens ad praedictam Normannorum gentem, illis tantummodo primitus adhaesit qui, assiduo raptui servientes, victum caeteris ministrabant, quos etiam illi communiter Flottam vocant. Illoque aliquandiu huic nequam mori inserviente, coepit pessimis commilitonibus tanto existere diligentior, quanto efficiebatur flagitiosior. Paulatimque robustior caeteris viribus ac rebus effectus, omnes pariter illum constituere terra marique principem. Constitutus autem hujusmodi, ampliore crudelitate assumpta, parvi pendens praeteritorum saevitiam, coepit suum in longinquas gladium dilatare provincias. Postmodum etiam cum universa pene, cui praeerat, [Col. 0624B] gente conscendens ad superiores Galliarum partes, quamvis pestifer parens nativum male quaerens revisere solum. Qui cum venisset, gladio et igne ultra omnem hostium cladem universa demoliens, nemine repugnante, diutius consumpsit. Tunc quoque domus Ecclesiarum per Gallias universae, praeter quas municipia civitatum vel castrorum servarunt, omnimodis dehonestatae atque igne succensae sunt. Universis siquidem peragratis Galliis, opimaque diversarum rerum potitus spolia, ad propria reduxit exercitum. Sicque deinceps tam ab ipso Astingo quam ab ejus successoribus, illius videlicet gentis principibus, in spatio fere centum annorum hujusmodi clades illata est longe lateque populis Galliarum. Haec quoque, quae retulimus, per intervalla [Col. 0624C] defunctorum regum seu imperatorum tam in Italia quam in Galliis, priusquam restaurarentur, saepius contigerunt. Sed cum interea praedictae gentis exercitus more solito ad Gallias procedere decrevisset, occurrit illis jam longius a solo proprio remotis venerabilis Burgundiae dux Richardus, pater scilicet regis Rodulphi, ut supra commemoravimus. Initoque cum eis praelio, tanta caede eosdem prostravit, ut perpauci ex eis fuga lapsi ad propria vix remearent. Et licet posthaec plures insulas ac provincias mari contiguas iidem scilicet Normanni depopulaverint, in partes tamen Francorum regum sorte regendas non deinceps, nisi ab eisdem regibus evocati, conscenderunt. Quin etiam paulo post vicissim scilicet Franci, necnon et Burgundionum [Col. 0624D] plerique, cum praedictis Normannis, catholicae fidei jam effectis cultoribus, pacifice junxere connubia, atque unius regis regnum pari consensu decrevere dici et esse. Indeque orti duces excellentissimi. Guillermus videlicet, atque post ipsum quique denominati, paterno seu avito jure Richardi. Illorum quippe ducaminis principatus fuit metropolis civitas Rothomagorum.

Cum igitur praedicti duces ultra caeteros viguerint militiae armis, tum perinde prae caeteris gratia communis pacis ac virtute liberalitatis. Nam omnis provincia quae illorum ditioni subjici contigerat, ac si unius consanguinitatis domus vel familia, inviolatae fidei concors degebat. Nempe furi ac praedoni apud [Col. 0625A] illos comparabatur quicunque hominum, in aliquo negotio, plus justo [sumens], vel falsum quidpiam venundandum mentiens, subtrahebat alteri. Egenorum quoque et pauperum omniumque peregrinorum, tanquam parentes filiorum, curam gerebant assiduam. Dona etiam amplissima sacris Ecclesiis pene in toto orbe mittebant, ita ut etiam ab oriente, scilicet monte denominatissimo Sina, per singulos annos monachi Rothomagum venientes, qui a praedictis principibus plurima redeuntes auri et argenti suis deferrent xenia. Hierosolymam vero ad sepulcrum Salvatoris centum auri libras secundus misit Richardus, ac quosque cupientes illuc devote peragrare donis juvabat immensis. Praeterea in successibus praedictorum temporum, exigentibus culpis peccantium hominum, [Col. 0625B] orta est discordia duorum regum, Francorum videlicet ac Saxonum. Quae scilicet, diutius exardescens, occulto Dei judicio rursus terribile flagellum ingruit populis Galliarum. Denique Hungarorum princeps cum omni ipsius gentis militari exercitu, hujus discordiae mali occasione, fines Galliarum irrumpens, semel ac bis omnem miserabiliter depopulans regionem, utrumque etiam genus hominum captans, tum rebus humanis abducens, nemine obstante, diripuit. Quae denique clades tandiu desaevit, quousque Deo propitiante utriusque regni principes, Francorum videlicet ac Saxonum, unius fidei ac consanguinitatis vinculo necterentur. Evacuato siquidem priorum regum genere, sedatisque jurgiis, coepit orbis novorum regum pace sub amica reflorescere, [Col. 0625C] Christique regnum per fontem sacri baptismatis circumquaque tyrannos sibi subjugare. Ipsa denique Hungarorum gens, post tot patrata flagitia, post tot flagella gentibus illata, cum suo rege ad catholicam fidem conversa, quae prius consueverat crudeliter rapere aliena, libens impertitur pro Christo propria; a quibus etiam jamdudum diripiendo captivabantur, undecunque in miserrima mancipia distrahendi, qui reperiebantur Christiani; ab eisdem quoque foventur nunc ceu fratres vel liberi. Illud nihilominus nimium condecens ac perhonestum videtur, atque ad pacis tutelam optimum decretum, scilicet ut ne quisquam audacter Romani imperii sceptrum praeproperus gestare princeps appetat, seu imperator dici aut esse valeat, nisi quem papa sedis [Col. 0625D] Romanae morum probitate delegerit aptum reipublicae, eique commiserit insigne imperiale. Cum videlicet olim ubique terrarum quilibet tyranni, sese procaciter impellentes, saepissime sint imperatores creati, atque eo minus apti Reipublicae, quo constat eos tyrannide quam pietatis auctoritate processisse.

Anno igitur Dominicae incarnationis septingentesimo decimo, licet insigne illud imperiale diversis speciebus prius figuratum fuisset, a venerabili tamen papa Benedicto sedis apostolicae fieri jussum est admodum intellectuali specie idem insigne. Praecepit fabricari quasi aureum pomum, atque circumdari per quadrum pretiosissimis quibusque gemmis, ac desuper auream crucem inseri. Erat autem instar [Col. 0626A] speciei hujus mundanae molis, quae videlicet in quadam rotunditate circumsistere perhibetur, ut dum siquidem illud respiceret princeps terreni imperii, foret ei documentum, non aliter debere imperare vel militare in mundo quam ut dignus haberetur vivificae crucis tueri vexillo. In ipso etiam diversarum gemmarum decoramine, videlicet imperii culmen plurimarum virtutum speciebus exornari oportere. Cumque postmodum praedictus papa imperatori, videlicet Henrico hujus rei gratia Romam venienti, obviam cum maxima virorum et sacrorum ordinum multitudine processisset ex more, eique hujusmodi insigne scilicet imperii in conspectu totius Romanae plebis tradidisset: suscipiens illud hilariter, circumspectoque eo, ut erat vir sagacissimus, dixit: »Optime [Col. 0626B] pater, inquiens ad papam, istud facere decrevisti nostrae portendendo innuens monarchiae, qualiter sese moderari debuerat, cautius perdocuisti.« Deinde manu gerens illud auri pomum, subjunxit: »Nullis, inquit, melius hoc praesens donum possidere ac cernere congruit quam illis qui, pompis mundi calcatis, crucem expeditius sequuntur Salvatoris.« Qui protinus misit illud ad Cluniacense monasterium Galliarum, quod etiam tunc temporis habebatur religiosissimum caeterorum, cui et alia dona plurima contulerat ornamentorum. Sed et illud nimirum etiam perpendendum quoniam, cum ista quae retulimus, videlicet de conversionibus perfidarum ad fidem Christi gentium, extrinsecus in aquilonaribus atque occidentalibus orbis partibus persaepe fieri [Col. 0626C] contigerit, nusquam talia in orientalibus atque meridianis ejusdem orbis plagis contingit audiri. Cujus denique veracissimus praesagii index fuit constitutio illa crucis Dominicae, dum in ea Salvator penderet in loco Calvariae. Nam cum retro illius verticem suspensi tum fuisset, crudus nimium populis oriens, tunc etiam in ejus oculorum conspectu lumine fidei repleturus constitit Occidens. Sic quoque omnipotentem ipsius dexteram ad misericordiae opus extensam, sacri verbi fide mitis suscepit septentrio, ejusque laevam gentibus barbarorum tumultuosis sortitur meridies. Sed licet hujus sacri breviter meminerimus portenti, nostrae tamen, id est catholicae, manet inviolabile subsidium fidei, quoniam in omni loco et gente absque exceptione, quicunque sacro regeneratus [Col. 0626D] fonte, credens omnipotentem Patrem ejusque Filium Jesum Christum pariter, et in Spiritum sanctum, unum solumque verum Deum, si quid boni egerit ex fide, Deo acceptum fore, atque omnem qui sic permanserit, perenni vita beate vivere. Hoc quippe soli Deo nosse competit, cur humanum genus majus seu minus propriae salutis capax efficitur in diversis partibus orbis.

Sed idcirco ista retulimus quoniam usque in fines praedictarum orbis binarum partium, videlicet septentrionalis et occidentalis, Christi Domini deveniens Evangelium illarum populis locavit optimum in sacrae fidei fundamentum; cum videlicet e diverso minus reliquas duas, scilicet [Col. 0627A] orientalem atque meridianam penetraverit, ac illarum populos cautius in proprii erroris feritate irretitos sciverit. Sed ne boni Conditoris proinde dispensationi contumeliosa a quoquam inferatur in hac parte calumnia, cautius nihilominus prospiciendus est sacer Scriptuarum canon. In quo videlicet canone omnis procul dubio forma invenitur expressa mundani saeculi: ut scilicet ipsius auctoris bonitas pariterque justitia probabiliter demonstrentur, videlicet in his qui salvi fiunt, et in his qui pereunt. Nam sicut primus hominum pater propriae salutis arbiter a totius boni auctore primitus fuerat constitutus, ita ab eodem Redemptore universis pro captu spontanea generaliter oblata est salus. Sed tamen occulta illius dispensatio, cui semper et simul [Col. 0627B] totum, quidquid esset habet, praesto fuit, ac cui nihil defuit, ostendit spaciatim per incrementa temporum sese omnipotentem solum bonum atque veracem, tam per opera pietatis quam per ultionem vindictae justae retributionis. Non enim principalis bonitas aliquando vacat a pietatis opere, quin imo semper aggregat plerosque ex massa filiorum praevaricatoris in sinum filii suae Deitatis. Dumque id quotidie in mundo agitur, quid aliud quam Omnipotentis bonitas, etiam immobiliter mobilis et mobiliter immobilis, operari monstratur? Atque idcirco quanto praesentis saeculi terminus imminet propius, tanto ista fieri, quae dicuntur, contigerit frequentius. Suspiciendum etiam quomodo paulatim [Col. 0627C] ab ipso humani generis exordio ipsius auctoris sit manifestata cognitio. Primus igitur hominum Adam [Col. 0628A] etiam cum omni suo genere Deum conditorem suum praedicat, dum per transgressionis praecepti illius culpam privatus paradisi gaudiis, multatusque exsilio, sese miserum clamat lugendo. Sed accepto diffusius per universum orbem terrae incremento, nisi proprii auctoris bonitatis providentia misericordiae reduxisset ad sinum, totum penitus idem genus humanum in sui erroris atque caecitatis praecipitium jam olim irrevocabiliter fuisset demersum. Idcirco ab exordio sui, divina boni Conditoris dispensatione, prolata sunt ei prodigiosa rerum miracula, ac portentosa elementorum signa, nec non et sagacissimorum virorum, tam spem quam formidolositatem inculcatura, divinitus oracula. Ac velut idem Conditor per sex dierum intervalla cuncta [Col. 0628B] mundanae rerum machinae proferendo perficiens opera, hisque editis requievit, die septima videlicet; ita per sex millia annorum spatia operatus est, pro eruditione hominum exhibendo illis frequentia signanter ostenta. Scilicet ut non, praeteritis saeculis, quodquam dimissum est vacans ab his signis tempus miraculorum, aeternum Deum praedicantibus, usquequo illud maximum rerum principium apparens homine vestitus in mundo. Sexta duntaxat aetate praesentis saeculi, atque ut putatur, quod sit finis in septima hujus mundanae molis diversorum laborum, ut ab illo procul dubio, unde coepit quidquid esse habuit exordium, in eodem competentissimum propriae quietis inveniat finem.


[Col. 0628C] EXPLICIT LIBER I.



LIBER SECUNDUS.
[Col. 0627]


INCIPIUNT CAPITULA LIBRI SECUNDI.

    I. De electione Hugonis in regem.
    II. De ceto maris et occidentalium bellis.
    III. De Conano duce Brittonum, et Fulcone Andegavorum.
    IV. De monasterio Lucacensi.
    V. De portento Aurelianae urbis mirabili.
    VI. De praelationibus turpis lucri arreptis.
    VII. De incendiis et mortibus nobilium.
    VIII. De Henrici ducis morte, et vastatione Burgundiae.
    IX. De fame valida et infestatione Sarracenorum.
    X. De inundatione lapidum.
    XI. De Leutardo insaniente haeretico.
    XII. De haerese in Italia reperta.





CAPUT PRIMUM. De electione Hugonis in regem.
[Col. 0627D]

Sicut quispiam igitur peragrans quamlibet vastissimam orbis mundani plagam, seu spatiosum remigando aequor penetrans, saepius altitudini montium aut proceritati arborum scilicet respectans, dirigit aciem oculorum, ut videlicet illorum a longe reperta agnitione, absque errore quo disposuerat valeat pervenire. Ita quoque erga nos fore contingit, qui utique, dum cupimus praeterita ostendere futuris, obtutus nostri sermonis pariterque animi frequenter in relatione porrigimus magnatorum virorum [Col. 0628D] personis, quibus videlicet fiat ipsa relatio clarior, et appareat certior. Igitur finito, ut diximus, tam regnandi quam imperandi apud Italiam et Gallias, magnorum regum genere, videlicet Ludovici, nec non et Caroli, ac sui generis caeterorum Regum, protinus in unius consanguinatis viros utriusque regni contigit devenire monarchiam. Nam qualiter primus et secundus nec non et tertius Otto sint potiti Romanorum imperio, scilicet usque ad Henrici imperium, superius nos jam digessisse meminimus. Nunc quoque restat, ut quemadmodum abhinc Francorum sit regnum dispositum referamus. [Col. 0629A] Mortuis igitur Lothario ac Ludovico regibus, totius Franciae regni dispositio incubuit Hugoni Parisiensis ducis filio, videlicet illius Magni Hugonis supra memorati, cujus etiam frater erat nobilissimus Burgundiae dux Henricus. Qui simul cum totius regni primatibus convenienter praedictum Hugonem in regem ungi fecerunt. Erant ergo, ut jam commemoravimus, affinitate consanguinitatis regibus Saxonum uniti, a primo scilicet Ottone, qui natus est ex Hugonis Magni sorore [(23) 1Kb] . Suscepto igitur Hugo regimine regni Francorum, non multo post plerosque suorum, quos etiam prius in universis habuerat subditos, persensit contumaces. Tamen, ut erat corpore et mente vividus, cunctos sibi rebellantes paulatim compescuit. Habebat enim filium admodum [Col. 0629B] prudentem, nomine Robertum, artium etiam litterarum studiis plurimum eruditum. Cumque se cognovisset jam aliquantulum viribus defici, congregatis in Aureliana urbe regia quibusque Francorum ac Burgundionum regni primoribus, eumdem Robertum, filium videlicet suum, anno scilicet tertio decimo ante millesimum incarnati Salvatoris, adhuc se superstite, regem constituit. Post aliquot vero annos idem etiam rex Hugo in pace, regno deposito, feliciter obiit. Erat namque Robertus rex tunc juvenis, ut diximus, prudens atque eruditus, dulcisque eloquio ac pietate insignis. Sed, divina providente clementia, hujusmodi virum ad Catholicae plebis regimen omnium Dominus illo praecipue in tempore dignatus est destinare. Nam [Col. 0629C] diebus regni ipsius, elementorum etiam signis praeeuntibus, non modicae clades, incubuere Christi Ecclesiae: quibus nisi idem rex sapienter, Deo se juvante, restitisset, saeviendo multipliciter in longinquum processissent.



CAPUT II. De cetu maris, et occidentalium bellis.

Anno igitur quarto de suprascripto millesimo, visa est cetus mirae magnitudinis descendisse per mare, in loco qui Bernovallis nuncupatur. Egrediens scilicet a septentrionali plaga in occidentalem. Apparuit quoque mense Novembri mane prima diei aurora, ad instar insulae, ac transeundo perdurans usque in horam diei tertiam, maximum etiam stuporem admirationemque se cernentibus contulit. Sed [Col. 0629D] et ne alicui forte sit dubium quod narratur, quamvis a multis visum fuit, tamen huic simile monstrum a plerisque invenitur descriptum. Denique legitur in gestis egregii confessoris Bendani, orientalium videlicet Anglorum, quoniam idem vir Dei scilicet Bendanus cum pluribus monachis per marinas insulas per aliquod temporis spatium eremiticam transegisset vitam, hanc vel huic similem quondam obviam haberet belluam. Nam cum remigando quasque in mari constitutas circumiret insulas, superveniente noctis crepusculo, cernens procul velut maritimam insulam, ad quam etiam divertens cum omnibus qui secum erant, supervenientem duntaxat [Col. 0630A] exacturus noctem. Cumque ibi ventum fuisset, exeuntes de scaphis, conscendentesque turgentem belluae dorsum, unius tantummodo ibidem hospitio noctis potituri. Cumque post brevem coenam caeteri fratres fessa indulsissent membra quieti, solus vir Domini Bendanus pervigil custos Dominici ovilis, ac magis assiduus quam frequens psalmicen, explorabat cautius vim ventorum et siderum cursus. Qui dum hoc attentius per noctis conticinium ageret, repente intellexit quoniam illud promontorium, ad quod scilicet hospitaturi diverterant, ad orientalem illos eveheret plagam. Luce quoque alterius dici reddita, solertissimus vir convocans collegas videlicet suos, qui aderant, blande exhortans ac consolans eos, inquiens: »Universorum conditori et gubernatori [Col. 0630B] Deo, fratres benignissimi, indefessas referamus gratias, qui sua nobis in his marinis fluctibus providentia praeparavit vehiculum non egens humano remigio.« Quibus a viro Dei socii auditis, mentis stupore adacti, divinae protinus sese providentiae committentes, ac viri sancti innitentes prudentiae, coeperunt securiores eventum praestolari rei fortuitae. Hujusmodi ergo per spatia plurimorum dierum nisi evectione, semper tamen semet conspiciebant ad solis ortum tendere. Tandem vero perventum est ad insulam caeterarum speciosissimam atque omni amoenitate gratiosissimam. Illius quoque arborum habitudo atque avium dissimilitudinem gerit universorum. Egressus quoque vir saecularis accedens ad eam, reperit etiam ibi monachorum vel [Col. 0630C] potius anachoretarum collectas miras ac multiplices, quorum scilicet vita et conversatio universorum mortalium studiis sanctior atque nobilior enitebat. A quibus etiam magna cum charitate suscepti pluribus diebus ibidem commanentes, de multis quae ad veram pertinent diligenter salutem instructi, postmodum et ad nativum revertentes solum, universa quae compererant patriae redditi narraverunt. Praeterea viso, ut dicere coepimus, Oceani portento, exorsus est bellicus tumultus in universa occidentali orbis plaga, videlicet tam in regionibus Galliarum quam in transmarinis Oceani insulis, Anglorum videlicet atque Brittonum nec non et Scotorum. Siquidem, ut plerumque solet contingere, propter delicta infimi populi versi in dissensionem illorum [Col. 0630D] reges ac caeteri principes, statimque exardescentes in subjectae plebis depopulationem scilicet, usque dum perducuntur ad suimet sanguinis effusionem. Quod videlicet tandiu patratum est in praedictis insulis, quousque unus regum earumdem vi solus potiretur regiminis caeterarum. Denique mortuo rege Adalrado, in regno scilicet illorum qui Danimarches cognominantur, qui etiam duxerat uxorem sororem Ricardi Rothomagorum ducis, invasit regnum illius rex videlicet Canuc occidentalium Anglorum, qui etiam, post crebra bellorum molimina ac patriae depopulationes, pactum cum Ricardo stabiliens, ejusque germanam Adalradi videlicet uxorem in matrimonium [Col. 0631A] ducens, utriusque regni tenuit monarchiam. Post haec quoque idem Canuc cum plurimo exercitu egressus, ut subjugaret sibi gentem Scotorum, quorum videlicet rex Melculo vocabatur, viribus et armis validus, et, quod potissimum erat, fide atque opere Christianissimus. Ut autem cognovit quoniam Canuc audacter illius quaereret invadere regnum, congregans omnem suae gentis exercitum, potenter ei, ne valeret, restitit. Ac diu multumque talibus procaciter Canuc inserviens jurgiis, ad postremum tantum praedicti Ricardi Rothomagorum ducis, ejusque sororis persuasionibus, pro Dei amore omni prorsus deposita feritate, mitis effectus, in pace degit. Insuper et Scotorum regem amicitiae gratia diligens, illiusque filium de sacro baptismatis fonte excepit. [Col. 0631B] Coepit ergo ex illo fieri ut, si qua hostilis necessitas Rothomagorum duci incumberet, a transmarinis insulis in suum auxilium exercitum sumeret copiosum. Sicque diutius gens Nortmannorum scilicet ac praedictarum populi insularum tuti pace fidissima, ut ipsi potius formidine suae potentiae plerosque exterarum provinciarum terrerent populos, quam ipsi ab aliis terrerentur. Nec mirum quippe quoniam a quibus bonorum exstirpatrix Dei timore expulsa fuerat discordia, in eisdem pace praevia Christi nobile regnum felix obtinuit tripudium.



CAPUT III. De Conano duce Brittonum, et Fulcone Andegavorum.

Praescriptorum igitur dierum tempore, nihilominus [Col. 0631C] in infimis Galliarum partibus intestinorum bellorum desaevit tumultus. Narrant siquidem plerique disputantes de mundani orbis positione, quod situs regionis Galliae quadra dimetiatur locatione. Licet ergo a Riphaeis montibus usque Hispaniarum terminos, in laevo habens Oceanum mare, in dextro vero passim juga Alpium, propria excedat longitudine mensuram rationis quadriformae. Cujus etiam inferius finitimum ac perinde vilissimum cornu Galliae nuncupatur. Est enim illius metropolis civitas Rhedonum. Inhabitatur quoque diutius a gente Brittonum, quorum solae divitiae primitus fuere libertas fisci publici et lactis copia. Qui omni prorsus urbanitate vacui, suntque illis mores inculti ac levis ira et stulta garrulitas. Horum scilicet Brittonum aliquando princeps [Col. 0631D] exstitit quidam, Conanus nomine, qui etiam, accepta in matrimonio Fulconis Andegavorum comitis sorore, ac demum insolentior caeteris suae gentis principibus coepit existere. Nam more regio imposito sibi diademate, in sui anguli popello plurimam inconsulte exercuit tyrannidem. Postmodum vero inter ipsum Conanum et praedictum Fulconem, Andegavorum videlicet comitem, exortum est indissolubile jurgium, ita ut, crebris suorum invicem depopulationibus ac sanguineis effusionibus lacessiti, ad ultimum quoque, quanquam civile, tamen ineluctabile, inirent cominus praelium. Cum igitur diu multumque vicissim sibi mala quae poterant irrogassent, ab utroque decretum est ut in loco qui Concretus [Col. 0632A] dicitur, quisque illorum, cum suo exercitu die constituto advenientes, praelii certamen inirent. Sed Brittonum exercitus excogitata fraudis decipula, partem Fulconis exercitus nequiter prostraverunt. In praedicto denique loco, scilicet ubi certamen ineundum fuerat, clam praevenientes populi Brittonum, ibi nimium astute profundum atque perlongum fodere vallum, ramisque arborum densatim superinsertis, imposita videlicet hostibus muscipula, recesserunt. Die igitur constituto juxta condictum, dum illuc uterque cum suo exercitu adveniret, atque acies utraque jam in procinctu videretur, informata gens Brittonum callida fraudisque propriae conscia, simulans se velle arripere fugam, scilicet ut avidius demergeret hostem in latentem muscipulam. [Col. 0632B] Quod cernens Fulconis exercitus, cupiens expedite super eos irruere, corruit pars ex eis non modica in foveam, videlicet Brittonum astu patratam. Illico autem Brittones conversi qui prius fugam simulaverant, inhianterque super Fulconis exercitum irruentes, asperrima quamplures ex eis caede prostraverunt, ipsum etiam Fulconem pulsum de equo in terram loricatum dejecerunt. Qui exsurgens nimio accensus furore, dictis relevans exacuensque suorum animos, ac velut turbo vehementissimus per densas segetes impellentes, omnem exercitum Brittonum crudeli nimium caede mactaverunt. Deletoque pene universo exercitu Brittonum, ipsum etiam Conanum illorum principem truncatum dextera vivum capientes Fulconi reddiderunt. Qui potita [Col. 0632C] victoria, reversus ad propria: non illi postmodum quispiam Brittonum molestus exstitit.



CAPUT IV. De monasterio Lucacense.

De eodem igitur Fulcone perplura dici potuissent ipsius gestorum, quae scilicet, fastidium vitantes, siluimus. Unum tamen restat memorabile, quod impraesentiarum relaturi sumus. Cum enim circumquaque in diversis praeliorum eventibus, plurimum humanum fudisset sanguinem, metu gehennae territus, sepulcrum Salvatoris Hierosolymorum adiit. Indeque, ut erat audacissimus, admodum exsultanter rediens, aliquantulum ad tempus a propria feritate est lenior redditus. Tunc ergo mente concepit ut in optimo fundorum proprii juris loco ecclesiam construeret, [Col. 0632D] ibidemque monachorum coetum coadunaret, qui videlicet die noctuque pro illius animae redemptione intervenirent. Qui etiam (ut semper curiose agebat) coepit quosque percunctari religiosos, in quorum potissimum memoria sanctorum eamdem ecclesiam fundare deberet, qui videlicet pro ejus remedio animae omnipotentem Dominum orarent. Cui inter caeteros a propria etiam uxore, quae valde sano pollebat consilio, suggestum est ut in honore ac memoria illarum coelestium virtutum, quas cherubim et seraphim sublimiores sacra testatur auctoritas, votum quod voverat expleret. Qui libentissime annuens aedificavit ecclesiam admodum pulcherrimam, in pago scilicet Turonico, milliario interposito a [Col. 0633A] Lucacense castro. Expleto denique quantocius basilicae opere, protinus misit ad Hugonem Turonorum archipraesulem, in cujus scilicet constituta erat dioecesi, ut illam sacraturus, quemadmodum decreverat, adveniret. Qui venire distulit, dicens se minime posse illius votum dicando Domino committere, qui videlicet matri Ecclesiae sedis sibi commissae praedia et mancipia subripuerat non pauca. Hocque potius illi videbatur competere, ut primitus, si quid injuste diripuerat, alicui restitueret, sicque deinceps justo judici Deo propria, quae voverat, offerre deberet. Cumque igitur ista Fulconi a suis perlata fuissent, diutina feritate resumpta, nimium indigne ferens episcopi responsa: insuper comminatus illum valde, ac sublimius inde quod valuit adegit consilium. Mox [Col. 0633B] denique, copiosa argenti et auri assumpta pecunia, Romam pergens, ac Joanni papae causam suae profectionis exposuit. Ac deinde poscens quod ab illo optaverat, plurima ei munerum dona obtulit. Qui protinus misit cum eodem Fulcone ad praedictam basilicam sacrandam unum ex illis quos in beati Petri apostolorum principis Ecclesia cardinales vocant, nomine Petrum, cui etiam praecepit, veluti Romani pontificis auctoritate assumpta, quidquid agendum Fulconi videbatur, intrepidus expleret. Quod utique audientes Galliarum quique praesules praesumptionem sacrilegam cognoverunt ex caeca cupiditate processisse, dum videlicet unus rapiens, alter raptum suscipiens, recens in Romana Ecclesia schisma creavissent. Universi etiam pariter detestantes, [Col. 0633C] quoniam nimium indecens videbatur ut is qui apostolicam regebat sedem, apostolicum primitus ac canonicum transgrediebatur tenorem. Cum insuper multiplici sit antiquitus auctoritate roboratum, ut non quispiam episcoporum in alterius dioecesi istud praesumat exercere, nisi praesule, cujus fuerit, compellente seu permittente. Igitur die quadam mensis Maii congregata est innumerabilis populi multitudo ad dedicationem scilicet praedictae ecclesiae. Ex quibus multo etiam plures illuc Fulconis terror, ob suae elationis pompam, convenire compulit. Episcopi tantum, qui ejus ditione premebuntur, coacti interfuere. Coepta igitur die constituto satis pompatice hujusmodi dedicatione atque peracta, missarumque ex more solemniis celebratis, [Col. 0633D] postmodum quique ad propria rediere. Denique imminente ipsius diei hora nona, cum flabris lenibus serenum undique consisteret coelum, repente supervenit a plaga australi vehementissimus turbo, ipsam impellens ecclesiam, ac replens eam turbido aere, diu multumque concutiens. Deinde vero solutis laquearibus, universae ejusdem ecclesiae trabes, simulque tota teges, per pignam templi ejusdem occidentalem in terram corruentes, eversum ierunt. Quod cum multi per regionem factum comperissent, nulli venit in dubium quoniam insolens praesumptionis audacia irritum constituisset votum. Simulque praesentibus ac futuris quibusque, ne huic simile agerent, evidens indicium fuit. Licet namque pontifex [Col. 0634A] Romanae Ecclesiae ob dignitatem apostolicae sedis caeteris in orbe constitutis reverentior habeatur, non tamen ei licet transgredi in aliquo canonici moderaminis tenorem. Sicut enim unusquisque orthodoxae Ecclesiae pontifex ac sponsus propriae sedis uniformiter speciem gerit Salvatoris, ita generaliter nulli convenit quidpiam in alterius procaciter patrare episcopi dioecesi.



CAPUT V. De portento Aurelianae urbis mirabili.

Anno igitur incarnati Verbi octingentesimo octogesimo octavo contigit in urbe Aureliana Galliarum admodum memorabile atque formidolosum portentum. Constat ergo in eadem urbe monasterium in honorem apostolorum principis antiquitus constitutum, [Col. 0634B] in quo primitus collegium sanctimonialium virginum omnipotenti Deo deservisse dignoscitur. Quod etiam exinde cognomento Puellare dicitur. In cujus denique monasterii medio defixum stabat crucis vexillum, praeferens ipsius Salvatoris, pro salute humana mortem patientis, imaginem. A cujus scilicet imaginis oculis per aliquot dierum spatium continue, multis cernentibus, rivus emanavit lacrymarum. Ad quod nimirum terribile spectaculum inspiciendum multitudo maxima convenit hominum. Plerique tamen, cum illud cernerent, admodum animadvertentes quoddam esse divinitatis praesagium, videlicet illius urbis superventurae calamitatis. Quemadmodum enim idem per se Salvator praesciens imminere urbis detrimentum Hierosolymitanae, flevisse [Col. 0634C] illam perhibetur, sic denique et hanc videlicet Aurelianam paulo post imminentem cladem passuram per expressam suae imaginis figuram flevisse comprobatur. Contigit ergo post paululum in eadem civitate inauditae rei, idipsum, ut putatur, portendens eventus. Denique cum una noctium custodes, videlicet majoris ecclesiae, videlicet episcopii, ex more exsurrexissent, atque ipsius ecclesiae portas quibusque ad matutinales laudes properantibus aperuissent, subito lupus affuit, ecclesiamque ingressus, ac funem signi ore arripiens, agitansque illud, insonuit. Cernentes nimirum qui aderant, mentis stupore concussi, tandem clamore emisso, ac si inermes nisu quo valuere illum exturbantes ab ecclesia expulerunt. Sequenti vero anno tota illius civitatis [Col. 0634D] humana habitatio cum domibus ecclesiarum terribiliter igne cremata est. Unde etiam nulli venit in dubium, quoniam unius cladis eventum utriusque rei praecessisset portentum. Erat igitur tunc temporis praedictae civitatis pontifex venerabilis Arnulfus, qui videlicet genere et doctrina sapientiae pernobilis ac paternorum fundorum reditibus locupletissimus, cernens excidium scilicet propriae sedis, desolationemque sibi commissae plebis, potiore usus consilio, magnum colligens apparatum, coepit domum majoris ecclesiae, quae olim dicata fuerat in crucis Christi honore, jugiter a fundamentis reaedificare. Qui dum acerrime coepto operi cum suis omnibus intenderet, ut scilicet quantocius honestissime [Col. 0635A] consummaret, nimium evidenter praestitum est illi divinitus juvamen. Contigit igitur quadam die, dum caementarii, fundamenta basilicae locaturi, soliditatem perscrutarentur ipsius telluris, ut reperirent copiosa auri pondera, quae scilicet ad totius, quamvis magnae, basilicae fabricam reformandam certissime crederentur sufficere. Suscipientes ergo qui fortuito casu invenerant aurum, ex integro episcopo detulerunt. Ipse vero, omnipotenti Deo pro collato sibi munere gratias agens, ac suscipiens illud, custodibus operis tradidit, totumque fideliter in opus ejusdem ecclesiae expendi jussit. Fertur namque quod etiam illud aurum solertia beati Evurtii, antiqui ejusdem sedis praesulis, ibidem hujus restaurationis gratia fuisset reconditum. Idcirco permaxime, quoniam, [Col. 0635B] dum isdem vir sanctus quondam, potiorem quam fuerat primitus, eamdem informaret ecclesiam, contigit illi huic simile munus divinitus sibi reservatum inibi reperire. Sicque praeterea factum est ut et domus ecclesiae, videlicet sedis pontificalis, priore elegantior reformaretur. Ipsoque suadente pontifice, caeterarum, quae in eadem civitate deperierant, basilicarum sanctorum quorumcunque meritis dicatarum aedes anterioribus potiores constituerentur, atque divinorum operum cultus in eisdem excellentior haberetur prae omnibus. Ipsaque urbs paulo post referta domorum aedificiis, plebs tandem illius mitigata a flagitiis Domini pietate subventa, tantoque citius convaluit, quanto sagacius propriam calamitatem excepit ob correptionis ultionem. Fuit [Col. 0635C] namque praedicta civitas antiquitus, ut est impraesentiarum, regum Francorum principalis sedes regia, scilicet pro sui pulchritudine ac populari frequentia, nec non et telluris ubertate, perspicuique irrigatione fluminis. Ex Ligere quippe sibi congruo etiam flumine agnomen habet inditum, diciturque Aureliana, quasi ore Ligeriana: eo videlicet quod in ore ejusdem fluminis ripa sit constituta. Non, ut quidam minus cauti existimant, ab Aureliano Augusto, quasi eam ipse aedificaverit, sic vocatam; quin potius ab amne, ut diximus, quod rectius veriusque illi congruit.



CAPUT VI. De praelationibus turpis lucri arreptis.

Sacro igitur praemonente eloquio, luce clarius [Col. 0635D] compertum habetur quoniam in processu novissimorum dierum, frigescente in hominibus charitate ac superabundante iniquitate, instabant periculosa animarum tempora. Nam et muliplicibus antiquorum Patrum intimatur assertionibus quod, grassante avaritia, praeteritarum jura vel ordines religionum ex eo unde consurgere debuere ad incrementi profectum, exinde sumpsere corruptionis defectum. Illudque aliquibus versum est in animarum detrimentum, quod quibusdam eo legitime utentibus fuit emolumentum. Siquidem, ut diximus, turpis lucri avaritia imperante, suffocatur saepissime censura justitiae. Cum enim in diversarum gentium ac provinciarum cultibus istud habeatur probabile, [Col. 0636A] evidentius tamen in Israeliticae plebis levitis et sacerdotibus. Qui scilicet quanto dudum caeteris opulentiores, eo amplius plerique illorum superba cupiditate insolentiores; idcirco etiam ad ultimum omnibus effecti deteriores. Sed multum distant legis veteris instituta, multiplicibus figurarum aenigmatibus vestita, a novae gratiae perspicuis ac spiritalibus sacramentorum donis. Ibi namque munera solummodo conferebantur terrenarum hostiarum: in his ipse Deus accipitur in praemium. Ibique nihilominus totum promerebatur quisque ex servitutis actione; hic vero quisque dignus habetur duntaxat ex sincera optimae conscientiae voluntate. Atque idcirco ista praemisimus, quoniam jamdudum, muneribus ineptis excaecatis pene universis principibus, desaevit [Col. 0636B] haec pestis longe lateque in Ecclesiarum quibusque praelatis toto terrarum orbe diffusis. Denique omnipotentis Christi Domini gratuitum ac venerabile donum, ad propriae damnationis cumulum, converterunt in avaritiae lucrum. Ideoque hujusmodi videlicet praelati tanto minus ad divinum peragendum opus inveniuntur idonei, quanto constat quia non ad illud accesserunt per aditum principalis ostii. Et licet adversus talium personarum procacitatem multipliciter clamet sacrarum Scripturarum canon, nunc tamen solito multiplicius comperitur fieri in diversis Ecclesiarum ordinibus. Nam ipsi reges, qui sacrae religionis idonearum decretores personarum esse debuerant, munerum largitione corrupti, potiorem quempiam ad regimen Ecclesiarum vel [Col. 0636C] animarum dijudicant, illum videlicet, a quo ampliora munera suscipere sperant. Atque idcirco permaxime quique procaces ac turgore superbiae inflati, sese ultro cuique praelationi ingerunt, minus formidantes incurrere lapsum neglectae pastoralis curae, quoniam tota solummodo illorum pendet fiducia ex loculis collectae pecuniae, non ex perceptae donis sapientiae. Tantoque amplius adepto regimine student avaritiae, quanto constat propriam ex illa ambitionem implesse. Ac, velut idolo sibi pro Deo constituto, illi serviunt, per quam scilicet informati, ad tale nomen absque merito vel opere proruperunt. Fitque minus cautis deceptoria imitandi forma, ac perinde vicissim contumax invidentia. Quippe quoniam quidquid in talibus aliter aemulando colligit, [Col. 0636D] videtur alteri invidendo sibi subripi; atque, ut invidorum semper mos est, alienis felicitatibus indesinenter appetunt torqueri. Hinc etiam procedunt litigiorum tumultus assidui, oriunturque frequentia scandala, ac diversorum transgrediendo convellitur tenor ordinum. Sic etiam contigit ut, dum irreligiositas grassatur in clero, procacitatis et incontinentiae appetitus succrescat in populo. Deinde vero mendaciorum circumvenientiae, fraudes atque homicidia universos pene in interitum subripiendo pertrahunt. Et quoniam catholicae fidei oculum, videlicet Ecclesiae praelatos, pessimae caecitatis caligo obrepsit, idcirco plebs illius, propriae salutis viam ignorans, in suae perditionis ruinam decidit. Jure etiam contigit [Col. 0637A] ut ipsi scilicet praelati ab eisdem quos subjectos habere debuere, affligantur, atque contumaces sentiant illos quos utique suo exemplo a justitiae itinere fecere devios. Nec mirum praeterea si, in aliquibus angustiis constituti, minus dum clamant exaudiuntur, quoniam ipsi sibimet per avaritiae cumulum clausere misericordiae ostium, cum certissimum nihilominus habeatur pro hujusmodi vicissitudine flagitii saepissime imminere communem cladem populis et animantibus cunctis, nec non etiam plurimam pestem frugibus videlicet ex intemperie aeris. Sic quippe fieri contigit, ut hi scilicet qui omnipotentis Dei gregi sibi commisso ferre debuerant salvationis adminiculum, opponerent eidem consueti beneficii obstaculum. Quandocunque enim [Col. 0637B] defuit religiositas pontificum, ac marcessit districtio regularis abbatum, simulque monasterialis disciplinae vigor tepescit, ac per illorum exempla caetera plebs mandatorum Dei praevaricatrix existit; quid aliud quam totum simul humanum genus rursus in antiquum praecipitii chaos suae perditionis spontanea voluntate illabitur? Ex ejusmodi rei procul dubio eventu, dudum ille antiquus Leviathan fiduciam conceperat, quod inundatio Jordanis fluvii os illaberetur illius, ut videlicet baptizatorum multitudo, per avaritiae appetitum viam veritatis deserens, demergeretur in interitum. Et quia, ut ex auctoritate apostolica completum dignoscitur, frigescente scilicet charitate, ac superabundante iniquitate, in hominibus utique semet plus justo amantibus, solito [Col. 0637C] crebrius ista, quae retulimus, circa millesimum post nati Salvatoris Domini annum universis mundi partibus contigerunt.



CAPUT VII. De incendiis et mortibus nobilium.

Septimo igitur de supradicto millesimo anno Vesevus mons, qui et Vulcani olla dicitur, solito multipliciore hiatu evomens igne permistam sulphureo grandium saxorum multitudinem, qui usque in tertium rotabantur milliarium. Sicque suo halatu putido circa se inhabitabilem coepit facere provinciam. Sed neque hoc puto silentio praeterire, cur istud in sola Africana contingat regione. Primum denique ob telluris vacuitatem ex nimio ardore solis; et quoniam illuc incumbit devexum ab Oriente [Col. 0637D] Oceanum mare, immensos undarum erigendo in sese recolligit vortices, quibus videlicet percussus reconditur aer telluris in gremio. Deinde vero, cum igniflua vaporatione, quo valet, eructuat ad supera. Si quidem aer sicut ex ordinali constitutione penetrat supera, sic ex ejusdem ambigua natura, humoris scilicet atque caloris, saepius exagitatus exprimit in aridis ignem, aut in humidis glaciem. Contigit interea pene universas Italiae et Galliae civitates ignium incendiis devastari, ipsamque urbem Romanam ex parte maxima igne cremari. Quod dum fieret, beati Petri Ecclesiae tigna idem ignis arripuit, coepitque sub aereo tabulatu consumendo lambere ligna. Quod cernens universa hominum multitudo [Col. 0638A] quae aderat, nullam omnino compescendae cladis artem reperiens, conversi unanimes voce clamantes terribili, ad ipsius apostolorum principis cucurrere confessionem, eum imprecantes, si non pervigil propriae foret ad praesens defensor Ecclesiae, multos in orbe terrarum a suae fidei professione decedere. Statim vero vorax flamma, abietinas deserens trabes disparuit. Per idem tempus obierunt in Italia et in Galliis, qui praecipui erant pontifices et duces, nec non et comites. Primitus quoque papa Joannes, deinde Hugo marchionum optimus. Post haec vero per Italiam quique nobiliores. In Galliis namque Odo et Heribertus, quorum prior Turonorum Carnotique, sequens vero Meldorum atque Trecorum comes exstitit. Tunc temporis etiam dux Rothomagorum [Col. 0638B] Ricardus obiit, qui monasterium aedificaverat nimium locuples, in loco qui dicitur Fiscampus, in quo etiam sepultus quiescit. Viellermus quoque Pictavorum dux sub eodem tempore vitam finivit. Pontifices item in Galliis quique religiosiores a saeculo excesserunt. Manasses videlicet vir sanctitate plenus Trecorum episcopus, et Gislebertus [al. Engelbertus.] Parisiorum, nec non et Geboinus Catalaunorum, cum aliis pluribus. Inter quos etiam bonae memoriae sanctus videlicet Maiolus apud Silviniacum coenobium vitae praesentis terminum consecutus. Cujus scilicet vitae honestatem pretiosus etiam commendat transitus. Nam ad illius famam sanctitatis confluxere ex universo Romano orbe viri et mulieres utrorumque ordinum [Col. 0638C] plurimi, exinde referentes diversarum infirmitatum gratiam sanitatis. Desaeviebat eodem tempore clades pessima in hominibus, ignis scilicet occultus, qui quodcunque membrorum arripuisset, exurendo truncabat a corpore. Plerosque, etiam in spatio unius noctis, hujus ignis consumpsit exustio. Sed cum in plurimis sanctorum memoriis hujus tremendae pestis sint inventa remedia, maximus tantum concursus factus est ad trium sanctorum confessorum ecclesias, Martini scilicet Turonorum, atque Odolrici Bajoariorum, nec non et istius venerabilis patris Maioli, optataeque salutis inventa sunt beneficia.



CAPUT VIII. De Henrici ducis morte, et vastatione Burgundiae.

[Col. 0638D] Igitur anno tertio de supradicto millesimo moritur in Burgundia dux Henricus apud castrum Pulliacum super Ararim fluvium, sepulturaeque Autissiodori apud eximium confessorem Germanum traditur Octobri mense. Sequente vero mense Decembri vespere Sabbati ante diem Dominicae Nativitatis, apparuit in aere portentum mirabile: species videlicet seu moles ipsa immensi draconis, a septentrionali plaga egrediens, cum nimia coruscatione petebat austrum. Quod prodigium pene homines universos qui videre, infra Gallias terruit. Sequenti denique anno ascendit Rotbertus rex in Burgundiam cum magno exercitu pugnatorum, ducens etiam secum Ricardum Rothomagorum comitem cum triginta [Col. 0639A] millibus Normannorum, quoniam Burgundiones ei fuere rebelles, nolentes eum suscipere in civitatibus et castris quae fuerant ducis Henrici, ejus videlicet avunculi; quin potius sibi in proprias divisere partes. Deveniens quoque rex primitus cum omni exercitu civitatem Antissiodorum, eam obsidione circumdedit. Qui diu ibi crebris assultibus fatigatus residens non adversus eam praevaluit, quae fertur nunquam fraude vel hoste fuisse decepta. Relicta namque civitate, rex cum universo bellico apparatu convertit se ad castrum beati praesulis Germani expugnandum, quod munito aggere praepollens haeret civitati. Vallaverat enim illud Landrici comitis exercitus nec non ejusdem loci familiares viri, hostium siquidem metuentes sacri gregis diremptionem. Occurrit [Col. 0639B] interea furenti regi Odilo venerabilis abbas Cluniacensis monasterii, cupiens intervenire partes utrasque: siquidem ut regi exhiberetur honorificentia, solidaretur concordia principum, pax patriae firmaretur. Qui minus posse fieri cernens quod decreverat, hortabatur fratres octo tantummodo, qui ad confessoris custodiam relicti fuerant (nam caeteros cum suo abbate Hilderico nomine jussio regis inde exire compulerat), ut orationi instarent assidue, si forte Domini pietas eos, pariterque locum, a tanta obsidione dignaretur eripere. Sexto igitur obsidionis illuscescente, nimio rex arreptus furore, indutus lorica simul et galea, omnemque exercitum dictis exacuens, habens etiam secum Hugonem ejusdem urbis pontificem, solum ex omni Burgundia [Col. 0639C] parti regis faventem. Eidem namque regi in procinctu jam constituto occurrit supradictus abbas Odilo, illum increpans, ejusque primates redarguens, cur adversus tantum Dei pontificem, scilicet Germanum, hostili manu insurrexissent: cui specialiter, ut in gestis illius invenitur, usu fuit Dei auxilio et bella compescere plurima, et regum ferocitati resistere. Cujus verbis minus auditum praebentes, quo tendebant pervenerunt, cingentesque supradictum castrum in coronae modum, certatim illud expugnaturi praelium inierunt. Alternis quoque partibus diu multumque decertantibus, domus suae parti Dei subito affuit praesens auxilium. Nam ejusdem castri universa capacitas ita repleta est in hora praelii teterrima nebula, ut nemini hostium a foris pervius [Col. 0639D] foret jaculandi aditus, cum ab intro repugnantibus cernerent se gravi caede prosterni. Sicque cum suorum maxime Normannorum concisione, dimiserunt castrum incolume, quos licet tarde poenituit adversus magni meriti locum arma sumpsisse. Contigit etiam ut, hora qua regis exercitus adversus locum sacrum certamen inire coepisset, vir religiosus Gislebertus ejusdem loci monachus, super altare beatae Mariae semper virginis, quod decentius caeteris in vertice ejusdem constat ecclesiae, quemadmodum hora diei tertia quotidie consueverat, missarum sacramenta celebrare inciperet. Quod scilicet factum satis coelitus praestitae congruit victoriae. Sequenti igitur die, egrediens rex inde processit igne cremando [Col. 0640A] res hominum, praeter civitates et castra tutissima, usque in superiores Burgundiae partes. Qui Franciam rediens, post haec tamen licet tardius ad se reversis Burgundionibus, prospere universam obtinuit regionem.



CAPUT IX. De fame valida et infestatione Sarracenorum.

Eodem autem tempore facta est fames praevalida quinquennio in universo Romano orbe, siquidem ut nulla audiretur non inops regio et indigens pane. Multique exhausti inedia de populo perierunt. Tunc etiam per plura loca terrarum, non solum immundorum animalium et reptilium, verum etiam virorum ac mulierum infantiumque carnes compulit fames horrida sumere in cibum, nulla vel parentum obstante [Col. 0640B] necessitudine. Nam eo usque devenerat hujus saevitia famis, ut jam adulti filii consumerent matres, ipsaeque in parvulos, remota pietate materna, idem exercerent. Subsequente namque tempore, gens Sarracenorum cum rege suo, Almuzor nomine, egressa est ab Africanis partibus, occupans pene universam Hispaniae regionem usque in Australes Galliarum fines, plurimasque Christianorum dedere strages. Sed licet impar exercitu, saepius tamen iniit cum eis praelia Willermus dux Navariae, cognomento Sanctus. Tunc etiam ob exercitus raritatem compulsi sunt regionis illius monachi sumere arma bellica. Caesae denique graviter utraeque partes, tandem concessa Christianis victoria post grande suorum dispendium, qui superfuere Sarracenorum [Col. 0640C] ad Africam fecere confugium. Sed et in illis diutinis conflictibus praeliorum constat Christianorum religiosos plures occubuisse, qui potius ob fraternae charitatis amorem cupiebant decertare, quam propter aliquam gloriam laudis pompaticae. Erat quippe eo tempore frater quispiam Wlferius nomine, dulcis admodum moribus, ex conversatione in monasterio Reomagense, quod est situm in pago Tarnoderense, cui etiam apparuit die quadam Dominica visio satis credulitati commoda. Nam, dum per expletionem matutinalium laudum in supradicto oraturus quievisset monasterio, caeteris fratribus inde aliquantulum ad pausam redeuntibus, subito repletus est totius ejusdem ecclesiae ambitus viris scilicet vestibus albis indutis ac purpureis stolis insignitis, quorum [Col. 0640D] etiam continentiae gravitas plurimum de ipsis instituebat eos cernentem. Qui vero eos praecedebat crucem manu gestans, episcopum se esse multarum dicebat plebium, ibique die ipso sacra missarum celebrare se oportere perhibebat. Referebat etiam tam ipse quam caeteri se illius noctis cum fratribus ejusdem monasterii matutinales interfuisse solemnes. Afferebant insuper optimae laudis officium, quod audierant illi diei congruere. Erat autem Dominica dies octava Pentecostes, in qua, propter gaudii expletionem Resurrectionis Dominicae, ejusdemque Ascensionis, et adventus Spiritus sancti, in plerisque diversarum regionum locis mos est psallere responsoria, verbis valde honestissimis composita ac suavi [Col. 0641A] sonoritate referta, et, ut mens valet humana, Deificae Trinitati condigna. Coepit interea qui praeerat episcopus, super altare sancti Mauritii martyris missarum solemnia, ejusdem Trinitatis antiphonam intonans, celebrare. Interim vero percunctatus est supradictus frater, qui, aut unde essent, pro quave causa illuc devenissent. Cui satis leniter tale dederunt responsum: »Professionem, inquiunt, Christianitatis gestamus, sed ob tutelam patriae Catholicaeque plebis defensionem, gladius nos in bello Sarracenorum separavit ab humanorum corporum habitatione. Idcirco nos omnes pariter divina vocatio nunc transfert in sortem beatorum. Sed ideo per hanc provinciam nobis contingit habere transitum, quoniam plures ex hac regione infra breve temporis [Col. 0641B] spatium nostro sunt addendi collegio.« Praeterea is qui missarum explebat officium, finita oratione Dominica, pacem omnibus dans, misit unum qui ipsi fratri pacis osculum daret. Qui cum fecisset, innuit etiam ei ut illum sequeretur. His ita conspectis, cum vellet eos sequi, disparuerunt. Intellexit quoque idem frater se in brevi spatio exiturum a saeculo; quod etiam sic contigit fieri. Nam mense quinto, id est Decembri, postquam haec quae diximus viderat, sui abbatis imperio perrexit Antissiodorum gratia medicandi aliquorum in monasterio beati confessoris Christi Germani infirmantium fratrum. Erat enim medicinae artis studiis instructus. Qui veniens illuc coepit commonere illos fratres pro quorum causa advenerat, ut quam citius quae pro salute [Col. 0641C] illorum agenda erant exercere curarent. Cognoverat enim exitum suum proximum fore. Cui dum responderent: »Quieti indulge jam hodie pro fatigatione itineris, ut dies crastina te valentiorem inveniat.« At ipse ait: »Si hodie, quantum superest, non explevero, prout valeo, jam die crastina noveritis me ex his nihil acturum.« Qui ludere illum existimantes, ut erat semper alacri mente placidus, quod monuerat omiserunt. Die autem altera illucescente, praeventus acri dolore accessit, prout poterat, ad altare beatae Mariae semper virginis, sacra missarum celebraturus. Quibus peractis, recessit ad domum infirmorum fratrum, jamque nimium dolentes artus composuit lecto. Cui, ut talibus fieri solet, coeperunt palpebrae somnum quaerere inter angustias. Repente [Col. 0641D] vero astitit ei virgo splendida, coruscans immenso fulgore, interrogansque illum quam mentis dubietatem haberet. Quam cum ipse intuitus fuisset, adjecit: »Si de itinere metuis, non necesse est enim ut paveas, quoniam ego tibi custos exstitero.« Ex qua visione securior effectus, ad se venire mandans loci praepositum nomine Achardum, eruditissimum valde virum, qui postea ejusdem monasterii abbas exstitit, narravit ei non solum praesentem, sed etiam praeteritam visionem ex ordine. Qui dixit ei. »Confortare, frater, in Domino. Sed quoniam ea vidisti quae raro humano visui conceduntur, necesse habes persolvere universae carnis debitum, ut in eorum quos vidisti, possis admisceri consortium.« Convocatisque [Col. 0642A] caeteris fratribus, secundum morem ei visitationem fecerunt. Tertia namque die peracta, incipiente nocte migravit a corpore. Quem dum cuncti fratres ex more abluere ac pannis componere pararent, signaque monasterii universa pulsarent, quidam laicus, sed religiosus, juxta commanens, ignorans obitum fratris, aestimansque ob nuntiandos matutinos signa pulsari, exsurrexit, ut solebat, pergere ad ecclesiam. Qui cum venisset ad pontem quemdam ligneum, qui fere in medio erat itinere, audierunt plures ex vicinis voces quasdam ex latere monasterii proclamantes hujusmodi: »Extrahe, extrahe, et educ ad nos illum quantocius.« Quibus etiam vocibus tale responsum est redditum: »Hunc interim non queo, alium tamen educam si potero.« [Col. 0642B] Statim vero ille qui ad ecclesiam pergebat, cernit ante se super pontem quasi unum vicinorum suorum, revera ergo diabolum, contra se venientem; de quo etiam dubitare non posset. Quin etiam nomine proprio illum vocans, monuit ut provide transiret. Illico autem malignus spiritus turrigera specie in altum se erigens, cupiensque decipere hominem, ejus fallacem pompam visibus sequentem. Quam tamen dum aspiceret, ejus pes lapsus, graviter in ponte corruit. Qui citissime se erigens, muniensque se signo crucis, cognita maligni diaboli fraude, regressus domum cautior est redditus; paulo post nempe et ipse in pace obiit.



CAPUT X. De inundantia lapidum.

[Col. 0642C] Per idem tempus contigit in Burgundia apud castrum Jaunniacum valde mirum et memorabile praesagium in domo cujusdam nobilis, nomine Arlebaudi. Nam per triennium fere continue per universam illius domum indicibiliter vel ab aere, sive a tabulatu, distillavere magni atque parvi lapides, ita ut acervos circa domum ex ipsis ejectis lapidibus usque nunc in promptu sit videre. Sed cum die noctuque per domum ubique pluerent, neminem tamen suo ictu laedebant, sed neque vas aliquod infringebant. Multi enim ibi limites, quos alii bonnas nominant, suorum recognovere agrorum. Simul etiam de viis et domibus ac diversis aedificiis, et prope et longe constitutis, illuc delati reperti sunt lapides. Quod etiam futurae pestis illius domus familiae fuisse indicium [Col. 0642D] rei probavit eventus. Nam exstiterat vir supra dictus cum uxore sua de generosis admodum parentibus. Idcirco increverant ejus filiis ac nepotibus paternorum fundorum cum circumjectis vicinis non parva litigia. Contigit ergo, non longo post spatio temporis, ut villam quamdam Allanto cognomine, sitam in pago Senonico, quae etiam ex rectorum monasterii sanctae Columbae virginis largitione juri illorum pervenerat; sed milites Antissiodori commanentes ipsam eis diripiendo abstulerant, ipsi tamen toto nisu illam sibi redintegrari pararent. Cum vero jam plures de hac altercatum annos fuisset, uno vindemiarum die bellum inierunt in eadem villa partes utraeque; in quo etiam bello multi ex ambabus [Col. 0643A] partibus sunt interempti. Ex supra dicta quoque domo inter filios et nepotes undecim ceciderunt. In processu namque temporis imminente jurgio, crescentibusque discordiis, perduravere caedes innumerae illius familiae, illorumque homicidia hostium, usque in tricesimum et eo amplius annum.



CAPUT XI. De Leutardo insaniente haeretico.

Exstitit circa finem millesimi anni homo plebeius in Galliis, apud vicum Virtutis vocabulo, in pago Catalaunico, Leutardus nomine: qui, ut finis rei probavit, Satanae legatus credi potuit. Cujus etiam vesaniae pervicacia hoc exordium habuit. Morabatur enim aliquando solus in agro quidpiam ruralis operis peracturus. Qui ex labore somno depressus, visum [Col. 0643B] est ei ut grande examen apum in ejus corpus per secreta ingrederetur naturae, quod etiam per illius os nimio cum strepitu erumpens crebris illum punctionibus agitabat, ac diu multum agitato stimulis loqui ei videbantur, et multa hominum impossibilia praecipere ut faceret. Tandem fatigatus, exsurgens venit domum, dimittensque uxorem, quasi ex praecepto Evangelico fecit divortium. Egressus autem velut oraturus, intrans ecclesiam, arripiensque crucem et Salvatoris imaginem contrivit. Quod cernentes quique territi pavore, credentes illum, ut erat, insanum fore. Quibus etiam ipse persuasit, sicut sunt rustici mente labiles, universa haec patrare ex mirabili Dei revelatione. Affluebat igitur nimium sermonibus utilitate et veritate vacuis, doctorque cupiens [Col. 0643C] apparere, dedocebat magistrum doctrinae. Nam decimas dare dicebat esse omnimodis superfluum et inane. Et, sicut haereses caeterae, ut cautius decipiant, Scripturis se divinis, quibus etiam contrariae sunt, palliant, ita et iste dicebat prophetas ex parte narrasse utilia, ex parte non credenda. Cujus etiam fama, quasi alicujus mente sani ac religiosi, in brevi ad se traxit partem non modicam vulgi. Quod comperiens vir eruditissimus Gebuinus senex episcopus, in cujus scilicet erat dioecesi, accersiri illum ad se [Col. 0644A] jussit. Quem cum interrogasset de universis quae dixisse vel fecisse compererat, coepit venenum suae nequitiae occultare, cupiensque, quod non didicerat, de Scripturis sacris testimonia sibi assumere. Audiens vero sagacissimus episcopus non esse convenientia, imo non magis turpia quam damnabilia, ostendens hominem insanientem haereticum factum, revocavit ab insania populum ex parte deceptum, catholicae plenius restituit fidei. At ille, cernens se devictum atque ambitione vulgi destitutum, semet puteo periturus immersit.



CAPUT XII. De haerese in Italia reperta.

Ipso quoque tempore non impar apud Ravennam exortum est malum. Quidam igitur Vilgardus dictus, [Col. 0644B] studio artis grammaticae magis assiduus quam frequens, sicut Italis mos semper fuit artes negligere caeteras, illam sectari. Is enim cum ex scientia suae artis coepisset, inflatus superbia, stultior apparere, quadam nocte assumpsere daemones poetarum species Virgilii et Horatii atque Juvenalis, apparentesque illi, fallaces retulerunt grates quoniam suorum dicta voluminum charius amplectens exerceret, seque illorum posteritatis felicem esse praeconem; promiserunt ei insuper suae gloriae postmodum fore participem. Hisque daemonum fallaciis depravatus, coepit multa turgide docere fidei sacrae contraria, dictaque poetarum per omnia credenda esse asserebat. Ad ultimum vero haereticus est repertus, atque a pontifice ipsius urbis Petro damnatus. Plures etiam [Col. 0644C] per Italiam tempore hujus pestiferi dogmatis reperti, quique ipsi aut gladiis aut incendiis perierunt. Ex Sardinia quoque insula, quae his plurimum abundare solet, ipso tempore aliqui egressi, partem populi in Hispania corrumpentes, et ipsi a viris catholicis exterminati sunt. Quod praesagium Joannis prophetiae congruit; quia dixit Satanam solvendum, expletis mille annis, de quibus in tertio jam libello prolixias tractabimus.



LIBER TERTIUS.
[Col. 0643]


INCIPIUNT CAPITULA LIBRI TERTII.

    I. De Stephano rege Ungrorum, et bellis Beneventanorum.
    II. De Roberto rege Francorum.
    III. De stella comete, quae apparens plurima portendit.
    IV. De innovatione Ecclesiarum in toto orbe.
    V. De monasteriis reaedificatis bene a Willermo abbate, vel institutis.
    VI. De sanctorum pignoribus ubique revelatis.
    VII. De eversione templi Hierosolymorum, et caede Judaeorum.
    VIII. De haerese apud Aurelianos reperta.
    IX. De filiis regis ejusdem.





PRAEFATIO.
[Col. 0643D]

Nunc igitur, quoniam de priorum gestis aliqua retulimus, ab illo et infra, ut spopondimus, anno videlicet millesimo nati cuncta vivificantis Verbi, [Col. 0644D] tertii sumamus incitamen hujus operis libelli. Eo autem, ut diximus, imminente, privatus est pene orbis universus personis et religiosis et nobilibus. Claruere tamen ab eodem anno, tam in Italia quam [Col. 0645A] in Galliis, utrorumque ordinum viri, quorum vita et operatio queunt posteris imitabilia informare exempla. Regnantibus quoque duobus Christianissimis regibus, Henrico scilicet Saxonum rege et Roberto Francorum, etsi ab exteris nationibus illorum quieverunt patriae, creberrime tamen praeliis fatigatae sunt intestinis. Sicut enim aliquando perfidis honor exhibetur ex timore, ita bonis infertur pro sua reverentia timor. Nam cum ab omni Romanorum populo, intercedente papa Benedicto, viro sanctissimo, Henricus adscisceretur in imperium Longobardorum, gens consueta fraude dissensit, sibique regem Arduinum quemdam unguentes instituerunt. Sed licet diu multumque renitentes, postea tamen cum caede suorum maxima imperialibus semet subdidere [Col. 0645B] praeceptis. Qui veniens Papiam, ab eisdem Longobardis miri operis palatium sibi construi fecit. Potitoque decenter imperio, accepit in regno suo conjugem, filiam scilicet Sigefredi Saxonum ducis. Ex qua etiam cernens non posse suscipere liberos, non eam propter hoc dimisit; sed omne patrimonium, quod liberis debebatur, Christi Ecclesiae contulit. Aedificavit quoque monasterium in Saxoniae loco, qui dicitur Bavoberch, id est, Bavonis mons. Lingua enim Theutonica Berch mons appellatur. Quod etiam monasterium, donis innumerabilibus locupletatum a pontifice Romano, supradicto scilicet Benedicto, in honore apostolorum principis dedicari fecit; atque, ejusdem pontificis usus consilio, eamdem Ecclesiam in episcopalem sublimavit sedem; [Col. 0645C] constitutoque in ea episcopo, amplissimorum fundorum reditibus esse fecit locupletem.



CAPUT PRIMUM. De Stephano rege Ungrorum, et bellis Beneventanorum.

Ipso igitur tempore Ungrorum gens, quae erat circa Danubium, cum suo rege ad fidem Christi conversa est. Quorum regi Stephano ex baptismate vocato, decenterque Christianissimo, dedit memoratus imperator Henricus germanam in uxorem. Tunc temporis coeperunt pene universi qui de Italia et Galliis ad sepulcrum Domini Hierosolymis ire cupiebant, consuetum iter, quod erat per fretum maris, omittere, atque per hujus regionis patriam transitum habere. Ille vero tutissimam omnibus constituit [Col. 0645D] viam; excipiebat ut fratres quoscunque videbat, dabatque illis immensa munera. Cujus rei gratia provocata innumerabilis multitudo, tam nobilium quam vulgi populi, Hierosolymam abierunt. Tunc etiam imperator Basilius sancti imperii Constantinopolitani praecepit cuidam satrapae suo, illi qui cognominatur Cataponti, eo scilicet quod juxta mare inhabitet, ut a transmarinis civitatibus, quae Romano debentur imperio, veniens tributa exigeret. Qui libenter annuens misit Graecorum classem ad res Italicas sublaturas. Hoc vero pertentatum est per duorum annorum spatium; non parva etiam pars subjugata est a Graecis Beneventanae provinciae. Contigit autem ipso in tempore, ut quidam Normannorum [Col. 0646A] audacissimus nomine Rodulphus, qui etiam comiti Richardo displicuerat, cujus iram metuens, cum omnibus quae secum ducere potuit, Romam pergeret, causamque propriam summo pontifici exponeret Benedicto. Qui cernens eum pugnae militari elegantissimum, coepit ei querelam exponere de Graecorum invasione Romani imperii seque multum dolere quoniam minime talis in suis existeret qui repelleret viros exterae nationis. Quibus auditis, spopondit se idem Rodulfus adversus transmarinos praeliaturum, si aliquod ei auxilium praeberent vel illi quibus major incumbebat genuinae necessitudo patriae. Tunc vero praedictus papa misit illum cum suis ad Beneventanos primates, ut eum pacifice exciperent, semperque praeliaturi prae se haberent, [Col. 0646B] illiusque jussioni unanimes obedirent. Egressusque ad Beneventanos, qui eum ut papa jusserat susceperunt. Illico autem illos ex Graecorum officio qui vectigalia in populo exigebant, invadens Rodulphus, diripuit quaeque illorum, ac trucidavit. His itaque auditis, illorum socii, qui jam plures civitates et castella propriae subjugaverant ditioni, coacto in unum suorum exercitu, inierunt praelium adversus Rodulphum et eos qui ejus favebant parti. In quo scilicet praelio pars Graecorum occubuit maxima, insuper et castra aliqua dimisere vacua; quae subsecutus Rodulphi exercitus victor obtinuit. Visa igitur Graeci suorum caede, miserunt Constantinopolim ut auxiliaretur eis quantocius ab his qui eos miserant. Statimque reformantes classem, multo [Col. 0646C] plures quam prius praeliatores miserunt. Interea cum auditum esset ubique quoniam paucis Normannorum concessa fuisset de superbientibus Graecis victoria, innumerabilis multitudo etiam cum uxoribus et liberis prosecuta est a patria de qua egressus fuerat Rodulphus, non solum permittente, sed etiam compellente ut irent, Richardo illorum comite. Egredientes autem satis audacter venerunt ad locum Alpium, qui et mons Jovis dicitur, ubi etiam in angustissimis semitis praepotentes regionis illius constituerant, imperante cupiditate, seras et custodes ad pretia transmeantium exigenda. At illi Normannorum exercitus confractis seris caesisque custodibus per vim transitum fecerunt. Egressique non parvum Rodulpho contulerunt auxilium. Sicque pars utraque [Col. 0646D] resumptis viribus secundo inierunt praelium, in quo utrorumque exercitus graviter caesus. Normannorum tamen exercitui victoria provenit. Post paululum vero, terno commisso praelio, sese pars utraque fessa cohibuit. Perspiciensque Rodulphus suos defecisse, virosque illius patriae minus belli aptos, cum paucis perrexit ad imperatorem Henricum, expositurus ei hujus rei negotium. Qui benigne illum suscipiens, diversis muneribus ditavit; quoniam rumor quem de illo audierat, cernendi contulerat desiderium. Protinus imperator congregans exercitum copiosum, ob tuendam rempub. ire disposuit. Tandem vero Graeci putantes a patria fugisse Rodulphum, prosilierunt ad castra, quae ipse victor [Col. 0647A] ab eis abstulerat; sed nequidquam: nam et veterem Troadem civitatem festinanter cinxere muris, replentes eam copiose viris et mulieribus. Interea imperator pergens ad regionem Beneventanam, expugnavit, ac subdidit universas civitates et castra quae Graeci subripuerant, ejus imperio. Ad supradictam autem cum venisset Troadem, repellentes qui intus erant, diu multumque ei restiterunt. Nam sperabant ut sibi futura aestate, sicut Graeci promiserant fore, Basilius succurreret. Insuper adjicientes in tantum Henricum humiliari, ut pedes Basilii territus pavore susciperet. At ille circumdans civitatem sui exercitus obsidione, instruxit machinas, ut eam per vim caperet. Illique de intus noctu egressi, tulerunt secum faces pice perlitas, igneque succensas machinas a foris cremaverunt. [Col. 0647B] Quod cernens imperator, accensus ira potiores fecit reinstrui machinas, crudoque circumdari corio; vigilantique custodia jussit illas tueri. Exacto igitur jam tertio obsidionis mense, alternisque caedibus utrique nimium fessi, nam et exercitum imperatoris dysenterica clades oppido vexaverat, tandem obsessi meliore usi consilio invenerunt viam evadendi discriminis. Quadam autem die accipientes solitarium quemdam, indutum monachali habitu, quibus etiam Italia plurimum abundat, dederunt ei crucem gestare, miseruntque post illum omnes civitatis pueros minoris aetatis, sicque exclamando: Kyrie, eleison, devenit ad imperatoris tentorium. Quod audiens imperator, jussit interrogari quid sibi vellent. Cumque [Col. 0647C] responsum fuisset quod misereri a se afflictae civitati implorarent, respondit: »Optime novit ipse qui agnitor est cordium, inquit, quoniam magis quam ego horum parvulorum patres illorum sunt homicidae.« Illacrymansque jussit ut salvi in civitatem redirent. Fecerunt autem ut jusserat imperator. Altera quoque die iterum primo mane processerunt a civitate, ut prius clamantes: Kyrie, eleison, usque dum sonoritas vocum illorum aures pulsaret imperatoris. Qui statim egressus tentorio respiciensque pupillorum turbam, pietate permotus, ut erat vir sapientissimus, voce Dominica usus, ait: Misereor super turbam. Nam ante jam dixerat quoniam, si ei contingeret capere civitatem, quidquid masculini sexus inveniretur in ea, suspenderetur [Col. 0647D] patibulis, reliqua vero igne cremari ipsiusque civitatis moenia ad solum pertrahi. Praeterea mandavit imperator illis qui in civitate caeteris praeerant, ut, si indulgeri sibi ab eo vellent, iramque ejus placare, ipsimet subverterent partem murorum civitatis, quae contra suas machinas rebellis stare videbatur. Qui audientes, certatim impleverunt quod eis mandatum fuerat. Post haec quoque praecepit imperator eos pacifice ad se egredi, murumque civitatis ab eisdem reaedificari. Acceptisque pacis obsidibus ab universis regionis illius provincialibus, reversus est Saxoniam. Normanni quippe cum suo duce Rodulfo, reversi in suam patriam, gratanter recepti a proprio principe Richardo. Sequenti denique anno, [Col. 0648A] mense Julio obiit Henricus imperator apud Saxoniam, sepultusque est honorifice in monasterio Bavoberch, quod ipse, ut dictum est, in honore apostolorum principis aedificaverat.



CAPUT II. De Roberto rege Francorum.

In praescripto igitur tempore, disponente Francorum regnum Roberto rege, plurimas ei intulere sui contumeliae insolentias, illi maxime quos, aut ex mediocri aut ex infimo genere, tam ipse quam uterque Hugo, ei scilicet pater atque avus, fecerunt maximis honoribus sublimes. Inter quos fuit Odo rebellium maximus, qui fuit filius Tebaldi Carnotensis, cognomento Fallacis, caeterique quamplures inferioris potentiae, qui exinde exstiterunt ei rebelles [Col. 0648B] unde esse debuerant humiliores. Quorum non dispar fuit secundus Odo, filius scilicet prioris Odonis, qui, quanto potentior, tanto fraudulentior caeteris. Nam cum obiisset Stephanus comes Trecorum et Meldorum, Heriberti filius, ipsius regis consobrinus, absque liberis, apparuit idem Odo contra regis voluntatem [occupans] universa quaeque latifundia in regis videlicet dominium jure cessura. Fuit etiam juge litigium et bella frequentia inter ipsum Odonem et Fulconem Andegavorum comitem, quoniam uterque tumidus superbia, idcirco et pacis refuga. Necnon etiam Willermus Henrici ducis privignus, ac Alberti Longobardorum ducis filius, eidem regi aliquando rebellis exstitit, favente ei Landrico Nevernis comite, qui ejus filiam uxorem duxerat; et Brunone Lingonensi [Col. 0648C] episcopo, cujus habebat in matrimonio sororem, ex qua suscepit filios et filias, de quibus prius natam Landricus, reliquas uterque Willermus, scilicet Pictavensis et Arelatensis, duxere uxores. Unusque filiorum ejus, Rainaldus nomine, duxit filiam Richardi Rothomagensis ducis, Adeledam nomine uxorem. Qui licet advena, puer etiam furtim sublatus a Longobardorum patria, matrique non mediocriter astute per quemdam monachum redditus in Burgundia, in tantum convaluit ut in divitiis et in militia non inveniretur secundus in patria. Sed huic plurimum adversatus restitit Hugo filius Lamberti Cabillonensis comitis, viri honestissimi. Qui, inter caetera quae gessit optima, monasterium etiam construxit in pago Augustodunense, quod dicitur [Col. 0648D] Paredo, in honore sanctae Mariae sanctique Joannis Baptistae; in quo etiam sepultus honorifice quiescit. Fuit enim idem Hugo episcopus Antissiodori, regensque comitatum patris ex imperio regis, quoniam praeter eum pater non habuit sobolem sexus masculini, idcirco hostibus regis contrarius, quoniam regi fidissimus parebat in omnibus. Accepit autem supradictus rex illius cognatam, nomine et animo Constantiam, inclytam reginam, filiam videlicet Willelmi prioris Aquitaniae ducis; ex qua etiam suscepit filios quatuor, et filias duas. Exstitit tamen aliquando quidam Hugo dictus Bellovacensis, qui inter ipsum regem ejusque conjugem nequam semen odiis spargebat, suique gratia praemii reginam ei [Col. 0649A] fecerat odiosam. Tantam denique insuper gratiam a rege consecutus fuerat, ut comes palatii haberetur. Factumque est ut die quadam rex in silva venatum iret, idemque Hugo, ut semper solebat, cum illo. Veneruntque missi a Fulcone, Andegavorum comite, avunculo scilicet ejusdem reginae, fortissimi milites duodecim, qui supradictum Hugonem ante regem trucidaverunt. Ipse vero rex, licet aliquanto tempore tali facto tristis effectus, postea tamen, ut decebat, concors reginae fuit.

Hic itaque rex, ut sapientissimus Dei cultor, semper fuit humilium amator, superborumque, ut valuit, osor. Si qua enim pontificalis sedes in suo regno proprio viduaretur praesule, cura erat maxima ut utilis pastor, licet genere infimus, restitueretur Ecclesiae [Col. 0649B] potius, quam nobilitatis eligeretur persona saecularis pompae. Qua de causa etiam primates regni sensit plurimum contumaces, qui despectis humilibus sui similes eligebant superbos. Fuit enim ei pax cum regibus in gyro regni sui positis, maxime cum supradicto imperatore Henrico. Nam cum aliquando ad invicem colloquendum super Mosam fluvium, qui limes est utriusque regni, convenissent, pluresque ex ambabus partibus mussitarent indecens esse, ut quis illorum, tantorum scilicet regum, semet humilians, quasi in alterius transiret auxilium, hoc etiam fore potissimum, ut in fluminis medio navibus portarentur simul locuturi; sed viri eruditissimi illud uterque in mente habens: Quanto magnus es, humilia te in omnibus: [Col. 0649C] primo namque mane surgens imperator transiit cum paucis ad regem Francorum, nimioque amplexu semet deosculantes, sacramentisque missarum decenter ab episcopis in conspectu illorum celebratis, prandere utrisque simul congruit. Expleto quoque prandio, obtulit Robertus rex immensa munera auri atque argenti et pretiosarum gemmarum Henrico, centum insuper equos honestissime phaleratos, super unumquemque lorica et galea, mandans insuper tantum illorum amicitiam minuere quantum contingeret ex omnibus illi relinquere. At Henricus cernens amici liberalitatem, suscepit ex illis tantum librum Evangelii, auro et lapidibus pretiosis insertum, ac phylacterium simile [Col. 0649D] factum, continens dentem sancti Vincentii Levitae et martyris. Uxor vero illius pares auri tantum naves accepit. Caetera autem egrediens in gratia dimisit. Sequenti igitur die iterum rex Robertus cum episcopis ad imperatoris tentoria transiens, qui eum satis sublime suscipiens, expletoque simul prandio, centum libras ei ex auro puro obtulit; rex quoque pares tantum naves auri ex illo sumpsit: firmatoque uterque pacto amicitiae, rediere ad propria. Ab aliis quoque regibus satis gratifice fuit semper habitus, Adalrado scilicet rege Anglorum, et Rodulpho rege Austrasiorum, nec non et Sancio rege Navarriae Hispaniarum; mittebantque ei munera et petebant ab eo auxilia.



CAPUT III. De stella comete, quae apparens plurima portendit.
[Col. 0650A]

Apparuit igitur praefati regis tempore in occidentalis aeris parte stella, quae vocatur cometa, Septembrio mense, incipiente nocte, perdurans spatio trium mensium. Quae scilicet nimia claritate fulgens maximam aeris partem sibi illustrando vindicabat, usque dum circa galli cantum occumberet. Sed utrum noviter a Deo stella mittatur, seu ab eodem ob gratiam portenti alicujus stellae lumen multiplcius augeatur, ipsi soli scire competit, qui caetera indicibiliter sua sapientia disponit. Illud tamen habetur probatissimum quoniam, quoties hujusmodi hominibus ostenditur fieri in mundo, paulo post quoddam mirum atque terribile patenter innuitur. [Col. 0650B] Denique contigit in proximum ecclesiam beati Michaelis archangeli cremari incendio, quae scilicet constituta in quodam promontorio littoris Oceani maris, toto orbe nunc usque habetur venerabilis. Nam et inibi certissimum conspicitur, videlicet ex incremento atque decremento lunari eundo ac redeundo processu mirabili in gyro ejus promontorii reuma, scilicet Oceani. Cujus etiam maris excrementum malinas vocant, decrementum quoque ledones nuncupant. Atque ob hoc maxime praedictus locus a plurimis terrarum populis saepius frequentatur. Est etiam non longe a praedicto promontorio fluviolus cognomento Arduus, qui post haec paululum excrescens per aliquod temporis spatium intransmeabilis effectus, atque ad praedictam ecclesiam ire [Col. 0650C] volentibus viam plurimum impediens, aliquantisper ejusdem itineris obstaculum fuit. Postmodum vero in sese rediens profundissime littus suo cursu sulcatum reliquit. His ita gestis, contigit ut venerabilis Abo, Pater monasterii S. Benedicti Floriacensis cognominati, gratia propagandae religionis monasticae in provinciam transiret meridianorum Vuasconum. Cumque illuc deveniens in quodam moraretur coenobio, ibique more solito ea quae Dei sunt sedulo exerceret, nimio a cunctis venerabatur affectu. Accidit igitur die quadam ut in atrio ejusdem coenobii, exardescentibus quorumdam litigiosorum irarum stimulis, nimium acer oriretur tumultus. Dumque vir reverentissimus, praedictus videlicet Abo, comperiens ad eumdem tumultum sedandum pugillares [Col. 0650D] gerens in manibus tabellas cum stylo processisset, unus e vulgo, afflatus spiritu diabolico, irruens in eum ejusque latus lancea perforans Christi martyrem fecit. Qui etiam, ut fertur, paulo post arreptus a daemone, miserabiliter vitam finivit. Corpus vero praedicti Patris tam sui quam caeteri quique fideles ejusdem provinciae honorifice ibi sepelierunt. Ubi etiam ad laudem sui nominis perplura postmodum Dominus largitus est hominibus beneficia.

Tunc igitur temporis in Italia, atque in Galliis, plerique episcoporum nonnulla inter se diversis quaestionibus habuere synodorum conciliabula. Nam de jejuniis, quae plerique fidelium scilicet inter Ascensionem Salvatoris et Pentecosten observant, ita [Col. 0651A] decreverunt ut ne per imperium sacerdotum fierent, excepto Sabbato Pentecostes; et a quibus fieri vellent, ne prohiberentur fieri. Simulque incidit quaestio cur monachi per tres vel quatuor Dominicas dies ante diem nativitatis Dominicae, seu quadragesimalis observationis tempore, hymnum, scilicet Te Deum laudamus, decantarent contra morem Romanae Ecclesiae. Qua videlicet quaestione aggressi tam abbates quam monachi responderunt se pro nulla re illud agere, nisi ex beati Benedicti nominatissimi atque excellentissimi Patris praeceptione, cujus etiam actus simulque dicta a summo Romanorum pontifice, videlicet Gregorio, haberentur descripta ac laudabiliter roborata. His denique compertis episcopi, usus monachorum authentico ex more viguit. Nec non [Col. 0651B] etiam de die annuntiationis Dominicae, qui celebratur octavo Kalendarum Aprilium, si forte quolibet alio tempore praeter Quadragesimam excoli congruentius potuisset, ab eisdem pontificibus non parva illata est quaestio. Ferebatur enim a quibusdam eamdem videlicet annuntiationem Dominicam, more Hispanorum, quinto decimo Kalendarum Januariarum die irreprehensibiliter posse celebrari. Nam cum ego postmodum in monasterio Cluniacensi cum caeteris fratribus degerem, convenerunt illuc ab Hispaniis quamplures honestae conversationis jamdudum more viventes propriae regionis monachi. Propinquante vero die nativitatis Dominicae, petierunt praedicti monachi venerabilem Odilonem ejusdem loci abbatem, ut more suorum liceret eis celebrare [Col. 0651C] Annuntiationem. Quod cum fecissent, segregati a caeteris, visum est nocte eadem duobus senioribus loci, quod unus de Hispanis fuscina focaria arriperet desuper altare puerum, mitteretque illum in sartaginem prunis plenam, ita clamantem: »Pater, pater, quod tu dedisti isti auferunt.« Quid plura? apud nos antiqua consuetudo, uti decebat, praevaluit.



CAPUT IV. De innovatione ecclesiarum in toto orbe.

Igitur infra supradictum millesimum tertio jam fere imminente anno, contigit in universo pene terrarum orbe, praecipue tamen in Italia, et in Galliis, innovari ecclesiarum basilicas, licet pleraeque decenter locatae minime indiguissent. Aemulabatur tamen [Col. 0651D] quaeque gens Christicolarum adversus alteram decentiore frui. Erat enim instar ac si mundus ipse excutiendo semet, rejecta vetustate, passim candidam ecclesiarum vestem indueret. Tunc denique episcopalium sedium ecclesias pene universas, ac caetera quaeque diversorum sanctorum monasteria, seu minora villarum oratoria, in meliora quique permutavere fideles. Eo quoque tempore inter caetera beati Martini Turonis monasterium emicuit, a venerabili scilicet viro Heriveo ejusdem loci archiclavo eversum, atque ante ipsius obitum mirifico opere reaedificatum. De cujus etiam vita et conversatione, qualis a pueritia usque ad praesentis vitae terminum exstitit, si quis referre quivisset, pleniter [Col. 0652A] incomparabilem hujus temporis ostenderet virum hominibus. Duxit enim ex nobilibus Francorum, mente nobilior ipse, prosapiam, et ut lilium vel rosa de spinis, de ferocioribus secundum sanguinem patriae fuit. Qui, ut generosioribus mos est, nobiliter educatus; dehinc vero scholis artium liberalium applicatus. Sed intelligens ex his plerosque plus fore contumaces quam divinae obedientiae subditos, sufficere sibi credidit si exinde salutem animae reportaret. Relictis autem pompaticae scientiae studiis, ad quoddam monasterium clam ingrediens, monachum se fieri satis devote postulavit.

Sed quoniam, ut diximus, clari erat generis, idcirco parentum minas pertimescentes nullo modo acquievere fieri quod poposcerat fratres ejusdem [Col. 0652B] monasterii. In hoc tamen illum servantes ei fidem dederunt, ut si vis non obstaret, parentum scilicet ipsius, libentissime quod petebat explerent. Tandem inibi commorans, qualis postmodum futurus esset dans sanctitatis indicium universisque ibi degentibus imitabile praebuit exemplum. Comperiens vero pater ejus quod fecerat, furore arreptus venit ad praedictum monasterium, filium exinde abstracturus revera potioribus lucris inservientem. Satisque verbis redargutum, vim ei faciens, duxit illum inde secum usque in regis curiam, ipsumque regem obsecrans, ut ejus animum ab hac intentione bonorum sponsionibus revocaret. Quem cernens rex, videlicet Robertus, ut erat pius ac religiosus, dulcius illum exhortans, qualiter bonum propositum mente [Col. 0652C] integra conservare satageret, atque in praesens beati Martini ecclesiae archiclavum esse praecepit, cupiens illum postmodum caeteris imitabilem constituere pontificem. Id denique multoties pertentatum est, sed, ipso renuente, effectu caruit. Suscepta quippe, ac si coactus, ecclesiae cura, vesteque alba tectus, interdum more canonico mentem tamen et vitam pleniter possedit monachicam. Nam semper ad nudum tectus cilicio irrefragabili, macerans corpus jejunio, sibi parcissimus, largus pauperibus, vigiliis et orationibus instabat assiduis. Praeterea vir Deo plenus mente concepit ut ecclesiam, cui custos ascitus fuerat, amplioris altiorisque totius operis corpore sublimaret. Sancto itaque Spiritu se docente, designavit latomis incomparabilis jactare fundamentum [Col. 0652D] operis, quod ipse, ut optaverat, ad perfectum duxit. Expleto itaque opere, accersitisque plurimarum urbium episcopis, opus praedictum Deo consecrari studuit. Ipsoque die sanctum Dei confessorem Martinum intro, sicut decebat, reposuit. Venerabatur enim eo die praeteritae dedicatio basilicae, quarto videlicet Nonarum mensis Julii. Fertur etiam, quoniam idem vir Domini Heriveus ante aliquot dies praefatae translationis Dominum rogavisset, ut ad ostensionem dilectionis sponsae suae ecclesiae per beatum Martinum, ut olim fecerat, quodcunque miraculum dignaretur demonstrare. Cui in oratione prostrato apparuit idem confessor, blando usus alloquio, ita inquiens: »Hoc quod petis, fili dilectissime, scito te [Col. 0653A] potiora posse apud Dominum impetrare, sed tempori huic sufficere debent exhibita dudum miracula, quoniam contiguum instat prius exsparsi seminis collecturae messis. Sola enim animarum erigens medela exoranda est universis. Pro his enim Domini misericordiam obsecrare minime omitto. Namque pro his noveris me apud Dominum praecipue intervenire, qui illi assidue in praesenti serviunt ecclesia. Quidam enim illorum plus justo praesentis saeculi implicati negotiis, armis insuper militaribus famulantes, quibus trucidati in praelio deciderunt. De quibus nolo te lateat, quoniam vix apud Christi clementiam obtinui, ut erepti de ministris tenebrarum locis refrigerii ac lucis sistere mererentur. Caeterum tu delectabile Domino votum, ut coeperas, [Col. 0653B] exple.«

Superveniente igitur designato die, congregatisque episcopis et abbatibus cum innumera multitudine fidelium utrorumque sexuum et ordinum, priusquam inciperent sacra fieri, vir reverendissimus Heriveus sanctioribus qui convenerant sacerdotibus hoc, quod ei revelatum fuerat, manifestare curavit. Peracta vero ex more sacratione, omnibus utensilibus rite compositis, coepit idem vir arctioris vitae macerationibus sese conterere, atque solitarius in exigua penes ecclesiam cellula psalmis et orationibus vacans degere. Qui cum post haec anno quarto cognovisset se in brevi migraturum a saeculo, jam jamque aegrotare coepisset, ac plures ad eum visitandi gratia concurrerent, simulque praestolantes [Col. 0653C] in ejus discessu aliquod fieri miraculum videre, utpote qui tanti meriti praesciebant virum, ipse vero mente sagaci praedixit illis ac monuit ut alia curarent; signum, quod et minime essent visuri, ne exspectarent. Pro se potius obsecrabat ut piissimum Dominum attentius orarent; jam siquidem propinquans sui exitus horam erectis in coelum manibus et oculis creberrime dicebat: »Domine, miserere, Domine, miserere.« Sicque inter haec verba ultimum efflavit spiritum. Sepultusque est in eadem ecclesia, in eo scilicet loco, ubi primitus beatus Martinus sepultus quieverat.



CAPUT V. De monasteriis reaedificatis bene a Willermo abbate, vel institutis.

[Col. 0653D] Claruit, eo in tempore, in praedicta domorum Dei melioratione, venerabilis abbas Willermus, a beato siquidem Maiolo primitus ecclesiae sancti martyris Benigni Pater constitutus. Quam videlicet ecclesiam illico tam mira locatione permutavit ut hujuscemodi altera difficile queat inveniri. Regulari etiam distinctione non minus effloruit, atque incomparabilis hujus ordinis suo tempore propagator exstitit. Sed quantum pro hac re diligebatur a religiosis et piis, tanto magis detrahebatur insidiabaturque a fraudulentis et impiis. Fuit enim ex Italia ortus, nobilem ducens a parentibus prosapiam: nobilior tamen illustrem per assecutam scientiam. Nam in eodem territorio, scilicet in fundo, qui ei parentum jure debebatur, [Col. 0654A] prius vocato Vulpiam, construxit monasterium totius gratiae abundantissimum; postea ab ipso mutato nomine Frutuarense cognominatum. Quod cum multigenis locupletasset beneficiis, constituit ibi monachorum Patrem, per omnia se imitantem, nomine Joannem. Erat enim praedictus Willermus acer ingenio, et insignis prudentia; idcirco summum in palatiis regum ac caeterorum principum obtinebat locum. Quodcunque denique monasterium proprio viduabatur pastore, statim compellebatur tam a regibus, vel comitibus quam a pontificibus, ut meliorandi gratia illud ad regendum susciperet, quoniam ultra caetera divitiis et sanctitate ipsius patrocinio assumpta cernebantur excellere monasteria. Ipse quoque firma testabatur [Col. 0654B] assertione quia si hujus institutionis tenor quocunque loco a monachis custodiretur, nullam omnino indigentiam cujuscunque rei paterentur. Quod etiam evidentissime declaratum est in locis sibi commissis. Fertur siquidem eadem institutio, ususque hujus consuetudinis, ex sancti Patris Benedicti monasteriis vel regula exordium habuisse, atque per beatum Maurum, ipsius videlicet discipulum, ad nostrum, id est, Gallicanum territorium delatam fuisse. Exstat etiam veridica relatio, quoniam post beati Mauri obitum, succedenti tempore hostium infestationibus expulsi monachi a monasterio cognomento Glannofolio, quod ipse construxerat, sicut in ejus gestis habetur, in Andegavense territorio, venientesque ad monasterium sancti Savini confessoris [Col. 0654C] Pictavensis tulerunt secum totam quam valuere supellectilem, ibique per aliquod spatium temporis ea quae didicerant operam dedere. Rursusque illo frigescente ejusdem districtionis tenore apud monasterium sancti Martini Augustodunensis suscepta dignoscitur aliquoties viguisse. Deinde vero quasi tertia transmigratione in superiore Burgundia locatum Balmense occupavit monasterium. Ad ultimum quoque, praedicta videlicet institutio jam pene defessa, auctore Deo, elegit sibi sapientiae sedem, vires collectura, ac fructificatura germine multiplici, in monasterio, scilicet cognomento Cluniaco. Quod etiam ex situ ejusdem loci acclivo atque humili tale sortitum est nomen, vel etiam, quod aptius illi congruit, a cluendo dictum, quoniam cluere, [Col. 0654D] crescere dicimus. Insigne quippe incrementum diversorum donorum a sui principio in dies locus idem obtinuit.

Construxit igitur praedictum coenobium primitus Pater monachorum supradicti Balmensis monasterii, Berno vocatus, jubente Willermo piissimo Aquitanorum duce, in pago Matisconense, super Graonam fluviolum. Quod etiam coenobium in primo non amplius quam quindecim terrae colonias dicitur in dotem accepisse. Fratres tamen duodecim numero inibi memorantur convenisse. Ex quorum veluti optimo semine multiplicata stirps Domini exercituum innumerabilis magnam orbis plagam cognoscitur replesse. Qui quoniam his, quae Dei sunt, [Col. 0655A] videlicet justitiae et pietatis, operibus incessanter adhaeserunt, idcirco bonis omnibus repleri meruerunt, insuperque futuris imitabile reliquerunt exemplum. Nam post praefatum Bernonem suscepit regiminis curam sapientissimus abbas Odo, vir per omnia religiosissimus, qui fuerat sancti Martini Turonis Ecclesiae praepositus, moribus et conversatione sanctitatis valde ornatus. Hic enim in tantum hujus instituti propagator exstitit, ut a Beneventana provincia quaeque habebantur in Italia et in Galliis usque Oceanum mare potiora monasteria illius ditioni gratularentur esse subjecta. Post cujus obitum successit Heimardus vir simplex in ipsius locum. Qui licet non adeo famosissimus, regularis tamen observantiae non impar custos. [Col. 0655B] Post hunc quoque sanctus ac venerabilis eligitur Maiolus, cujus superius memoriam fecimus, qui etiam successorem sibi monachorum Patrem praevidit Odilonem. Hic etenim quintus a primo Bernone abbas exstitit praedicti Cluniensis coenobii. Ex quo videlicet coenobio per diversas provincias fratres saepius petiti, atque monachorum Patres ordinati, plurimum Domino acquisivere lucrum. Hic tamen Pater, scilicet Willermus, de quo in praesentiarum sermo exordium habuit, prae omnibus exinde praecedentibus praescriptae institutionis laboriosior ac spermologius fructificatior est repertus.



CAPUT VI. De sanctorum pignoribus ubique revelatis.

[Col. 0655C] Candidato, ut diximus, in novatis ecclesiarum basilicis universo mundo, subsequenti tempore, id est, anno octavo infra praedictum millesimum humanati Salvatoris annum, revelata sunt diversorum argumentorum indiciis, quorsum diu latuerant, plurimorum sanctorum pignora. Nam veluti quoddam resurrectionis decoramen praestolantes Dei nutu fidelium obtutibus patuere, quorum etiam mentibus plurimum intulere solamen. Haec enim revelatio primitus in Senonica Galliarum urbe, apud ecclesiam beati martyris Stephani dignoscitur coepisse. Cui etiam praeerat archipraesul Leotericus, a quo scilicet admiranda relatu reperta sunt ibi antiquorum sacrorum insignia. Quippe inter caetera perplura, quae latebant, dicitur virgae [Col. 0655D] Moysi invenisse partem. Ad cujus rei famam convenerunt quique fideles, non solum ex Gallicanis provinciis, verum etiam ex universa pene Italia, ac de transmarinis regionibus, simulque aegrotantes non pauci sanctorum interventu exinde redierunt incolumes. Sed, ut saepissime contigit, quoniam unde humana utilitas sumit exordium, cupiditatis vitio impellente, exinde solet incurrere casum, nam praedicta urbs conventu populorum, ut diximus, gratia pietatis effecta opulentissima, conceperunt illius habitatores nimiam pro tanto beneficio insolentiam. Siquidem mortuo ipsius civitatis comite, Frotmundo nomine, viro aeque simplicissimo, suscepit ejus filius principatum satis nequam, res civiles [Col. 0656A] dispositurus. Nimium quippe flagitiosus effectus, ecclesiae insuper decus, nisu quo valebat, foedare tentabat. Judaeorum quoque in tantum praevaricatorias diligebat consuetudines, ut se regem ipsorum suo praenomine, Rainardus quippe dicebatur, suis omnibus imperaret. Cum enim in caeteris mendacissimus, etiam Christianae fidei insidiosus habebatur detractor. Atque ideo pauperum indicia absque ulla promulgabat pietate, penitus humanitate remota. Nam rei, quam dicturus sum, tot testes exstiterunt quanti in eadem civitate eo tempore vivebant homines.

Comprehensus aliquando flagitiosus quidam, furtum faciens, ductusque ad eum ut ejus audientia, quid de eo faciendum esset, assignaretur. Qui statim [Col. 0656B] omni miseratione remota suspendi in patibulo illum adjudicavit. At ipse qui deprehensus fuerat lacrymabiliter praedictum Rainardum rogare coepit, ut ei ad praesens vitam indulgeret, promittensque se deinceps non latrocinaturum. Sed nequicquam. Crudelior quippe fiebat sacramentis etiam se obstringens, non ultra victurum obsecrantem se miserum. Qui videns minime posse prolatam de se immutare sententiam, hoc solummodo impetravit, ut praedicto fieret confessus suorum facinorum episcopo; sibique protinus morituro, quod hujus ministerio concessum est, clementer remitteret. Quod ut obtinuit, illico a nequam ministris compellitur suspensum iri; eductusque ad constitutum locum haec verba saepius iterabat: Domine Jesu, qui in hac [Col. 0656C] die pependisti in cruce pro salute hominum, indulge mihi. Erat enim ille dierum sextus, qui idcirco fidelibus universis reverentior habetur. Esto: vincitur, elevatur, arctatoque suspenditur gutture. Cunctisque ab hac funesta, ut putabant, exsecutione recedentibus, pendens velut exanimis mansit in diem alterum. Tunc nutu divino ruptis ligaminibus suscepit terra solutum hominem, pariter et vivum qui cogebatur subire necem sibi sublatus per aeris vacua. Qui ingressus civitatem stupidum universis praebuit spectaculum. Sed heu! proh dolor! ad pristina reversus flagitiosus evasit.

Cui rei simile fertur contigisse in Trecassina civitate non longo ante tempore. Nam dum quidam fures, boves prae se minantes, a dominis boum insequi [Col. 0656D] se intellexissent, commiserunt eosdem boves viro cuidam seni et innocenti, quasi victus necessaria quaesituri, revera fugae praesidium petentes evasuri. Quod cum fecissent, statim deprehensus est senex cum bobus; trahitur, caeditur, ac reorum more vincitur. Ductusque ad principem civitatis, comitem videlicet Heribertum, vult causam discutere. Non auditur; quin potius quasi cruda senectute reus necis, suspendio ab eodem comite adjudicatur. Quodque etiam absque ulla dilatione peractum est. Sed mox ut suspendium pertulit, mirum in modum juvenca magni et pervalidi corporis, erecto corpore cornua suspensi plantis supposuit, sicque per triduum sine dolore visum sustinuit. Expletoque [Col. 0657A] triduo, audivit is qui pendebat viatores juxta praetereuntes sermocinari ad invicem. Qui exclamans voce qua potuit, ad deponendum se quantocius venire rogabat. Illi vero audientes daemonica fieri illusione credebant. Proclamante quoque ipso attentius, seque vivere affirmante, occurrerunt viri, solventes illum deposuerunt. Qui perductus ad civitatem, dum percunctaretur quomodo tandem in patibulo pendens sese habuisset, aiebat: »Dum essem, inquiens, junior, accepta jam conjuge, excepi cum ipsa oblatum mihi a quodam de sacro fonte filiolum, cui etiam consensimus dare, ex nostra parva facultatula, quem solum de matre susceperamus liberali gratia vitulum unum. Ut enim pridem sum dimissus celsa de trabe pendere, visa est mihi [Col. 0657B] grandior universis occurrisse, extensoque corpore atque erecta cervice leniter meis submisit cornua plantis, ac me hujusmodi, quandiu pependi, sustinuit.« Hoc vero illo qui servatus a morte fuerat referente, ad illius exemplum data est postmodum in gyro filiolis fontis sacrae fidei vitulorum innumera multitudo. Praeterea Rainardo, ut diximus, judaizante, quin potius insaniente, suasum est regi, qui videlicet illum frequenter ob suam improbitatem redarguerat, ut scilicet tantae civitatis principatum regio subjugaret dominio, ne siquidem diutius vires pessimi incrementi sumeret scandalum sacrae fidei. Qua ratione rex compulsus, misit exercitum, qui praedictum Rainardum a civitate pellerent, sibique illam tuendam servarent. Venientes vero qui [Col. 0657C] missi fuerant a rege, ceperunt urbem cum nimia depopulatione, partem etiam ejus non modicam incendio cremavere. Superavit siquidem magnitudinem prioris gaudii promerentibus flagitiis enormitas calamitatis.



CAPUT VII. De eversione templi Hierosolymorum, et caeae Judaeorum.

Eo quoque tempore, id est anno nono post praefatum millesimum, ecclesia, quae apud Hierosolymam sepulcrum continebat Domini ac Salvatoris nostri, eversa est funditus jussu principis Babylonis. Cujus videlicet eversionis occasio tale, quod dicturi sumus, cognoscitur exordium habuisse. Cum enim de toto terrarum orbe ob insigne Dominicum memoriale [Col. 0657D] plurima fidelium multitudo Hierosolymam visitaturi pergerent, rursus coepit invidus diabolus per assuetam sibi Judaeorum gentem verae fidei cultoribus venenum suae nequitiae propinare. Erat igitur hujus generis apud Aurelianensem Galliarum regiam urbem non modica multitudo, qui caeteris suae gentis tumidiores, et invidi atque audaciores sunt reperti. Hi denique nequam consilio inito corruperunt quemdam data pecunia, videlicet girovagum sub peregrino habitu, nomine Robertum, fugitivum utique servum beatae Mariae Melerensis coenobii. Quem accipientes caute miserunt ad principem Babylonis cum Hebraicis characteribus, scriptis epistolis, pictaciolis ferri baculo insertis, ne [Col. 0658A] quo casu potuissent ab eo divelli. Qui egressus detulit litteras praedicto principi refertas dolo et nequitia; et quoniam, nisi celerius domum Christianorum venerabilem subverteret, sciret se in proximum Christianis regnum illius occupantibus omni penitus dignitate carere. His vero princeps auditis, protinus furore arreptus, misit Hierosolymam de suis qui praedictum funditus subverterent templum. Qui venientes fecerunt ut eis fuerat imperatum. Ipsum quoque concavum sepulcri tumulum ferri tuditibus quassare tentantes minime valuerunt. Tunc etiam beati martyris Georgii ecclesiam in Ramulo pariter subverterunt, cujus olim virtus Sarracenorum nimium gentem terruerat. Fertur enim crebro illuc eos ingredi cupientes raptum caecitatem [Col. 0658B] pertulisse. Everso igitur, ut diximus, templo, post paululum manifeste claruit quoniam Judaeorum nequitia tantum nefas sit patratum. Utque divulgatum est per orbem universum, communi omnium Christianorum consensu decretum est ut omnes Judaei ab illorum terris vel civitatibus funditus pellerentur. Sicque universi odio habiti, expulsi de civitatibus, alii gladiis trucidati, alii fluminibus necati diversisque mortium generibus interempti; nonnulli etiam sese diversa caede interemerunt, itascilicet ut, digna de eis ultione peracta, vix pauci illorum in orbe reperirentur Romano.

Tunc quoque decretum est ab episcopis atque interdictum ut nullus Christianorum illis se in quocunque sociaret negotio. Si qui tamen de illis ad [Col. 0658C] baptismi gratiam converti voluissent omnemque Judaicam respuere consuetudinem vel morem, illos tantum suscipere decreverunt. Quod et fecerunt plurimi illorum magis amore praesentis vitae coacti metu mortis quam vitae sempiternae gaudiis. Nam quicunque illorum sese tales mentiendo fieri poposcerant paulo post ad morem pristinum sunt impudenter reversi. Praeterea his ita gestis, praedictus litterarum bajulus ad nativum male securus repedavit solum. Coepit itaque sedulo perquirere si forte quempiam gentis suae fraudis conscium reperiret. Inventis vero perpaucis in civitate Aurelianorum pavide admodum degentibus, rursus coepit illorum familiarius uti consortio. Accidit igitur ut quidam peregrinus, ejus in transmarino socius itinere atque [Col. 0658D] certissime illius itineris conscius negotii, illuc deveniret rursusque illum Judaeorum amicitiis nimis haerere cerneret; palam universis indicare curavit quanti mali gerulus ille esset homoncio, ex cujus rei causa Judaeorum potiretur opibus. Qui, illico comprehensus acrisque agitatus verteribus, propriae dilationi confitetur crimen, moxque a ministris regis in conspectu totius plebis extra civitatem igni est traditus atque consumptus. Judaei tamen profugi ac vagabundi, qui in locis abditis delitescentes praedictae superfuerant cladi, post quinquennium eversionis templi coeperunt in urbibus apparere perpauci. Et quoniam oportet, quamvis ad illorum confusionem, ut ex illis aliqui in futurum supersint, [Col. 0659A] vel ad confirmandum proprium nefas, seu ad testimonium fusi sanguinis Christi, idcirco vero credimus Christianorum animositatem divina dispensante providentia in eis ad tempus mansuevisse. Eodem nihilominus anno, divina propitiante clementia, coepit mater ipsius principis, videlicet Ammirati Babylonis, mulier Christianissima, nomine Maria, reaedificare Christi templum, jussu ejus filii eversum, politis et quadris lapidibus. Nam et vir ipsius, quasi alter Nicodemus, pater hujus scilicet de quo praesens est sermo habitus, occulte Christianus dicitur fuisse. Tunc quoque de universo terrarum orbe incredibilis hominum multitudo exsultanter Hierosolymam pergentes, domui Dei restaurandae plurima detulerunt munera.



CAPUT VIII. De haeresi apud Aurelianos reperta.
[Col. 0659B]

Tertio de vicesimo infra jam dictum millesimum anno, reperta est apud praefatam Aurelianensem urbem cruda nimium atque insolens haeresis, quae scilicet diutius occulte germinata, in perditionis segetem male pullulans, plures in suae caecitatis praecipitavit laqueum. Fertur namque a muliere quadam ex Italia procedente, haec insanissima haeresis in Galliis habuisse exordium, quae ut erat diabolo plena seducebat quoscunque volebat, non solum idiotas et simplices, verum etiam plerosque qui videbantur doctiores in clericorum ordine. Quae scilicet veniens civitatem Aurelianensem, dum moraretur ibi per aliquod spatium temporis, veneno suae [Col. 0659C] nequitiae plures infecit. Quod etiam seminarium nequam in pluriores hi qui susceperant toto conamine spargere nitebantur. Fuerunt nempe hujus perversi dogmatis haeresiarches duo, heu! proh dolor! qui in civitate putabantur genere ac scientia valentiores in clero, quorum unus Heribertus, alter Lisoius dicebatur. Hi denique, quandiu res latuit, tam apud regem quam apud palatii proceres summam obtinuerant amicitiam. Nempe idcirco facilius quosque decipere potuerunt, quorum mentes amor fidei universalis minus astrinxerat. Qui non solum in praedicta urbe, sed etiam in vicinis urbibus malignum dogma spargere tentabant, dum quemdam sanae mentis in Rothomagorum civitate presbyterum cupientes suae consortem facere vesaniae, missis legatis [Col. 0659D] qui ei omne secretum hujus perversi dogmatis explanantes, docerent. Dicebant nempe fore in proximum, in illorum scilicet dogma cadere populum universum. Quibus compertis, presbyter sollicite perrexit ad Christianissimum comitem ejusdem civitatis Richardum, exposuit ei omnem rei, ut compererat, ordinem. Qui videlicet comes protinus misit celeriter ad regem, palam ei faciens clandestinam in regno proprio Christi ovium pestem. Ut autem cognovit rex, scilicet Robertus, ut erat doctissimus ac Christianissimus, tristis ac moerens nimium effectus, quoniam et ruinam patriae re vera et animarum metuebat interitum, idcirco quantocius Aurelianis properans, convocatis plurimis episcopis et abbatibus [Col. 0660A] ac religiosis quibusque laicis, acerrime coepit perscrutari qui essent auctores hujus perversi dogmatis, vel qui parti illorum jam decepti consentirent. Facta igitur perscrutatione inter clericos, quomodo unusquisque sentiret et crederet ea quae fides catholica per doctrinam apostolicam incommutabiliter servat et praedicat, illi duo, videlicet Lisoius et Heribertus, statim se aliter sentire non negantes, quales diu latuerant, manifestaverunt. Deinde vero plures post illos se parti istorum profitebantur haerere, nec ulla ratione se posse affirmabant ab illorum segregare consortio. Quibus compertis, tam rex quam pontifices tristiores effecti interrogaverunt illos secretius, utpote viros hactenus in omni morum probitate perutilissimos, quorum unus Lisoius in [Col. 0660B] monasterio sanctae Crucis clericorum charissimus habebatur; alter idem Heribertus sancti Petri ecclesiae, cognomento Puellaris, capitale scholae tenebat dominium. Qui dum interrogati fuissent, a quo vel unde eis ista praesumptio accidisset, hujusmodi dederunt responsum: »Hoc enim diu est quod sectam, quam vos jam tarde agnoscitis, amplectimur, sed tam vos quam caeteros cujuscunque legis vel ordinis in eam cadere exspectavimus; quod etiam adhuc fore credimus.« His dictis, continuo palam exposuerunt omnium antiquarum stultissimam ac miserrimam, nempe sui deceptricem, haeresem. Cujus videlicet ratiocinatio tanto minus erat idoneis sermonibus obnixa, quanto constat esse illi ter veritati contrariam. Dicebant ergo deliramenta esse, quidquid [Col. 0660C] in veteri ac novo canone certis signis ac prodigiis veteribusque testatoribus de trina unaque Deitate beata confirmat auctoritas. Coelum pariter ac terram, ut conspiciuntur, absque auctore initii semper exstitisse asserebant. Et cum universarum haeresum insanientes, canum more latrantes deterrima, in hoc tantum Epicureis erant haereticis similes, quoniam voluptatum flagitiis credebant, non recompensari ultionis vindictam. Omne Christianorum opus, pietatis duntaxat et justitiae, quod aestimatur pretium remunerationis aeternae, laborem superfluum judicabant esse. Interea his aliisque quamplurimis insaniis impudenter ab eisdem prolatis, defuere fideles atque idonei testes veritatis, qui illis sufficienter se vellent tam veritati quam propriae acquiescere [Col. 0660D] saluti, respondere de suis caecis atque erroneis assertionibus valerent.

Sed et nos quoque secundum exiguitatem nostri intellectus, his, quos praenotavimus, illorum erroribus vel per pauca respondere decrevimus. Primitus tamen fideles hortamur universos ut interim montes illorum praesagium serenet Apostoli, qui praevidens in futuram hujusmodi cautelam intulit. Oportet, inquit, haereses esse, ut ii qui ex fide sunt probentur. In hoc igitur permaxime istorum insipientia deprehenditur, atque ipsi omni scientia ac sapientia vacui pernoscuntur, cum negent creaturarum auctorem universarum, scilicet Deum. Quoniam manifestum est quod omne, quantaecunque sit molis vel magnitudinis, [Col. 0661A] si cujusque superatur magnitudine, a maximo omnium cognoscitur processisse: pari quoque ratione sciendum est, tam de re corporea quam incorporea. Sciendum etiam, quoniam quaecunque res, sive corporalis sive incorporalis, per quodlibet accidens vel motione, vel cujuslibet alternitate sit diversa ab immobili rerum praeceptore, constat eam processisse per ipsum, et si forte quieverit finem expetere. Cum enim totius Conditor creaturae propria essentia sit immobilis, propria essentia bonus simulque verax, sua omnipotentia naturarum modos distribuens ordinansque ineffabiliter, non exstat praeter eum, ubi quietem expetant, nisi unde processerant redeant. Manifestumque est nihil in universis factori deperisse, nisi illud quod procaciter [Col. 0661B] ab illo constitutae transcendit ordinem naturae. Et idcirco omnis res tanto melius veriusque est quod illam constat esse, quando solidius firmiusque in propriae naturae ordine consistit. Sicque fit, ut universa quae illius dispositioni incommutabiliter obediunt, continue serviendo auctorem praedicent. Si qua vero res procaciter ab eo deviando in deterius cecidit, caeteris jure manentibus documentum praebuit. In praedictis videlicet creaturis quoddam medium continet genus hominum, potius scilicet cunctis animantibus, atque inferius coelestibus spiritibus. Quod utique genus, ut diximus, velut medium superorum inferorumque, si cui parti plus adhaeserit, illi efficitur conformis. Ideoque tanto infimis potius atque melius efficitur, quanto supernorum spirituum [Col. 0661C] naturam imitatur. Soli etiam homini datum est, prae caeteris animantibus fore sese beatius, quoniam quidem et illum duntaxat, si caruerit, omnibus fieri devenire miserius (?). Quem videlicet conditionis ordinem caute ab initio providens omnipotentis bonitas Conditoris, cernensque saepius eumdem videlicet hominem deserendo supera, involvi nimium infimis, fecit proinde plura identidem pro tempore ad eruditionem illius gratia erectionis prodigia. Hujus quoque rei testis vel documentum exstat omnis divinarum liber vel pagina litterarum. Quae scilicet litterae ipsius Omnipotentis magisterio repertae, cum ejus specialiter multimoda gerant testimonia, mentem etiam seu intellectum hominis in eisdem eruditi ad cognitionis respectum sui erigunt Conditoris. Denique [Col. 0661D] dum eidem homini depositae ostendunt super quae sit constitutus, aut sub quibus positus, inexplebile ingerunt ei desiderium; quoniam tantum ei incipiunt displicere universa quae adsunt, quantum incalescit ad amorem illorum quae desunt, fitque tanto melior atque pulchrior, quanto his per amorem haeserit vicinior. Atque in quantum melior, in tantum illi, qui summe bonus exstat, Creatori similior. Et idcirco patenter datur intelligi, quoniam quisquis hominum hujus amoris vacuus fuerit desiderio, omni procul dubio fiet pecude miserior ac deterior. Quippe qui solus prae cunctis animantibus aeternitatis potuit consequi beatitudinem, nullum praeter eum corporale animal proprii erroris vel [Col. 0662A] flagitii aeternam sentiet vindictam. Sed et si cujus hominis animus sui Conditoris cognitionem desiderat, expedit ut primum studeat, qualiter sese ut praevaluerit intelligat. Quoniam sicut non contemnenda testatur auctoritas, quod in ea parte praecipue gerit homo speciem Conditoris, qua valet prae caeteris animantibus dono atque virtute rationis. Sed et sicut rationis bonum custodiunt sui moderamen et auctoris dilectio, id est vera humilitas et perfecta charitas, ita illius annullant utilitatem nequam concupiscentia et furor. Hisque non repugnando efficitur homo bestiis similis, illis inserviendo conformatur ad speciem vel imaginem Conditoris, ut videlicet per humilitatem sese quid sit intelligat, per dilectionem vero in boni Conditoris [Col. 0662B] similitudinem transeat. Ob id etiam constituuntur ei solummodo ab hominibus preces et donaria, ut vel illis donum rationis servet integrum, seu, quod minus est, aut depravatum Conditoris bonitas augeat et reformet. Simul etiam laus et benedictio exhibentur eidem Conditori ut fiant hominibus sana mente ac ratione vigentibus illius testimonium cognitionis; et quanto plus cuique contigerit in Conditoris cognitionem proficere, tanto magis reperiet idem homo se ipsum per eamdem cognitionem et plus et melius effectum esse. Nec isdem poterit in aliquo Conditoris sui opere existere blasphemus, qui illius cognitione omnimodis melior quam exstiterat fuerit effectus. Atque ideo manifestum est, quoniam quicunque illius operationis [Col. 0662C] blasphemus exstitit, ejus cognitionis alienus fuit. Unde etiam certissime comprobatur, quoniam sicut ad summum bonum deducit omnem hominem Creatoris cognitio, sic demergit ad extremum malorum illius ignoratio. Nam plures illius beneficiis per insipientiam ingrati, ac misericordiae operibus illudentes atque increduli, pecudibus deteriores effecti, qui etiam in suae caecitatis caliginem perpetuo sunt demersi. Et quod plerisque contigit, factum in suae salutis maximum remedium, exinde sibi alii acquisiere praeeunte culpa aeternum detrimentum. Hoc perspicacissime et permaxime claret in omnipotentis Patris singulari gratia, sponte de coelo hominibus ab eo in mundo missa per suae majestatis atque Deitatis coaeternum Filium, videlicet Jesum Christum. [Col. 0662D] Qui scilicet cum Patre aeque origo omnis vitae et veritatis atque bonitatis exhibuit se plane credentibus. Quibusque a saeculis incognitum, occultis aenigmatibus involutum, de se etiam testimonium perhibentium Scripturarum, adimplebile documentum. In quo etiam veracibus verbis et prodigiis seipsum, et suum Patrem atque eorum Spiritum in tribus discrete certissimis personis unum idem esse, id est unius aeternitatis et potentiae uniusque voluntatis atque operationis, et quod idipsum totum est, unius bonitatis et per omnia coaequalis essentiae. Ex quo scilicet, et per quem, et in quo sunt omnia, quae vere esse habent, plenum semper et aequale subsistens, ante omnia temporum curricula rerum [Col. 0663A] principium. Cujus etiam tota plenitudo per omnia, et finis omnium. Sed cum ipse Omnipotens in quodam creaturarum medio, videlicet in homine, suam expressisset imaginem, illumque proprio dimisisset arbitrio, insuperque omnia mundi optima illius ditioni subdidisset, neglecto propriae constitutionis moderamine, ac plus quidpiam vel aliud quam auctoris voluntas illum decreverat sese existimans fore, continuo tanto deterior est effectus, quanto praesumptior. Ad cujus potiorem etiam reformationem idem Conditor personam filii suae Deitatis misit in mundum, sui praeformatam sumere imaginem. Quae scilicet quanto utilior ac decentior, tanto subtilior ac mirabilior. Quam etiam plerique hominum non valentes, seu minus volentes credere, vel amare, [Col. 0663B] ut sic tandem in illa suae salutis sufficientiam potuissent intellectam reperire; potiusque diversis impliciti erroribus tanto exstiterunt veritatis rebelles, quanto probantur illius cognitionis expertes. De quorum procul dubio sorte sunt universae haereses, vel quorumcunque errorum sectae in toto terrarum orbe. Quibus scilicet omnibus, nisi conversi sequantur Jesum gesta plenitudine, melius fuerat non fuisse. At quorum mens plena fide amando et credendo illi obedivit, tanto meliores ex eo effecti quanto perfectius adhaeserunt illi, qui est initium et perfectio totius boni. Ex his nempe constat tota sanctorum laudabilis summa, quorum venerabilis memoria universa saeculorum ornat tempora. Quibus etiam datum est cum universorum [Col. 0663C] Creatore perenne et feliciter esse et vivere, illiusque semper agnitionis visione beatiores fore. Nos igitur tandem credimus, ut spoponderamus, his paucis illorum damnatorum insaniae sufficienter respondisse. Praeterea cum a pluribus omni sagacitate laboratum fuisset, qualiter deposita mentis perfidia veram et universalem reciperent fidem, atque illi omnimodis se facere denegarent, dictum est eis, quoniam nisi celerius ad sanam fidei mentem redeant, regis jussu et universae plebis consensu igne essent protinus crematuri. At illi male in sua confisi vesania, vel pertimescere se jactantes, seque evasuros ab igne illaesos promittentes, quin potius ad meliora sibi suadentibus spernendo illudebant. Cernens quoque rex et universi qui aderant, [Col. 0663D] minus posse illos revocari ab insania, jussit accendere non longe a civitate ignem permaximum, ut vel eo forte territi a sua malignitate desinerent. Ad quem cum ducerentur, rabida adacti dementia, se omnimodis hoc velle proclamabant ac sese ultro ad ignem trahentibus inferebant. Quibus ad ultimum numero 13 igni traditis, cum jam coepissent acrius aduri, coeperunt voce qua poterant ex eodem igne clamare se pessime deceptos arte diabolica nuper de universorum Deo ac Domino male sensisse, et ob hanc ab eisdem illatam ei blasphemiam illos temporali atque aeterna ultione torqueri. His vero plures e circumstantibus auditis, humanitatis pietate permoti accedentes, ut vel semivivos ab igne [Col. 0664A] eriperent, minime valuerunt, quoniam vindice flamma consumente illos, continuo in pulverem sunt redacti. Si qui vero postmodum hujus perversitatis sectatores fuerunt reperti, simili ultionis vindicta ubique fuerunt perditi. Praeterea venerabilis catholicae fidei cultus, exstirpata insanientium pessimorum vesania, ubique terrarum clarior emicuit.



CAPUT IX. De filiis regis ejusdem.

Suscepit igitur praefatus rex de suprascripta conjuge sua filios quatuor, providusque de regni successu, elegit regnare post se illorum primogenitum Hugonem nomine, puerum adhuc, clarissimae indolis illustrem. Cumque de ipsius sacrando sublimio primates regni sagaciores consuluisset, tale [Col. 0664B] ei dedere responsum: »Sine puerum, rex, si placet, crescendo procedere in viriles annos, ne, veluti de te gestum est, tanti regni pondus infirmae committas aetati.« Erat autem idem puer ferme decennis. Qui minime illorum acquiescens dictis, matre praecipue instigante, regio in Compendio adscitis regni primoribus, coronam, ut decreverat, ex more a pontificibus fecit puero imponi. In processu quoque temporis cum adolevisset, cernens se nil dominii rei peculiaris praeter victum et vestitum ex regno, unde coronatus fuerat, posse mandare, coepit corde tristari atque apud patrem ut ei quidpiam dominii largiretur conqueri. Quod ejus mater comperiens, ut erat avarissima maritique magistra, fieri renitens, insuper conviciis ac maledictis juvenem [Col. 0664C] lacessebat. Et sicut quidam ait: Novi ingenium mulierum, cum velis, ipsa nolit; at si nolis, cupiet ultro: nam quae prius, ne fastu regni careret aliquo, ingruente mariti infortunio contra omnium sola decretum sublimavit puerum, postea toto mentis nisu, ac si hostem alienigenam, turpabat illum verbis et operibus. Ille vero cernens se non posse diutius talia aequanimiter tolerare, junctis secum aliquibus suae aetatis juvenibus, coepit infestari ac diripere ad libitum res genitorum. Tamen paulo post Dei nutu in se reversus, ad genitores rediens, humili eos satisfactione benevolos erga se reddidit. Tunc demum ab eisdem largitur illi, ut optimum decebat filium, jus ubique ac potestas regni. Sed qualis et quantus postmodum exstitit, praesenti [Col. 0664D] stylo nequit explicari. Quam humilis ac dulcis eloquio, patri ac matri servis obedientior, pauperum largus dator, monachorum et clericorum consolator, nec non apud patrem cunctorum rogantum fidelissimus interventor, quam affluenter in cunctis optimis melior, quis valet exsequi relator? Hujusmodi enim fama ubique provinciarum percitus peroptabatur a multis, praecipue ab Italicis, ut sibi imperaret, in imperium sublimari. Nam et ex cognomento proavi, Magnus Hugo dicebatur a cunctis. Dum igitur incomparabili mentis simul ac corporis decore floreret, exigentibus majorum flagitiis, repente illum mors invida mundo subripuit. Sed quale justitium contigit universis, nullo sermone [Col. 0665A] valet exprimi. De cujus etiam funere subsequentes iambicos rogatus a fratribus cecini:

Plasmator, parce moestis mundialibus,
Succurrat fletus intimis doloribus:
Pascat moerentes singultuum gemitus,
Humanum decus dum rapit interitus.
Annis florebat mundo juvenilibus,
Ter denis minus excreverat duobus,
Regnorum lumen Hugo, regum maximus.
Quem nox funesta invidit hominibus.
Non alter nostro talis emicat aevo,
Regnis spectatus, adscitus imperio.
Bellorum tanto decoretur triumpho,
Vigore pari valeat corporeo.
Quo gens Francorum vigebat laetabunda,
[Col. 0665B] Fideique pace tota simul Gallia.
Omnis quem prona poscebat Italia,
Caesar ut jura promeret regalia.
Sed te non nostra, juvenum pulcherrime,
Heu! proh dolor! tempora meruere;
Quibus inundant malorum miseriae,
Vires bonorum corruunt assidue.
Tu dolor matris, calamitasque patris,
Crudele nimis monimentum germanis:
Moeror communis cunctis in palatiis,
Justitiumque populorum ultimis.
Leone presso, virgo solem ceperat,
Tua cum dirus membra pallor occupat.
Denis diebus sorte fit lux septima,
Te patri fama perdidisse nuntiat.
[Col. 0665C] Jam saeculorum, cerne, rector optime,
Gentem Francorum qui regat tutissime,
Hostemque saevum valeat repellere:
Pactum quietis illi da perpetuae.
Qui in eadem qua primitus coronatus fuerat ecclesia, beati martyris Cornelii videlicet, regio in Compendio est sepultus. Post cujus obitum coepit iterum idem rex tractare, quis potissimum ex residuis filius post se regnare deberet. Constituerat autem secundum Burgundiae ducem Henricum nomine post Hugonem natum, ipsumque decrevit pro fratre in regnum sublimare. Sed rursum mater muliebri animositate agitata, tam a patre quam a caeteris, qui parti illius favebant, dissentit, dicens: Tertium [Col. 0665D] ad regni moderamen praestantiorem fore filium, qui et Roberti patris nomine censebatur. Hoc quippe inter fratres seminarium discordiae fuit. Coadunatis denique rex metropoli Remis regni primatibus, stabilivit regni coronae Henricum, quem delegerat. Tunc demum post aliquod temporis spatium, illi duo fratres, firmato amicitiae foedere, praecipue ob insolentiam matris coepere vi invadere vicos et castella sui patris, ac circumcirca diripere quae poterant bonorum illius. Nam ille, quem regem fecerat, Drogas illi castrum subripuit: alter vero in Burgundiae partibus Avallonem atque Belnensem [al., Bellensem]. Pro quibus rex gravi turbatus amore, colligens exercitum ascendit Burgundiam: bellum plus [Col. 0666A] quam civile patratur. Interea cum super his venerabilem Patrem Willelmum consuluisset, apud Divionensi castro, quid agere deberet; oransque, ut erat vir totius mansuetudinis et pietatis, qualiter tam pro se quam pro illis Dominum oraret, tale responsum ab eodem suscepit: »Meminisse te, o rex, convenit injuriarum opprobriorumque patri ac matri a te illatorum in tua juventute, quoniam talia tibi, justo judice Deo permittente, a filiis ingeruntur, qualia tu ipse genitoribus ingessisti.« Haec audiens rex patientissime tulit; seque ultro culpabilem clamans, non negavit. Deinde post obsidionem ac depopulationem utriusque provinciae, ad pacem redeuntes, paulisper quieverunt. Anno quoque sequenti mense Julio Robertus rex apud castrum Meledunense [Col. 0666B] diem clausit extremum, delatumque est corpus ejus ad ecclesiam sancti Dionysii martyris, ac in eadem sepultum. Tunc rursus oritur inter matrem et filios rediviva discordiae crudelitas, ac praeteritarum irarum frena laxant inveterata odia. Diu multumque vastando res proprias debacchatum est, donec Fulco Andegavorum comes, cognatus [al., avunculus] scilicet ipsorum, matrem redarguens cur bestialem vesaniam erga filios exerceret, utrumque parentem in pacem reduceret. Sequenti vero anno eodem mense, atque in eodem castro quo rex obierat et ipsa obiit, indeque portata est ad sancti Dionysii basilicam, ac juxta regem sepulta. Henricus nempe rex, paternis rebus potitus, germanum suum Robertum constituit Burgundiae ducem. Praeterea [Col. 0666C] cum idem rex rempublicam vivaci mente et agili corpore regni sui discuteret, tunc contigit ut Leotericus Senonum archipraesul obiret. Ille vero unum de suae gentis nobilibus consecrari mandavit atque in ejus loco subrogari. Sed Odo rerum ditissimus, licet fide pauper, alterum econtra delegerat, ne jus regium hac in parte foret integrum. Nam qui viventi patri Roberto multa tam vi quam calliditate subripuerat; arte simili filiis facere cupiebat. Cum enim primitus civitates, Trecorum videlicet ac Meldorum, cum multiplicibus castris, illi praeripuisset, post mortem ejus conjugi et filiis illius Senonicam subripuit urbem, quam etiam tunc adversus illos infamis possessor vallaverat. Quod cernens Henricus, acra animi ferocitate tandiu illum insecutus est debellando, [Col. 0666D] quousque genu flectens ei se subderet, ejusque ditioni obediens pareret. Erat enim isdem Odo natus ex filia Chuonradi regis Austrasiorum Berta nomine, licet a patris sui proavis obscurae duxisset genus lineae. Et quoniam regi Rodulfo, avunculo scilicet ejus, non erat proles ulla, quae foret regni haeres, praesumpsit ipso vivente, vi potius quam amore, regni habenas praeripere, conferens insuper multa donaria, ut ei assensum praeberent primores patriae. Sed nequidquam: Domini est enim regnum, et cuicunque voluerit, dabit illud. Est etiam proverbium: Secundum fidem hominis erit amicus illius. Gens enim praecipue regni ejusdem assertionem fidei floccipendit, et foedus pro nihilo [Col. 0667A] ducit. Exstitit igitur post mortem Henrici imperatoris, qui fuit nepos regis Rodulfi, Chuonradus de quo in subsequentibus narrabimus, habens in conjugio neptem praefati Rodulfi: ob hoc maxime valenter resistens contradicebat Odoni. Quorum etiam lis acerrima regni utriusque maximam fecit depopulationem. Ad ultimum denique cum jam in conspectu Dei excederet mensura tanti mali, collecto undecunque exercitu permaximo, conscendit Odo in Tullensem pagum, quem jam saepius depopulaverat, ibique oppugnans cepit Barrense castrum, cum magna tamen diremptionis eversione totius provinciae. Cumque in eodem castro locatis militibus ad custodiam ferme quingentis, ut tamen ipse quantocius ad propria repedaret, utpote qui curis agitabatur [Col. 0667B] innumeris: praestolabantur itaque illum legati ex Italia directi, deferentes ei arrham principatus, ut agebant, totius Italiae regionis. Contempserant enim suum principem, praedictum videlicet Chuonradum, Mediolanenses, conjuratione facta adversus eum, junctis sibi quos poterant ex civitatibus in circuitu. Existimabant quoque eumdem Odonem posse percipere regnum Austrasiorum, atque ad eos transire, ut illis gereret principatum. Sed sicut ait Manufortis insignis praecentor bellorum Domini: Dejecisti eos, inquiens, dum allevarentur, ita contigit. Nam subito Gocilo dux totius primae Rhetiae regionis cis Rhenum cum exercitu nimio in eum irruens, omnem Odonis exercitum in fugam vertit, licet ex utraque parte plurima multitudo moriens [Col. 0667C] corruerit. Tunc denique et ipse Odo miserrime interiit; cujus lacerum cadaver Rogerius Catalonorum praesul, habens secum virum venerabilem abbatem Richardum, a caede suscipiens uxori reddidit. [(24) 1Kb] [Narrant etiam plerique, quod corpus ejus diu multumque quaesitum inveniri non potuit, donec uxor ejus veniens tali intersignio invenit: habebat enim verrucam inter genitalia et anum.] Quod sic inventum accipiens, direxit illud Turonis, ibique sepultum est juxta patrem suum in atrio sancti Martini superioris coenobii. Et quidem finis Odonis talis exstitit. Quem idcirco huic seriei intexere voluimus, qualiter impraesentiarum cognosceretur rerum Creator justissimus potenter explere, quod olim Thesmoforo suo Moysi promisit: Ego, inquiens, Dominus, [Col. 0667D] qui judico peccata patrum in filiis in tertiam et quartam generationem. Tertius namque hic Odo, de quo a nobis sermo superior est habitus, nepos fuit illius Tebaldi Carnoti comitis, cui cognomen Tricator fuit. Hic nempe quondam junctus Arnulfo Flandrensi comiti, expetens per legatos Willelmum Rothomagorum ducem velut ad familiare colloquium pacis, promittens se ex parte regis Francorum seu Hugonis Magni, qui fuerat filius Roberti regis, quem Otto dux Saxonum, postea vero imperator Romanorum, Suessionis interfecit, et utilia esse dicturum: at ille quoque, ut erat vir innocens, licet potentissimus, ubi illi constituerat, per fluvium Sequanae evectus [Col. 0668A] navigio, velociter illi adfuit. Qui dum simul convenientes irruunt in amplexus, unus simplicitate revera, caeteri dolo illecti, simulatae pacis atque amicitiae miscuere colloquia. Post finem vero insimulatorum verborum coepto recessu, jam longiuscule progrediente Willelmo, revocavit eum Tebaldus quasi secretiora adhuc ei loquens crediturus, seu charius valedicturus. At ille remum dextra accipiens, prohibuit ut nemo suorum exiens eum sequeretur; exsilivit ad ripam. Tebaldus quoque illum appropinquans, quasi aliquid locuturus, illico exerta, quam ad hoc tulerat sub pallio, spata, uno ictu a corpore caput decussit. Quod cernentes qui cum Willelmo venerant, remigando fugam arripiunt, nuntiavere Rothomagensibus ut contigerat. Erat enim Willelmo [Col. 0668B] filius ex concubina Richardus nomine, tamen adhuc adolescens. Quem accipientes sui statuerunt pro patre principem regni. Tebaldus nempe patrato scelere concitus perrexit ad Heribertum Trecorum comitem, petens ab eo sororem ipsius dari sibi in conjugium, uxorem scilicet praedicti Willelmi quem interfecerat. At ille statim promisit dari, vocans eam ad colloquium sui, quae nondum genuerat prolem, quasi consolaturus ex damno mariti, tradidit illam Tebaldo, detestabile satis in conjugium. Ex qua genuit Odonem, patrem videlicet istius, cujus finem teterrimum supra diximus. Illud etiam commemorari in calce tertii libelli placuit, qualiter vindex divina potestas totius boni moderatrix, insolentiae humani generis vel ultrix impraesentiarum exstiterit. Olim [Col. 0668C] igitur circa millesimum incarnati Verbi annum, cum rex Robertus accepisset sibi reginam Constantiam a partibus Aquitaniae in conjugium, coeperunt confluere gratia ejusdem reginae in Franciam atque Burgundiam, ab Arvernia et Aquitania, homines omni levitate vanissimi, moribus et veste distorti, armis et equorum phaleris incompositi, a medio capitis nudati, histrionum more barbis rasi, caligis et ocreis turpissimi, fidei et pacis foedere omnino vacui. Quorum itaque nefanda exemplaria, heu! proh dolor! tota gens Francorum nuper omnium honestissima ac Burgundionum sitibunda rapuit, donec omnis foret nequitiae et turpitudinis illorum conformis. Si quilibet vero religiosus ac Deum timens talia gerentes compescere tentavisset, ab [Col. 0668D] eisdem insania notabatur. Sed vir integerrimae fidei ac constantiae pater, videlicet Willelmus, quem jam supra commemoravimus, rejecto pudore sumptaque spiritali invectione, regem pariter ac reginam, cur talia in suo regno permitterent fieri, acerrime increpavit, quippe quod caeterorum honestissimum honore et religiositate diutius claruerat regnorum. Caeteros quoque inferioris gradus seu ordinis ita redarguens comminabatur, ut plerique monitionibus illius coerciti, relicta superstitiosa vanitate, in pristinum se reformarent usum. Asserebat igitur idem abbas haec omnia molimina calteria esse Satanae; ac si quis hominum talibus insigniis calteriatus ex [Col. 0669A] hoc saeculo migrasset, difficulter a diaboli vinculis posse eripi. In pluribus tamen nequam usus convaluit, cujus etiam detestans elogium paucis heroicis pernotavi:

Anno post Dominum terris de Virgine natum
Milleno, gravibus homines erroribus acti,
Dum cupimus rerum species intendere plures,
Praeteritisque placet studiis componere mores,
Objectat sese novitas incauta periclis.
Ecce priora sibi rident, et tempora nostri
Ludicra, quaeque probris sociant, tumque usibus aptant
Turpia nec horrent, animis et seria calcant.
[Col. 0670A] Quae justos rexere viros, honesta refutant.
Corpore perverso creat haec nunc vita tyrannos,
Trunca veste viros, sine foedere pacis ineptos.
Consilio muliebre gemit respublica laxa.
Fraus, raptus, quodcunque nefas dominantur in orbe.
Nullus honor sanctis, nulla est reverentia sacris.
Hinc gladius, pestisque, fames, populantur ubique.
Nec tamen impietas hominum correcta pepercit.
Ac nisi magna Dei pietas protenderet iram,
Infernus hos terricrepo consumeret ore.
Hoc habet infelix peccandi consuetudo,
Quod plus quis peccat minus hic peccare pavescat,
Quisque minus peccat, magis hic peccare timescat.



LIBER QUARTUS.
[Col. 0669]


CAPITULA LIBRI QUARTI.

    I. De universalitate Ecclesiae a Constantinopolitanis injuste requisita.
    II. De haeresi in Italia inventa.
    III. Quod peccatis hominum exigentibus, Domino permittente, a nequam spiritibus aliquando fiant miracula.
    IV. De fame validissima, quae contigit in orbe terrarum.
    V. De pace et abundantia anni millesimi a passione Domini.
    VI. De confluentia populi totius orbis, quae ad sepulcrum Domini Hierosolymis facta est.
    VII. De praeliis Sarracenorum adversus Christianos in Africae partibus.
    VIII. De Leuticorum praelio adversus Christianos in partibus Aquilonis.
    IX. De signo quod in sole apparuit.





PRAEFATIO.
[Col. 0669B]

Post multiplicia prodigiorum signa, quae tam ante quam post, circa tamen annum Christi Domini millesimum in orbe terrarum contigere, plures fuisse constat sagaci mente viros industrios, qui non his minora propinquante ejusdem Dominicae passionis anno millesimo fore praedixere; quod utique evidentissime contigit. Mortuo quoque, ut jam diximus, Henrico piissimo imperatore, cui scilicet nulla proles exstitit, qui in regnum post illum succederet, nonnulli sese inferre tentantes de primatibus, qui tamen potius ut regni corona fulgerent, quam profectum reipublicae moderamenque justitiae exercerent: prae cunctis ergo quidam Chuonradus, quem superius taxavimus, audax animo et viribus ingens, sed fide [Col. 0669C] non multum firmus. Cum enim diu multumque de constituendo regni principe, ac praecipue inter praesules, tractatum fuisset, visum est eis ipsum Chuonradum debere eligere, nisi quod unum intererat, propter quod Henricus etiam illum valde exosum habuerat. Habebat enim conjugem, quae illi erat affinis, quam etiam primitus quidam cognatus ipsius duxerat. Praeterea innotuerunt ei pontifices, quid potissimum vellet, aut tale conjugium, quod manifestissime sacrae auctoritati nimium repugnabat, tenere; seu, eo dimisso, coronam imperii sumere. Qui protinus dimittendum promisit talis incesti conjugium, seque parere diligentissime illorum dictis, et obedire consiliis. Deinde vero mittunt ad papam [Col. 0670B] Romanum, ut eis in hoc quod decreverant consentiret. Qui statim libentissime annuit, mandans insuper ut quantocius, suscepto Germaniae sceptro, Romam pergeret suscepturus totius Italiae coronam. Interea indeptus regni infula Chuonradus Italiam perrexit, secumque ducens uxorem, quam, ut diximus, illicito ceperat matrimonio. Cui protinus in descensu Alpium, quem Curiam Gallorum licet corrupte vocant, in oppido Cumis occurrit cum summo apparatu papa Romanus, ut ante spoponderat. Fuere tunc quidam de marchionibus Italiae, qui minus ei assensum praebuerunt. Sic enim illis facere mos est, ut jam supra taxavimus, in mortibus imperatorum. Nam et Papienses, caeterorum superbissimi, palatium regis in sua civitate operoso sumptu constructum [Col. 0670C] destruxerant usque ad solum. Ille vero ut comperit, ferociter irruit, Iporeiam primitus civitatem capiens, deinde caeteras cum castris universis propriae subjiciens ditioni. Sicque Romam deveniens, coronam ex more sumpsit imperii. Cui dum episcopi suggererent, ut auctoritate Romani pontificis, qualiter illis promiserat, repudium illiciti faceret conjugii, graviter accipiens, dixit: Se imperatorem creatum nullo modo debere uxore viduari, ac, sicut inepte ceperat, tenuit.



CAPUT PRIMUM De universalitate Ecclesiae a Constantinopolitanis injuste requisita.

Circa annum igitur Domini millesimum vicesimum [Col. 0671A] quartum, Constantinopolitanus praesul cum suo principe Basilio, aliique nonnulli Graecorum consilium iniere, quatenus cum consensu Romani pontificis liceret Ecclesiam Constantinopolitanam in suo orbe, sicuti Romana in universo, universalem dici et haberi. Qui statim miserunt qui deferrent multa ac diversa donorum xenia Romam tam pontifici quam caeteris quos suae parti favere conspicerent. Ubi convenientes, exposuerunt apud pontificem suae profectionis querelam. Sed quid non pertentat caecus amor habendi? estque proverbium, aureo pugillo murum frangere ferreum. Ac licet pro tempore philargyria mundi regina queat appellari, in Romanis tamen inexplebile cubile locavit. Mox namque ut videre Graecorum sibi deferre fulgidas opes, versum est cor [Col. 0671B] illorum ad fraudulentiae diverticula, pertentantes an forte clanculo concedere quiverant quod petebatur. Sed nequaquam. Non enim potest falli summa Veritas, quae spopondit: Portae inferi non praevalebunt adversus eam. Dum ergo adhuc leni sub murmure hujusce machinatores in conclavi sese putarent talia tractavisse, velox fama de ipsis per universam Italiam decurrit. Sed qualis tunc tumultus, quam vehemens commotio per cunctos exstitit, qui audierunt, dici non valet. Praecipue tamen vir prudentissimus, Pater videlicet Willelmus, de quo jam diximus, ad Romanum pontificem de hac re misit epistolam corpore brevem, sed materia ingentem, ac sermone pungentem, talia continentem: »Gratia Dei et reverentia beati apostolorum principis Petri sedium in [Col. 0671C] orbe terrarum excellentissimo, indepto papae Joanni [al., Gregorio], Willelmus crucis Christi servus, sedem judicii cum apostolis, et regni coronam. Magistri gentium dictis instruimur, seniorem non increpandum. Idem tamen alias dicit: Factus sum insipiens, vos me coegistis. Idcirco igitur filiationis diligentia hortamur communem vestram paternitatem, qualiter in uno imitemini cogitationes hominum, providentem Dominum Salvatorem, ut dicatis ad aliquem vobis unanimem, quemadmodum ipse Petro: Quid dicunt homines de me? Si vero responsum illius ex fide fuerit, animadvertite qualiter sonuerit. Si autem clare, custodite ne obfuscetur. Si vero obscure, lux mundi oranda est, qualiter ita fulgeatis, ut universis in gremio Ecclesiae constitutis ad viam mandatorum [Col. 0671D] Dei gradiendam lumen praebeatis. Sed est fama rei, quae nuper erga nos accidit, de qua quis audiens non scandalizatur, noverit se longe ab amore superno disparari. Quoniam licet potestas Romani imperii, quae olim in orbe terrarum monarches viguit, nunc per diversa terrarum innumeris regatur sceptris, ligandi solvendique in terra et in coelo potestas, dono inviolabili incumbit magisterio Petri. Atque ista idcirco diximus, ut animadvertatis non aliter Graecis quam cenodoxia hujusce quam audivimus, apud vos requirere impetravisse. De coetero quoque optamus, uti universalem decet antistitem, vos acrius in correctione ac disciplina sanctae et apostolicae Ecclesiae vigere, aeterneque ac feliciter valere. Erat quippe [Col. 0672A] Joannes [Gregorius] iste, cognomento Romanus, frater illius Benedicti [Joannis], cui in episcopatum successerat largitione pecuniae, repente ex laicali ordine neophytus constitutus praesul. Sed insolentia Romanorum hujusmodi adinvenit palliatae sub dolositatis ridiculum, scilicet ut quemcunque pro suo libitu in praesentiarum ad pontificatus officium delegerint, mutato nomine, quod illi prius fuerat, aliquo magnorum pontificum nomine illum appellari decernunt. Re vera quem si non meritum rei, saltem nomen extollat. Praeterea Constantinopolitani ad propria remeantes, confutata illorum undique tumida praesumptio conquievit.



CAPUT II. De haeresi in Italia inventa.

[Col. 0672B] Castrum igitur erat per idem tempus in gente Longobardorum, quod ut erat vocabatur, Mons videlicet fortis, plenum etiam ex nobilioribus ejusdem gentis. Hos nempe cunctos ita maculaverat haeretica pravitas, ut ante erat illis crudeli morte finiri, quam ab illa quoquomodo possent ad saluberrimam Christi Domini fidem revocari. Colebant enim idola more paganorum, ac cum Judaeis inepta sacrificia litare nitebantur. Saepissime denique tam Mainfredus marchionum prudentissimus, quam frater ejus Alricus Astensis urbis praesul, in cujus scilicet dioecesi locatum habebatur praedictum castrum, caeterique marchiones ac praesules circumcirca creberrimos illis assultus intulerunt, capientes ex eis nonnullos, quos dum non quivissent revocare ab insania, igne [Col. 0672C] cremavere. Contigit ergo in vicino haberi aliud castrum nostrae religionis et fidei, in quo quidam miles aliquando aegrotans ad extremum pene devenerat. Ad quem utique visitandum ex haereticorum castello illorum praecipua, juxta morem, veniens mulier, re vera potius ut evidentior fieret secta ejusdem nequitiae, protinus ut egrediens domum in qua aeger decubabat, intraret, repente prospiciens is qui languebat, vidit intrare cum eadem muliere ad se innumerabilem exercitum in nigerrimis vestibus faciebusque teterrimis. Qua vero ingressa, postquam languentis frontem, ac pulsum pectoris, et caetera, ut usus habet, manu perlustravisset, pronuntiaretque illum convaliturum in proximum, domo egressa est, totaque simul familia cum illa solum reliquere infirmum. [Col. 0672D] Statim quoque adfuit illi nigrorum, quem viderat, globus, cui ita, qui videbatur illorum princeps, infit: »Agnoscis me, inquiens, Hugo? Hoc enim erat illius aegri vocabulum. Cumque ille respondens diceret: Tu quis es? dixit ei: Potentissimus potentum, ac ditissimus divitum ego qui occurro tibi. Si me tantum credideris facere posse, ut te a morte, quae praesens imminet, eripiam, longoque vives tempore. Et ut certissime credas quod spondeo, noveris meo auxilio meaque industria Chuonradum hoc tempore imperatorem esse creatum. Tu quippe bene nosti quod nullus imperatorum ita velociter omnem Germaniam atque Italiam, sicut iste, suae subjugavit ditioni. Novi, inquiens aeger, et mirum diu mihi [Col. 0673A] cum caeteris fuit. Deinde vero primae fraudis auctor adjecit: »Nonne etiam in transmarinis partibus regnum Graecorum post Basilium Michaeli mihi obedienti tradidi? Idcirco crede mihi, et faciam tibi multo majora quam sperare queas, leque ipsum sanitati restituam.« Erat quippe fama tunc temporis quod idem Michael cubicularius fuisset Basilii, clamque illi venenum in potu ad necem dedisset. Cujus procul dubio imperii post mortem ejus sumpsit coronam. Cujus etiam, ut par erat, regimen imperii non satis utile fuit. Interea memoratus Hugo in sese reversus, dextra signum venerabilis crucis exprimere tentans, dixit: »Ego vero Jesum Dei Filium testor, quem adoro, credo et confiteor, non alium te omnino credidero, nisi ut fuisti et es, fallacem diabolum.« [Col. 0673B] Tunc daemon continuo hanc vocem edidit: »Quaeso ne brachium contra me erigas.« Sicque continuo omnis ille globus ut fumus evanuit. At ille exclamans voce qua potuit, occurrunt quippe domestici, narrat illis ex ordine quae vidit, quae audivit. Quibus dictis, ipso die ante solis occasum obiit. Nulli denique dubium quoniam ista et sibi et nobis vidit.



CAPUT III. Quod peccatis hominum exigentibus, Domino permittente, a nequam spiritibus aliquando fiant miracula.

Divina igitur auctoritas per Moysen Judaeis prolata taliter illos monuit, dicens: Si fuerit, inquit, propheta inter vos, loquens in nomine alicujus deorum gentium, qui praedixerit quidpiam futurum, et fortuitu evenerit, non credatis ei, quoniam tentat vos Dominus [Col. 0673C] Deus vester, ut sciat si diligatis eum, an non. Habemus ergo in praesentiarum in re dissimili non dispar exemplum. Fuit enim in praescripto tempore homo plebeius mangonum callidissimus, ignoti tamen nominis et patriae, quoniam pro diversitatibus locorum quaerens latebram ne agnosceretur, fraudulenter imponebat sibi vocabula, vel de qua foret provincia. Effodiebat quoque e tumulis clancule ossa eveliens a cineribus nuperrime defunctorum hominum, sicque imposita in diversis apophoretis venditabat apud plurimos pro sanctorum martyrum seu confessorum reliquiis. Hic vero, post innumeras hujusce illusiones in Galliis patratas, perfuga venit ad loca Alpium, ubi persaepe brutae gentes inhabitant habentes in [Col. 0673D] arduis plurima domicilia. Ibi nempe se Stephanum nuncupavit, qui alias Petrus, alias Joannes dictus fuerat. Illic ergo more solito noctu colligens a loco abjectissimo ignoti ossa hominis, quae posuit in cassella et feretro, dicebat sibi angelica ostensione revelatum fuisse quem fingebat esse sanctum martyrem nomine Justum. Mox quoque vulgus, ut se in talibus habere solet, ignavum quidquid rusticanae plebis fuit totum ad hanc famam confluit: poenitet insuper si non est sibi morbus, quo curari deposcat. Tunc ducit debiles, confert munuscula, pervigil tenet excubias, praestolans repentina fore miracula, quae, ut diximus, aliquoties permittuntur fieri a malignis spiritibus tentatorie, peccatis hominum praecedentibus, [Col. 0674A] quod tunc procul dubio evidentissime claruit. Multimode quippe membrorum reformationes ibidem visae sunt exstitisse, ac insignia pendere oscillorum multiformia, nec tamen Moriannae, vel Utzeticae, seu Gratinonae urbium praesules, in querum dioecesibus talia profanabantur, diligentiam hujus inquirendae rei adhibuere. Quin potius conciliabula statuentes, in aliquibus nihil aliud nisi inepti lucri quaesitum a plebe, simul et favorem fallaciae exigebant. Interea Mainfredus, marchionum ditissimus, hujusmodi famam comperiens, misit e suis, qui vi rapientes illud quod colebatur simulacrum sibi deferrent, quem aestimabant martyrem venerandum. Imperat idem marchio constituere monasterium in Seutiae castro, quod est antiquissimum inter Alpes, [Col. 0674B] in honore Dei omnipotentis, ejusdemque genitricis Mariae semper Virginis. In quo etiam post expletionem operis illum cum aliis quamplurimis sanctorum pignoribus locare decreverat. Post paululum quoque completo ecclesiae opere, statutoque dedicationis die, accersitis episcopis in giro degentibus, cum quibus etiam saepe nominatus abbas Willelmus, nonnullique abbates adfuerunt. Erat autem tunc praedictus ibi mango jam dicto marchioni percharissimus effectus, quippe quoniam spondebat se multo pretiosiora sanctorum pignora in proximo revelaturum, quorum scilicet gesta et nomina, atque passionum certamina, ut caetera, fallaciter confingebat. Qui cum a doctioribus quibusque interrogaretur, qualiter talia pernosceret, [Col. 0674C] minus verisimilia blaterans personabat. Nam et egomet cum saepius nominato abbate illuc deveniens intereram. Aiebat namque: »Apparet, inquiens, mihi noctu angelus, narratque ac docet quaecunque me velle scire noverit, et tandiu apud me manet, usque dum ego recedere compello.« Cum vero ad haec respondentes sciscitaremus, an vigil seu insomnis hoc cerneret, subjunxit: »Per singulas pene noctes eripit me angelus e lectulo, uxore mea ignorante, qui post multa colloquia salutans me atque deosculans recedit.« Nos quoque exspoliatum calliditatibus intelligentes mendacium, cognovimus virum non angelicum, quin potius fraudis ac malignitatis ministrum. Praeterea pontifices rite peragentes, ob quam venerant, Ecclesiae consecrationem, [Col. 0674D] intromiserunt cum caeteris reliquiarum pignoribus ossa illius profani astu adinventa; non tamen sine magna utriusque plebis exsultatione, quae innumerabilis illico convenerat. Contigit ergo ista fieri die XVI Kalendarum Novembrium. Idcirco nempe, quoniam fautores hujus erroris asserebant esse eadem Justi martyris ossa, qui eo die Bellovaco Galliarum passus urbe; cujus etiam caput Autissiodoro, ubi natus et nutritus fuerat, relatum est et habetur. Sed ego, qui rei novitatem noveram, frivolum quod dicebatur asserebam. Elegantiores tamen virorum personae cognoscentes figmenta fallaciae, fidem dabant assertioni quam protuleram. Nocte denique insecuta, visa sunt a quibusdam monachorum seu [Col. 0675A] aliorum religiosorum monstruosa in eadem ecclesia phantasmata, atque a locello, quo inclusa habebantur ossa, formas nigrorum Aethiopum exisse, nec non ab ecclesia recessisse. Et licet plures sanae mentis detestabile figmentum abominandum clamarent, vulgus tantum rusticanae plebis mangonem corruptum injusti nomen pro Justo venerans, olim in suo permansit errore. Nos autem idcirco ista retulimus, ut a multiformis daemonum seu humanorum errorum, qui in orbe passim abundant, praecipue in fontibus seu arboribus ab aegris incaute veneratis, caveatur.



CAPUT IV. De fame validissima quae contigit in orbe terrarum.

Imminente igitur anno incarnati Christi millesimo [Col. 0675B] tricesimo tertio, qui est a passione ejusdem Salvatoris millesimus, obiere viri in orbe Romano famosissimi, sacraeque religionis signiferi, Benedictus [(25) 1Kb] videlicet papa universalis, ac rex Francorum, ut jam diximus, Robertus. Fulbertus quoque Carnoti praesulum incomparabilis, vir sapientissimus, nec non praenominatus pater monachorum, fundatorque coenobiorum eximius Willelmus, de quo etiam perplura forent dicenda utilia, nisi quod in libello, quem de vita et virtutibus illius edidimus, prolata dudum fuisse noscuntur. Unum restat tamen, quod novi ibidem minime contineri. Migravit enim praedictus Pater a saeculo ad beatorum requiem in Neustriae partibus, in Fiscamnense videlicet monasterio supra mare Oceanum constituto, quod a Rothomagense [Col. 0675C] urbe quadraginta fere milliaribus distat, sepultusque est, uti tantum condecebat virum, in loco optimo ejusdem ecclesiae. Post aliquot vero dies contigit ut puerulus ferme decennis valida confectus aegritudine ad sepulcrum illius gratia recuperandae sanitatis duceretur, ibique a parentibus dimissus decubabat solus. Qui subito respiciens, vidit super idem sepulcrum insidentem aviculam formam columbae praeferentem, quam diu intuens obdormivit. Dehinc leni expletus somno, evigilans ita se reperit incolumem, ac si nihil aegritudinis persensisset. Suscipiunt itaque laeti parentes suum, fit omnibus commune gaudium. Sequenti itaque tempore coepit in universo orbe terrarum fames convalescere, ac interitus pene universi humani generis imminere. [Col. 0675D] Nam temperies aeris sic intempestiva est effecta, ut nullius sationis proveniret tempus congruum, nec messioni praecipue ob inundantiam aquarum foret opportunum. Videbantur enim inter seipsa elementa pugnam discordiae agere, cum procul dubio vindictam exercerent humanae insolentiae. Assiduis enim imbribus ita compluta erat universa tellus, ut in spatio trium annorum nulli reperirentur sulci utiles seminibus. Tempore quoque messis herbae agrestes, atque infelix lolium, totam operuerant superficiem agrorum. Modius quoque sementis ubi magis proficiebat, reddebat in messe sextarium, ipseque sextarius vix referebat pugillum. Coeperat [Col. 0676A] enim primitus haec sterilitas ultionis in partibus Orientis; depopulando Graeciam, devenit in Italiam. Dehinc infusa per Gallias, transiit ad universos Anglorum populos. Tunc vero constricta tota gens indigentia victus, majores ac mediocres fame pallebant cum pauperibus. Cessit enim raptus potentum universali inopiae. Si quid ergo victus venundatus reperiebatur, arbitrio vendentis pro libitu erat excedere, seu accipere pretium. Nam in plerisque locis fuit modii pretium sexaginta solidorum, alias quoque sextarius solidorum quindecim. Interea post esum bestiarum et volucrum, urgente fame acerrima, coepere homines praeripere in cibum morticina quaeque ac dictu horrenda. Quidam vero fecere confugium evadendae mortis ad radices silvarum [Col. 0676B] herbasque fluviorum, sed nequidquam: non ergo aufugium irae ultionis Dei, nisi ad semetipsum. Horret denique referre quae tunc generi humano corruptiones acciderunt. Heu! proh dolor! quod olim raro audiri contigerit, tunc rabida inedies compulit vorari ab hominibus humanas carnes. Arripiebantur autem viantes a se praevalentibus, membratimque dividebantur igneque decocti vorabantur. Multi quoque de loco ad locum famem fugiendo pergentes hospitiis recepti, noctuque jugulati, quibus suscepti sunt, in cibum fuerunt. Plerique vero pomo ostenso vel ovo pueris, ad remota circumventos trucidatosque devoraverunt. Corpora defunctorum in locis plurimis ab humo evulsa, nihilominus fami subvenerunt. Quae denique rabiei insanies in tantum [Col. 0676C] excrevit, ut tutius moraretur solidarium absque raptore genus pecudum quam hominum. Nam veluti jam in usum devenire deberet carnes humanas comedi, quidam decoctas detulit venundandas in forum Trenorchii, ac si fuissent alicujus pecudis. Qui deprehensus, crimen flagitii non negavit; deinde arctatus loris, igne crematus est. Carnem autem illam humo absconsam alter effodiens, noctu comedit. Pari modo et ille igne combustus est. Est nempe ecclesia a civitate Matisconense tribus fere millibus distans, in silva Castanedi sita, sine plebe solitaria, sancto Joanni dicata. Juxta quam locaverat quidam feralis homo tugurium, qui ibidem multitudinem transeuntium vel ad se divertentium trucidans, in [Col. 0676D] nefandissimum sumpsit edulium. Contigit siquidem una dierum, ut vir quidam cum muliere illuc divertens ad hospitium, paululum conquievit. Dehinc cum duceret oculos per angulos tugurii, prospexit detruncata capita virorum, atque mulierum, et infantium. Qui protinus palluit, egredi cupiens, sed pestifer ille possessor tugurii renitens, vi manere compellebat. Sed ille pertimescens mortis decipulam, praevaluit, concitusque ad civitatem cum uxore perrexit. Ad quam veniens, quod compererat Ottoni comiti, caeterisque civibus indicavit. Qui protinus mittentes viros quamplurimos, qui rei veritatem inquirerent, pergentesque velocius repererunt illum crudelissimum in suo tugurio cum quadraginta octo [Col. 0677A] capitibus trucidatorum, quorum carnes ore belluino voraverat. Quem deducentes ad civitatem, in quodam horreo religatum ad stipitem, ut ipsi postmodum conspeximus, igne combusserunt. Tunc etiam pertentatum est in eisdem partibus, quod nusquam comperimus quempiam fecisse. Effodiebant enim plerique albam humum argillae similem, permiscentes quantum erat farinae, vel cantabro; exinde panes conficiebant, ut vel sic inediae mortis succurrerent. In hoc conficiendo spes tantum erat evadendi, sed profectus inanis. Tenebat ergo pallor et macilentia ora cunctorum, cutisque distensa inflatione in plurioribus apparebat, ipsaeque voces humanae perexiles effectae, garritus morientium avium imitabantur. Tunc nihilominus e cadaveribus mortuorum [Col. 0677B] passim prae multitudine sepultura carentibus lupi adescati post longum tempus praedam cepere ex hominibus. Et quoniam, ut diximus, sepeliri singulatim ob multitudinem non quibant, constructa in quibusdam locis a Deum timentibus, quae vulgo dicuntur carnaria, in quibus quingenti, et eo amplius, seu quantum capere poterant, permistim absque ordine projecta sunt seminuda, vel absque tegminibus, defunctorum corpora. Trivia quoque et agrorum succisiva pro coemeteriis habebantur. Si qui vero auditu compererant quod melius haberent, si ad alia transirent arva, perplures in itinere deficientes moriebantur. Desaevit enim in orbe terrarum, peccatis hominum exigentibus, praedictae pestilentiae clades in spatium trium [Col. 0677C] annorum. Tunc in expensis egenorum distracta sunt ecclesiarum ornamenta, dispertitique thesauri, qui ob hoc in decretis Patrum inveniuntur ibidem primitus fuisse repositi. Sed quantum supererat vindictae justae ultionis, excessit nimietas egenorum in plerisque locis thesauros ecclesiarum. Nam et ipsi famelici nimia affecti inedia, si contigisset eos repleri cibo, distenti inflatione protinus moriebantur. Alii autem cibos manibus contrectantes, ori tentantes imponere, sed conquiniscendo deficiebant, non valentes explere quod cupiebant. Quantus enim dolor tunc, quanta moestitia, qui singultus, qui planctus, quae lacrymae a talia cernentibus datae sunt; praecipue a viris ecclesiasticae religionis, episcopis videlicet atque abbatibus, monachis et [Col. 0677D] sanctimonialibus, simulque omnibus in commune utriusque sexus et ordinis Deum metuentibus, non valet stylus quispiam explicare characteribus. Aestimabatur enim ordo temporum et clementorum praeterita ab initio moderans saecula in chaos decidisse perpetuum, atque humani generis interitum. Illud praeterea stupore nimio permirabillimum, quoniam in tam clandestina divinae ultionis calamitate rarissime reperiebantur, qui pro talibus contrito corde et humiliato corpore, ut expediebat, levarent corda cum manibus ad Dominum, sibique subveniendum interpellarent. Tunc nempe Isaianum illud elogium nostro impletum est tempore quod dixit: Populus non est conversus ad percutientem se. [Col. 0678A] Erat enim in hominibus quaedam duritia cordis cum hebetudine mentis, et quoniam ille summus Judex et auctor totius bonitatis dat velle rogare se, qui novit quando debeat misereri.



CAPUT V. De pace et abundantia anni millesimi a passione Domini.

Anno a passione Domini millesimo memoratae cladis penurias subsequente, sedatis nimborum imbribus respectu divinae bonitatis et misericordiae, coepit laeta facies coeli clarescere, congruisque aethereis flare placidaque serenitate magnanimitatem Conditoris ostendere; telluris quoque tota superficies amicabiliter virens frugum abundantiam funditus inopiam expellendo portendere. Tunc ergo [Col. 0678B] primitus coepere in Aquitaniae partibus ab episcopis et abbatibus, caeterisque viris sacrae religionis devotis ex universa plebe, coadunari conciliorum conventus. Ad quos etiam multa delata sunt corpora sanctorum atque innumerabiles sanctarum apophoretae reliquiarum. Dehinc per Arelatensem provinciam, atque Lugdunensem, sicque per universam Burgundiam, usque in ultimas Franciae partes, per universos episcopatus indictum est, qualiter certis in locis a praesulibus magnatibusque totius patriae de reformanda pace et sacrae fidei institutione celebrarentur concilia. Quod etiam tota multitudo universae plebis audiens, laetanter adiere maximi, mediocres ac minimi: parati cuncti obedire quidquid praeceptum fuisset a pastoribus Ecclesiae, non [Col. 0678C] minus videlicet, quam si vox emissa de coelo hominibus in terra loqueretur. Terrebat enim universos clades praeteriti temporis, instabatque metus ne adipiscerentur opulentiam futurae ubertatis. Erat quippe descriptio capitatim digesta, qua continebantur tam illa quae fieri prohibebantur, quam ea quae devota sponsione omnipotenti Domino offerre decreverant. In quibus potissimum erat de inviolabili pace conservanda, ut scilicet viri utriusque conditionis, cujuscunque antea fuissent rei obnoxii, absque formidine procederent armis vacui. Praedo namque aut invasor alterius facultatis legum districtione arctatus, vel donis facultatum, seu poenis corporis acerrime multaretur. Locis nihilominus sacris omnium ecclesiarum honor et reverentia [Col. 0678D] talis exhiberetur, ut si quis ad ea cujuscunque culpae obnoxius confugium faceret, illaesus evaderet, nisi solummodo ille qui pactum praedictae pacis violasset; hic tamen captus ab altare praestatutam vindictam lueret. Clericis similiter omnibus, monachis et sanctimonialibus, ut si quis cum eis per regionem pergeret, nullam vim ab aliquo pateretur. Plurima autem in eisdem conciliis constituta sunt, quae perlongum duximus referre. Illud sane memorandum, quod omnibus in commune placuit, qualiter omnibus hebdomadibus sanctione perpetua, sexta die abstineretur a vino, et carnibus septima: nisi forte gravis infirmitas compelleret, aut celeberrima solemnitas interveniret. Si vero effectio aliqua [Col. 0679A] intercederet, ut hic tenor paululum laxaretur; tres proinde pauperes victu sustentarentur. Tunc innumerae sanitates patratae sunt infirmantium in eisdem conventibus sanctorum. Sed et ne cui frivolum videretur in multis disrupta cutis, discissaque caro crurium et brachiorum nuper curvorum, erigendo in statum pristinum plurimus sanguis effundebatur. Quod utique in caeteris, quae dubitare poterant, fidem praestabat. Quibus universi tanto ardore accensi, ut per manus episcoporum baculum ad coelum elevarent, ipsique palmis extensis ad Deum, Pax, pax, pax, unanimiter clamarent, ut esset videlicet signum perpetui pacti de hoc quod spoponderant inter se et Deum: in hac tamen ratione, ut evoluto quinquennio confirmandae pacis gratia idipsum ab universis [Col. 0679B] in orbe fieret mirum in modum. Eodem denique anno tanta copia abundantiae frumenti et vini, caeterarumque frugum exstitit, quanta in subsequente quinquennio contigisse sperari non potuit. Aliquis enim victus humanus, praeter carnes seu deliciosa pulmentaria, nullius erat pretii. Erat autem instar illius antiqui Mosaici magni Jubilaei. Sequenti vero anno tertio et quarto non minus provenit. Sed heu! proh dolor! humana denique stirps immemor beneficiorum Dei, ab initio prona ad malum, veluti canis ad vomitum, vel sus lota in coeni volutabrum, irritum in multis fecere propriae sponsionis pactum. Et sicut scriptum est: Impinguatus et dilatatus recalcitravit. Nam ipsi primates utriusque ordinis in avaritiam versi coeperunt [Col. 0679C] exercere plurimas, ut olim fecerant, vel etiam eo amplius, rapinas cupiditatis. Deinde mediocres ac minores exemplo majorum ad immania sunt flagitia devoluti. Quis enim unquam antea tantos incestus, tanta a ulteria, tantas consanguinitatis illicitas permistiones, tot concubinarum ludibria, tot malorum aemulationes audiverat? Insuper ad cumulum tanti mali, cum non essent in populo, vel rari, qui caeteros corrigentes talia redarguerent, impletum est prophetae vaticinium, quod ait: Et erit sicut populus, sic sacerdos. Praesertim cum tunc in saeculari potestate, tum etiam in ecclesiastica religione, totius regiminis personae constiterant in puerili aetate. Propter peccata enim populi contigit tunc illud Salomonicum, quod ait: Vae tibi, terra! Nam et [Col. 0679D] ipse universalis papa Romanus, nepos scilicet duorum Benedicti atque Joannis, qui ei praecesserant, puer ferme decennis intercedente thesaurorum pecunia electus exstitit a Romanis. A quibus exinde frequenter ejectus ac inhoneste receptus nulla potestate viguit. Et, ut jam superius taxavimus, caeteros tunc temporis Ecclesiarum praelatos aurum potius vel argentum exaltabat quam meritum. Proh pudor! de his evidentissime Scriptura ait, imo os ipsius Dei: Principes exstiterunt, et non cognovi.



CAPUT VI. De confluentia populi totius orbis, quae ad sepulcrum Domini Hierosolymis facta est.
[Col. 0680A]

Per idem tempus ex universo orbe tam innumerabilis multitudo coepit confluere ad sepulcrum Salvatoris Hierosolymis, quantam nullus hominum prius sperare poterat: primitus enim ordo inferioris plebis; deinde vero mediocres; posthaec permaximi quique reges, et comites ac praesules. Ad ultimum vero, quod nunquam contigerat, mulieres multae nobiles cum pauperioribus illuc perrexere. Pluribus enim erat mentis desiderium mori, priusquam ad propria reverterentur. Contigit enim ut quidam a Burgundiae partibus ex Augustidunense territorio Lethbaldus nomine cum caeteris illuc pergens deveniret. [Col. 0680B] Qui prospectis locis omnium sacerrimis, cum ad illum locum montis Oliveti devenisse contigit, ex quo Salvator ad coelos ascendens tot cernentibus idoneis testibus, venturus inde judicare vivos et mortuos, est repromissus, projiciens se in crucis modum, toto prostratus corpore cum lacrymis inenarrabile mentis jubilo exsultavit in Domino. Reerigens se identidem, palmis ad coelum extensis, nisu quo poterat corpus librabat in altum, ac in voce hujusmodi aperiebat mentis desiderium. Aiebat namque: »Domine Jesu, qui propter nos de sede majestatis tuae ad terras descendere dignatus es, ut genus humanum salvares; quique ex hoc loco, quem oculis intueor, carne vestitus remeasti ad coelos unde veneras: obsecro tuam omnipotenti simam [Col. 0680C] bonitatem, ut si hoc anno est mea anima ex hoc corpore migratura, non hinc recedam, sed in conspectu loci tuae ascensionis fieri contingat. Credo enim quoniam sicut te secutus sum corpore, qualiter ad hunc devenirem locum; sic anima mea illaesa et gaudens post te sit ingressura ad paradisum. »His peroratis, reversus est cum sociis ad hospitium. Erat autem jam hora prandii. Caeteris vero discumbentibus, conversus ipse ad lectulum vultu alacris, ac veluti gravi sopore paululum requieturus, illico namque obdormiscens, ignoratur quid viderit, protinus dormiens exclamavit: Gloria tibi, Deus; gloria tibi, Deus! Socii quoque haec audientes, monebant illum ut surgens comederet. Qui noluit, sed vertens se in latus aliud, dixit se pati aliquid incommodi. Recubansque [Col. 0680D] usque ad vesperum, convocatis sui itineris sociis vivificae eucharistiae requirens accepit viaticum, illisque dulciter salutatis emisit spiritum. Iste procul dubio liber a vanitate, ob quam multi proficiscuntur, ut solummodo mirabiles habeantur, de Hierosolymitano itinere in nomine Domini Jesu fideliter petivit patrem, quod et accepit. Cujus socii revertentes, nobis ea quae diximus retulerunt positis tunc apud Besue monasterium. Eodem quippe tempore Odolricus Aurelianorum praesul illuc pergens, quid vident nobisque narraverit, non praetermittendum videtur miraculum. Die igitur magni illius Sabbati, quo ignis mirabili Dei potentia veniens ab universo populo praestolatur, ibi cum caeteris idem praesul astabat. [Col. 0681A] Jamque dies ipsa in vesperum transiens, repente, penes horam qua sperabatur ignis affuturus, unus Sarracenorum, scurra impudentissimus, ex plurima illorum multitudine quae annuatim semper una cum Christianis adesse solet, exclamavit, ut Christianis mos est, cum primum videtur: Agios, Kyrie eleison, cavillanter cachinnum emisit, extensaque manu arripuit cereum de manu cujusdam Christiani, aufugere tentans. Qui, illico arreptus a daemonio, turpiter nimium vexari coepit. Quem prosequens Christianus, cereum abstulit. Ille vero tortus acerrime, protinus inter Sarracenorum manus exspiravit. Quod factum omnibus in commune terrorem immisit, Christicolis tamen gaudium et exsultationem praebuit. Statim vero, ut assolet, Dei virtute erumpens [Col. 0681B] ignis ex una lampadarum, quae septem ibidem pendere cernuntur, cursim eructuando caeteras inflammavit. Quam etiam cum suo oleo praefatus episcopus emens auri libra a Jordano, qui tunc praeerat patriarcha, secum detulit, atque in sede propria reponens, plurima infirmis contulit beneficia. Detulit etiam Roberto regi partem praegrandem venerabilis crucis Domini Salvatoris, missam a Constantino imperatore Graecorum cum multitudine palliorum olosericorum, cui isdem rex miserat per eumdem episcopum spatham capulum habentem aureum, thecamque auream cum gemmis pretiosissimis. Tunc etiam inter caeteros Robertus Normannorum dux cum ingenti multitudine suae gentis Hierosolymam proficiscens, detulit secum plurima auri et argenti [Col. 0681C] donaria, erogandi gratia. Qui dum rediret, apud Nicaeam obiit urbem, ibidemque sepultus quievit. De quo maximum apud suos idcirco exstitit justitium, quoniam non fuerat ei proles matrimonio aliqua ad regimen suscipiendum provinciae, quamlibet sororem Anglorum regis Canuc manifestum est duxisse uxorem, quam odiendo divortium fecerat. Ex concubina tamen filium genuerat, Willelmi nomen atavi ei imponens. Cui, antequam proficisceretur, universos sui ducaminis principes militaribus astrinxit sacramentis, qualiter illum in principem pro se, si non rediret, eligerent. Quod etiam statim ex consensu regis Francorum Henrici unanimiter postmodum firmaverunt. Fuit enim usui, a primo adventu ipsius gentis in Gallias, ut superius pernotavimus, [Col. 0681D] ex hujusmodi concubinarum commixtione illorum principes exstitisse. Sed et hoc ne supra modum putetur abominabile, libet comparationem de filiis concubinarum Jacob inducere, qui ob hoc non caruere paterna dignitate, inter caeteros fratres constituti patriarchae. Et longo post inferiore tempore singularis monarchiae, magnus imperii proto-Christicola Constantinus ex concubina Helena legitur genitus fuisse. Praeterea dum quidam de sollicitioribus qui eo tempore habebantur, consulti a pluribus fuissent quid tantus populorum concursus ad Hierosolymam designaret, olim saeculi inauditus praeteriti, responsum est a quibusdam, satis caute, non aliud portendere quam adventum illius perditi Antichristi, [Col. 0682A] qui circa finem saeculi istius, divina testante auctoritate, praestolatur adfuturus. Tunc et gentibus universis via Orientis plagae, unde venturus est, patefacta, obviam illi cunctae nationes incunctanter sint processurae. Revera ut illud Dominicum adimpleatur praesagium: Quoniam tunc in tentationem incident, si fieri potest, etiam electi. Hujus hic meta verbi. Caeterum non negamus devotum laborem fidelium exinde praemium seu mercedem percipere a justo Judice.



CAPUT VII. De praeliis Sarracenorum adversus Christianos in Africae partibus.

Sub iisdem vero temporibus consurgens rediviva Sarracenorum in Africae partibus adversus Christianorum [Col. 0682B] populum perfidia, persequendo eos terra marique quosquos reperire poterant, quosdam excoriabant vivos, alios trucidabant. Et cum jam diu multumque inter utrosque debacchatum plurima caede fuisset, pluresque strages ab utrisque partibus datae, contigit ut ex deliberatione partis utriusque in cominus illorum acies pugnaturae devenirent. Illi praesumentes confidebant in rabida feritate immensae suae multitudinis, victores sese fore existimabant. Nostri vero, licet admodum pauci numero, Dei omnipotentis auxilium invocantes per interventum genitricis ipsius Mariae sanctique apostolorum principis Petri omniumque sanctorum, sperabant de illis fiducialiter obtinere triumphum. Praecipue quoque in voto, quod in ipsius procinctu belli voventes, [Col. 0682C] sese obstrinxerant ut, si videlicet manus Domini valida gentem illam perfidissimam in manus illorum concluderet, potito de illis triumpho, quidquid auri argentique seu caeterae supellectilis ex eisdem capere contigisset, totum omnino ad locum Cluniaci, apostolorum principi Petro destinarent. Jam olim namque, ut superius pernotavimus, plures ipsius gentis viri religiosi in eodem coenobio sacri instituti habitum suscipientes, totam gentem ad amorem ejusdem loci conciverant. Sed quid plura? inito pugnae certamine, diu multumque congressum est. Christiani tamen omnino illaesi victores apparebant. Ad ultimum quoque tantus horroris tremor invasit Sarracenorum exercitum, ut, veluti pugnae obliti, fugam arripere tentantes, quamvis nequidquam, [Col. 0682D] propriis irretiti jaculis, imo virtute Dei stupentes haeserunt; Christianorum vero quantus erat cuneus divino fortificatus auxilio, tanta eosdem caede prostravit, ut ex innumerabili multitudine illorum vix pauci evaderent. Motget nempe princeps illorum, qui quasi Moyses ita confuse nominatur, illo praelio dicitur defuisse. Collectisque spoliis confecerunt ex eisdem plurima argenti talentorum pondera, memores voti quod Deo spoponderant. Est namque mos Sarracenorum ad praelia euntium, ut sese phaleris argenti vel auri plurimum perornent. Quod tunc etiam devotioni nostrorum praestitit augmentum, qui protinus miserunt quidquid exinde provenit, ut voverant, ad Cluniense monasterium. [Col. 0683A] Ex quibus venerabilis ejusdem loci abbas Odilo ciborium super altare sancti Petri perhonestissimum fieri praecepit. Caetera vero liberali dispensatione famosissime, ut decebat, erogari indigentibus usque ad assem mandavit. Sarracenorum nihilominus tumultuatio ad praesens conquassata quievit.



CAPUT VIII. De Leuticorum praelio adversus Christianos in partibus Aquilonis.

Germania igitur, quae a Rheno flumine, sursum versus ad aquilonarem orbis plagam tendens, sumit exordium, gentibus incolitur quamplurimis, ferocissimis tamen atque promiscuis. Inter quas una caeteris crudelior, commanens in ultima parte secundae Rhaetiae. Nam prima Rhaetia, licet a Rheno utraeque dicantur, [Col. 0683B] in parte ejusdem Rheni conjacet occidentali. Quae scilicet corrupte regnum Lotharii vulgo nuncupatur. In altera, ut diximus, gens Leuticorum barbara omni crudelitate ferocior, cujus vocabulum a luto derivatur. Est enim omnis illorum habitatio circa mare aquilonare, in paludibus sordentibus, et idcirco Leutici, quasi Lutei, vocantur. Hi quoque anno a passione Domini millesimo de suis egressi latibulis, vicinas sibi provincias Saxonum ac barbarorum nimium crudeliter devastantes, res Christianorum ad solum usque deleverunt, viros ac mulieres trucidantes exterminabant. Adversus quos imperator Chuonradus cum exercitu permaximo egrediens, multoties plures ex illis caede prostravit, non tamen sine damno suorum. Ob quam rem totius [Col. 0683C] Ecclesiae clerus ac plebs regni sui semet affligentes, Dominum rogaverunt ut ultionis vindictam de tanta barbarorum vesania illi concederet, ut ad sui nominis honorem Christianis foret ex illis victoria. Dehinc vero, irruens super eos, maximam illorum partem contrivit. Caeteri, fugae praesidium arripientes, ad loca suarum paludum inaccessibilia nimium perterriti evaserunt. De qua victoria idem imperator accepta confidentia, rursum collecto exercitu Italiam pergens, ad ipsam urbem Romam progrediens, universos rebelles qui contra eum insurgere tentaverant, anno integro ibidem degens, proterendo compescuit. Pactum etiam securitatis et amicitiae, veluti Henricus cum patre illius egerat, cum rege Francorum Henrico filio Roberti statuit. Cui etiam [Col. 0683D] leonem pergrandem amicitiae gratia misit. Qui postmodum uxorem, nomine Mathildem, moribus egregiam, de regno ejus ex Germaniae nobilioribus accepit.



CAPUT IX. De signo quod in sole apparuit.

Anno igitur eodem Dominicae passionis millesimo, die tertio Kalendarum Juliarum, sexta feria, luna vicesima octava, facta est eclipsis seu deliquium solis ab hora ejusdem diei sexta usque in octavam, nimium terribilis. Nam sol ipse factus est sapphirini coloris, gerens in superiori parte speciem lunae a sua reilluminatione quartae. Intuitus hominum in alterutrum velut mortuorum pallor conspiciebatur. Res vero quaecunque sub acre crocei [Col. 0684A] coloris esse cernebantur. Tunc corda humani generis stupor ac pavor tenuit immensus, quoniam illud intuentes intelligebant portendere quiddam fore superventurae cladis humano generi triste. Nam eadem die, natali videlicet apostolorum, in ecclesia beati Petri quidam de principibus Romanorum, conspirantes in papam Romanum, cupientes illum interimere, sed minime valentes, a sede tamen propria expulerunt. Sed [eum], ut praemisimus, tam pro hac re quam pro aliis insolenter patratis, imperator illuc proficiscens propriae sedi restituit. Necnon et alia passim in orbe, cum in ecclesiasticis tum etiam in rebus saecularibus, multa contra jus fasque patrata contigerunt. Instinctu nempe rapidae cupiditatis, pene nullius tuta fides in altero, quae est fundamentum [Col. 0684B] et columen totius boni, reperiebatur, et, ut evidentius foret quod peccata terrae coelos pulsarent, sicut propheta clamat, propter creberrimas populi iniquitates, »Sanguis, inquit, sanguinem tetigit.« Nam postmodum, pene in universis mortalium ordinibus insolentia pullulante ac vigore justae severitatis tenorisque tepescente, ut illud apostolicum nostrae genti rectissime potuisset improbari elogium, quod ait: »Auditur inter vos nefas, quod nec inter gentes.« Nam, impudentissima avaritia humana pectora invadente, periclitabatur fides in cunctis. Exinde procedebant rapinae et incestus, litigia caecarum cupiditatum, furta et adulteria immanissima. Proh pudor! horrori erat cuique referre de se quod sentiebat. Nemo tamen propter [Col. 0684C] hoc a nefario malitiae usu sese corrigebat. Iterum quoque post annos quatuor facta est eclipsis solis, undecimo die Kalendarum Septembrium, feria quarta, hora sexta, atque, ut semper fit, luna vicesima octava. Eodem nihilominus anno, Chuonradus, cujus superius mentionem fecimus, apud Saxoniam Romanorum obiit imperator. Cujus filius, Henricus nomine, quem ipse vivens pro se regem constituerat, imperavit. Willelmus etiam, Pictavorum comes, multis pecuniis liber a captione qua filius Fulconis Gozfredus, cognomento Martellus, illum in praelio capiens spatio trium annorum tenuerat, ad propria remeans ipso in anno finem vitae habuit. Hugo quoque Antissiodorensis episcopus, vir nominatissimus, vivendi finem fecit. Similiter Rainaldus, [Col. 0684D] comes ejusdem civitatis, Landrici comitis filius, qui filiam Roberti regis duxerat uxorem, ipse quidem audax, a quodam milite generis infimi audacter interemptus est. Is quoque pertimescens ob audaciam, sicuti contigit, praepropere sibi funus imminere, dum adhuc viveret, abbatiam in honore Domini Salvatoris constructam, monasterio beati Germani ex integro perpetualiter possidendam restituit, quo etiam sepultus quiescit. Praeterea Fulco, Andegavorum comes, de quo superius quaedam retulimus, ter Hierosolymam jam perrexerat, veniensque Metensem urbem ibidem obiit. Cujus corpus Lucacense ad monasterium, quod ipse construxerat, delatum est atque in eodem sepultum honorifice.



LIBER QUINTUS.
[Col. 0685]


CAPITULA LIBRI QUINTI.

    I. Variae quaestiones.
    II. De bello mire gesto.
    III. De tertia eclipsi solis.
    IV. De dissensione Lugdunensis praesulatus.
    V. De exstirpatione Simoniaca.





CAPUT PRIMUM. Variae quaestiones.
[Col. 0685A]

Rerum diversarum permutationibus ac variorum casuum eventibus attonitae aures, mentesque obtusae seu hebetatae, universorum tunc temporis pene mortalium, tum etiam infestationibus sinistrorum spirituum. Aliquibus tamen revelationum utilium phantasiae manifestatae fuisse creberrime ferebantur. Cuidam namque monacho una noctium visum est, hora qua matutinale agitatum est signum, affuisse sibi quemdam teterrimum, qui eidem plura persuadendo inferebat hujuscemodi colloquium: »Cur, inquiens, vos, monachi, tot labores, tot vigilias atque jejunia, nec non afflictiones, et psalmodias pluresque alias humiliationes exercetis extra communem [Col. 0685B] aliorum hominum usum? Nonne innumerabiles saecularium homines usque ad vitae terminum in diversis flagitiis perseverantes, eamdem tamen percepturi quam vos exspectatis requiem? Sufficeret enim dies unus, vel hora, ad promerenda praemia aeternae beatitudinis vestrae justitiae. Namque tu ipse, miror qua de causa tam sollicitus, mox ut audis signum, velociter exsurgis a lecto rumpisque dulcem somni quietem, cum posses quieti indulgere vel usque ad tertium signum. Est etiam quod tibi pandam secretum valde memorabile, licet nostrae sit parti dispendium, vestrae quoque salutare remedium. Nam constat omnibus annis, die qua Christus resurgens ex mortuis vitam reparavit humani generis, ab eodem universa spoliari tartara et suos quoque [Col. 0685C] reduci ad supera. Pro qua re nihil vobis pertimescendum. Quidquid libuerit voluptatum carnis ac desideriorum securi agere potestis.« Haec nempe et alia perplura, sicuti erat fallacissimus daemon, eidem monacho illudens, frivola retulit, adeoque illum illexit, ut communi fratrum synaxi matutinali defuerit. Illud sane quod de Dominica resurrectione seductorie confinxit, verba sacri redarguunt Evangelii, quae dicunt: »Multa corpora sanctorum, qui dormierant, surrexerunt.« Non, inquiunt, omnia, sed multa. Et ita revera profitetur fides catholica. Licet enim aliquoties, vera Omnipotentis praescientia disponente, fallacissimi omnino daemones minus irrita praenuntient, tamen, quantum ex illorum deliberatione [Col. 0685D] fit, perfunctoria ac seductoria conflant; vel etiam, si contigerit ex parte quae praesagantur ab eisdem fieri, non plane saluti humanae sunt profutura, [Col. 0686A] nisi forte divina fiat providentia, ob correctionis solertiam.

Hujusmodi igitur mihimet nuperrime multoties, Deo propitiante, palam est contigisse. Nam dum aliquando in beati martyris Leodegarii monasterio, quod Cappellis cognominatur, positus degerem, nocte quadam, ante matutinalem synaxin, astitit mihi ex parte pedum lectuli forma homunculi teterrimae speciei. Erat enim, quantum a me dignosci potuit, statura mediocris, collo gracili, facie macilenta, oculis nigerrimis, fronte rugosa et contracta, depressis naribus, ore exporrecto, labellis tumentibus, mento subtracto ac perangusto, barba caprina, auribus hirtis et praeacutis, capillis stantibus et incompositis, dentibus caninis, occipitio acuto, pectore tumido, dorso gibbato, clunibus agitantibus, vestibus [Col. 0686B] sordidis, conatu aestuans ac toto corpore praeceps; arripiensque summitatem strati in quo cubabam, totum terribiliter concussit lectulum, ac deinde infit: »Non tu in hoc loco ultra manebis.« At ego territus, evigilansque, sicuti repente fieri contingit, aspexi talem quem praescripsi. Ipse vero infrendens identidem aiebat: »Non hic ultra manebis.« Illico denique a lectulo exsiliens, cucurri in monasterium, atque ante altare sanctissimi patris Benedicti prostratus ac nimium pavefactus diutine decubui. Coepique acerrime ad memoriam reducere quidquid ab ineunte aetate offensionum graviumque peccaminum procaciter seu negligenter commiseram, tum praecipue, quoniam pene nulla poenitudinis [Col. 0686C] satisfactio ob amorem seu timorem divinitatis a me exinde successerat. Ita quoque, miser et confusus jacens, non habebam quid potissimum dicerem, nisi tantum: »Domine Jesu, qui venisti peccatores salvos facere, secundum magnam misericordiam tuam miserere mei.« Interea confiteri non erubesco me non solum in peccatis parentum meorum genitum, verum fuisse moribus importunum, et actibus intolerabilem plusquam narrari queat exstitisse. Vi etiam cujusdam monachi, mei scilicet avunculi, abstractus a perversissima, quam prae caeteris agebam, saecularis vitae vanitate. cum essem ferme duodennis atque monachili indutus habitu, heu! proh dolor! quoniam veste solummodo, non mente mutatus. Quaecunque enim a Patribus vel spiritalibus fratribus [Col. 0686D] modesta et sancta charitative mihi suggererentur, truculenti animi inflatione turgidum scutum cordis gerens, dictante superbia, ne salubria me contingerent, [Col. 0687A] opponebam. Dehinc senioribus non obediens, coaequalibus molestus, junioribus onerosus, atque, ut vere fatear, universis mei praesentia gravedo erat, levamen absentia. Praeterea his et hujusmodi praedicti loci fratres instigati expulerunt me a contubernio suae habitationis, tamen scientes non defore mihi locum quempiam commanendi, tantum ob litteratoriam notionem. Hoc etiam persaepe expertum fuerat.

Post hoc igitur in monasterio sancti Benigni, Divionensis martyris, locatus, non dispar, imo idem mihi visus est in dormitorio fratrum. Incipiente aurora diei, currens exiit a domo latrinarum, taliter inclamando: »Meus baccalaureus ubi est, meus baccalaureus ubi est?« Sequenti quoque die, eadem fere hora, aufugiens abiit exinde quidam frater juvenis, [Col. 0687B] mente levissimus, Theodoricus nomine, rejectoque habitu, per aliquod temporis spatium saeculariter vixit. Qui postmodum, corde compunctus, ad propositum sacri ordinis rediit. Tertio quoque, cum apud coenobium beatae semperque virginis Mariae, cognomento Meleredense, demorarer, una noctium, dum matutinum pulsaretur signum, et ego, labore quodam fessus, non, ut debueram, mox ut auditum fuerat exsurrexissem, mecumque aliqui remansissent, quos videlicet prava consuetudo illexerat, caeteris ad ecclesiam concurrentibus; egrediens autem post fratrum vestigia anhelus ascendit gradum praesignatus daemon, ad dorsum manibus reductis, haerensque parieti bis terque repetebat dicens: »Ego sum, ego sum, qui sto cum illis qui remanent.« [Col. 0687C] Qua voce excitus, caput elevans, vidi recognoscens quem bis dudum jam videram. Post diem vero tertium, unus ex illis fratribus qui, ut diximus, clancule cubitare soliti fuerant, procaciter a monasterio egressus, praefato daemone instigante, sex dies extra monasterium cum saecularibus tumultuose mansit. Septima tamen die, correptus recipitur. Profecto, ut beatus Gregorius testatur, quibusdam hic apparent ad suum detrimentum, aliquibus vero ad emendationis emolumentum. Quod mihi contingat ad salutem orari ac provenire opto per Dominum Jesum Redemptorem nostrum. Illud nempe attentius est memoriae commendandum quoniam, dum manifestissima prodigia in corpore adhuc constitutis, sive per bonos, seu per sinistros spiritus ostantentur, non [Col. 0687D] illos diutius in hac carne victuros quibus hujusmodi videre contigerit (certum est). Hujus quoque assertionis experimenta multa comperimus, ex quibus etiam nonnulla memoriae commendari placuit, ut, quoties evenerint, cautelam inferant potius quam deceptionem.

Apud castrum Tarnodorense erat quidam presbyter religiose degens, Fretterius nomine, tempore quo Bruno Lingonum praesulatum tenebat. Hic vero, una dierum Dominica jam vesperascente, cum coenaturus esset, exivit paululum se relevandi gratia ad fenestras domus suae, prospiciensque vidit a septentrionali parte egredi acies equitum, velut in praelium, innumerae multitudinis, pergentes ad occidentem. Quas cum diu multumque intuitus fuisset, [Col. 0688A] aestuans vocare quempiam e suis ad testimonium tanti ostentus. Dum autem coepit clamare ut occurreretur, rarescendo protinus disparuerunt. Ipse quoque tanto animi terrore perculsus [est] ut vix a lacrymis se continere posset; dehinc coepit infirmari, eodemque anno, ut optime vixerat, obiit. Portento denique subtractus quod vidit, illi qui persensere testes fuerunt. Nam sequenti anno filius regis Roberti Henricus, qui post illum regnavit, ad idem castrum ira permotus veniens cum ingenti exercitu, multa ibidem hominum caedes ab utraque parte patrata est. De hoc profecto constat quoniam ea quae viderat, et sibi prospexit et aliis (licet dissimiliter), mirifice tamen apud Antissiodorum in ecclesia beati Germani contigisse meminimus. Erat ibidem frater, [Col. 0688B] Gerardus nomine, cui mos erat post solemnes matutinales in oratorio remorari. Huic contigit quodam mane ut inter orationes obdormisceret. Qui protinus, gravi somno depressus, velut examinis delatus est foras monasterii; sed qualiter, aut a quibus huc usque nescitur. Qui expergefactus reperit se in claustro extra monasterium ejectum, admirans indicibiliter quod factum de sese cernebat. Simili quippe modo contigit cuidam presbytero in eodem monasterio pernoctanti, dum in subterioribus cryptis, ubi multa sanctorum requiescunt corpora, obdormiret, circa galli cantum reperit semet asportatum post chorum monachorum. Namque de eadem ecclesia certa relatio constat quoniam, si contigerit noctu luminare exstingui, quousque reaccendatur, [Col. 0688C] custodes ejusdem ecclesiae nullam quietem posse consequi.

Praeterea fuit quidam frater qui solitus erat ad altare sanctae Mariae, quod excellentissime constat, frequenter orare, ac gemitus et compunctionis lacrymas fundere. Unum igitur ei erat, quod pene universis accidit, inter oratum frequenter spuere, ac de lumbe salivam emittere. Contigit vero aliquando ut somno oppressus obdormiret. Apparuit ei stans juxta altare quidam candidis indumentis circumdatus, praeferens in manibus pannum candidissimum, atque in hujusmodi erumpebat verba: »Cur me, inquiens, sputis propriis verberando illinis? Nam ego, ut cernis, suscipio munus tuarum orationum, deferens illud ad conspectum misericordissimi Judicis.« Qua [Col. 0688D] visione correptus frater ille, et sese continuit, et caeteros ut se, in quantum valerent, in sacris locis continerent admonere curavit. Et licet hoc natura dictante proveniat, tamen in plerisque locis gentium omnimodis abstinetur in ecclesia ab screationum sputis, nisi forte suscipiantur, deferenda exinde foras, in quibusdam receptaculis; et praecipue apud Graecos, ubi semper tenor ecclesiasticus cautissime viguit. Clarere igitur locum praedictum diutine meritis beati Germani ac caeterorum sanctorum ibidem quiescentium, signis et prodigiis, tam in donis sanitatum quam in ultionum vindictis ad se pertinentia diripientium, manifestum est. Si qui nempe de primatibus patriae hujusce loci rerum invasores seu direnptores [Col. 0689A] increverunt, Deus exinde ultor ipsorum genus cum suis rebus in opprobrium et pene ad nihilum redigere consuevit. Hujus enim testimonium inter caetera nostrae assertionis evidens exstat ultio generis cujusdam Bavonis, necnon et filii ejus Aluvalonis, creberrimaque confusio Silliniaci sacrilegissimi castri.

Praeterea egomet quondam rogatus a conservis et fratribus nostris ejusdem loci ut altariorum titulos, qui a scholasticis viris compositi olim fuerant, sed vetustate, ut pene cuncta, fatiscente minime comparebant, reformarem. Quod, ut competens erat, libenti animo, quomodo valebam, adimplere studui. Sed priusquam ad calcem coeptum opus perducerem, ex nimia corporis statione, ut reor, nocte [Col. 0689B] quadam in strato conquiniscens, ita contractus sum membris omnibus icterica passione, ut non exigere memet neque in latus aliud vertere ullo modo valerem. Post triduum vero insecuta nocte, nimiis detento angustiis apparuit mihi vir canitie venerandus, qui me in somnis per brachium erigens, aiebat: Exple quantocius quod coepisti; dolere ultra ne paveas. Illico vero expergefactus, memet admirans excutiensque a lectulo, cucurri ad altare victoriosorum martyrum, Victoris videlicet, Apollinarisque ac Georgii, quoniam illorum oratorium contiguum erat domui infirmorum; ibique universorum Deo humillimas grates referens, alacer matutinales explevi solemnes. Die vero insecuta toto integerrime valens corpore, eorumdem martyrum nominibus propriis [Col. 0689C] ibidem composui titulum. Ecclesiae denique majoris erant altaria numero viginti duo, quibus, ut decens erat, titulis synopi (sic) de versibus hexametris convenienter digestis, sanctorumque epitaphiis reparatis, religiosorum etiam virorum quorumdam tumulos itidem perornare curavi. Quod sane mentis hominibus admodum placabile fuit. Sed, ut pater Odilo saepius plangere solitus fuerat, ita contigit: Heu! proh dolor! inquiens, quoniam naevum invidentiae, licet in caeteris grassetur hominibus, tamen in finibus aliquorum monachaliter vivere professis cubile sibi locavit. Nam quidam, a sui monasterii fratribus exosus, discedens venit ad nostros. A quibus, ut mos illorum semper fuit, devote susceptus est. Is autem veneno invidiae infecit abbatem cum aliquibus monachis, compellens [Col. 0689D] in tantum adversum me odium, ut praescriptos altariorum titulos destruerent universos. Sed protinus, Domino ultore, adfuit illius vindex qui incentor exstiterat fraternae discordiae. Multatus enim illico damnabili oculorum caecitate, offendens pedibus irrecuperabiliter usque in finem vitae suae. Cujus denique rei eventus tam vicinis quam longe positis non minimam praebuit admirationem. Contigit ibidem ipso in tempore ut aliqui e fratribus subinde migrarent ab hac luce. Quorum unus nomine Walterius, cognomento, ut erat statura, Pusillus, ac natura simplicissimus, incipiente nocte magni Sabbati Resurrectionis Dominicae, qua ipse obiit. Apparuit enim in hora sui exitus innumerabilibus [Col. 0690A] viris ac mulieribus columna lucis ignea, a culmine monasterii ad coelum usque pertingens. Quibus nempe non dubium fuit misericordissimi Dei actum largitione, qui animam fratris istius suae gloriosae resurrectionis voluit participem fore, ac viventibus viam innocentiae demonstrare.

Quaeri solet a nonnullis cur tempore novae legis vel gratiae, non manifeste, sicut antiquitus, fiunt visiones divinitus ac rerum miracula? Quibus paucis respondendum est ex ipsius divinae Scripturae testimoniis, si tamen cor illorum capax fuerit sancti Spiritus donorum. Libet quoque ut Deuteronomium evidens primitus exhibeat testimonium. Postquam enim populus Hebraeorum pastus quadraginta annorum coeleste manna, Jordanem transiens, in terram [Col. 0690B] venit Chanaan, cessavit coelum pluere illud, nec ultra usi sunt tali cibo filii Israel. Quid igitur in hoc facto nobis innuit, quibus pene omnia in figura contingunt, nisi quod, transito nostro Jordane, id est Christi baptismate, non ultra praesagiorum coelitus signa debent inquiri? Sed potius nobis debet panis vivus ille sufficere, quo qui vescetur, vivet in aeternum possessurus terram viventium. Rursus vero ex praecepto Domini constitutum est a Moyse ut, quaecumque vasa ex praeda hostium illi populo provenirent, lignea, aqua expiarentur, quae aenea, igne. Simili quoque modo figuraliter exprimit quoniam vasa iidem homines qui ex praeda hostis antiqui in partem cesserunt Salvatoris, aqua baptismatis atque igne martyrii purificandi essent. Non minus etiam [Col. 0690C] virgeus ille serpens, qui Moysi pavorem incussit ita ut fugeret illum, et rursus accipiens illum cauda tenus effectus est virga, typice in hoc facto perspiciendus est. Signatur per serpentem ex virga factum Deitatis potentia ex sanctae Mariae virginis carne induta: per Moysen enim, Judaicus populus, qui cernens Dominum Jesum verum Deum et hominem, fugit ab eo incredulus; sed recipiet illum circa finem saeculi, quod exprimitur per caudam serpentis. Ille quoque transitus maris Rubri, in quo illud mare divisum vel exsiccatum est; deinde gentes ex praecepto Domini gladio exstirpatae, evidenter signant regnum Israeliticae gentis temporaliter subsistens marcescendo annullari. In initio quippe novae gratiae, vel regni Christi, stans Dominus Jesus [Col. 0690D] atque ambulans super fluctus maris, ac Petro, quem Ecclesiae suae praefecerat, secum ambulare concessit: (quid) fidelibus universis innuitur, nisi quod subactis gentibus universis, et non funditus perditis vel exstirpatis, ex eisdem stabilietur Christi regnum per saecula mansurum? Est enim frequens attestatio divini sermonis, quod videlicet mare figuram gerat praesentis saeculi.

Saepe igitur, dum aliquis rem permaximam verbis elucidare cupit, in sese deficiens minuit, ut Scriptura dicit: Qui est scrutator majestatis, opprimitur a gloria. Sed cur ista praemisimus, breviter intimabimus. Constat enim mysterium Eucharistiae paucissimis perspicuum, dum sit pene mortalibus [Col. 0691A] universis incognitum, sicuti caetera quae fide constant, et intuitum oculorum non exposcunt. Illud praecipue commonendum, quod corporis et sanguinis Domini Jesu Christi vivificans confectio existimetur nullatenus in sese pati dispendium, aut casu aliquo incurrere periculum. Si quando autem videtur collabi seu deperire per negligentiam sibi tractantium, restat eisdem, si non alacriter poenituerint, damnationis judicium. At cum Dominus dixerit: Qui manducat meam carnem, et bibit meum sanguinem, habet vitam aeternam, et ego resuscitabo eum, nullo modo putare debemus ut quodquam animal, praeter hominem, carnis resurrectionem percipiat, sed nec nisi, fidelis, etiam eucharistiam percipit ad salutem. Denique exstitit quidam in nostro [Col. 0691B] tempore in clericali habitu, dum jure culparetur quodam crimine, contigit ut sumeret audacter judicio examinationis donum eucharistiae, calicis videlicet sanguinis Christi. Cui protinus per medium umbilici egredi visa est pars candidissima quam sumpserat ejusdem sacrificii, dans procul dubio evidens indicium reatus se indigne percipientis. Illico, vero confitens quod prius negaverat, digne poenituit. In Cabillonensi quoque pago, ob imminentem cladem, vidimus qui videret ex pane sacrato veram carnem effectam. Apud Divonem castrum eodem tempore, dum a quodam deferretur cuidam aegrotanti, casu excedere manu ferentis. Qui attente quaerens, reperire minime potuit. Post annum vero evolutum, repertum est juxta viam publicam, ubi [Col. 0691C] sub divo ceciderat, ita candidum atque incontaminatum, ac si hora eadem cecidisset. Lugduni denique in monasterio Barbarensi, dum quidam, ut credi debet, inconvenienter bustulam vel pyxidem, in qua servabatur, ut mos est, attractare vellet, e manibus illius sese eripiens, longius in aere stetit.

De chrismali etiam, quod a quibusdam corporalis appellatur, plurimum expertum est praestare remedia, si fides exigentium non fuerit dubia. Nam contra incendia saepius elevatum, aut exstinguendo compescuit, aut retrorsum pepulit, seu in partem alteram retorsit. Membra quippe aegrorum dolentia multoties sana restituit, febricitantibus nihilominus impositum salutem contulit. Apud monasterium Reomense, tempore venerabilis Willelmi abbatis, [Col. 0691D] contigit ut incendium circumjacentia monasterii depopularetur. Arripientes autem ejusdem loci fratres chrismale conto impositum, elevaverunt illud contra incendii flammas dire flagrantes. Statim vero, idem ignis in sese retorquens, minime amplius quam invaserat, arripere valuit. Panis tamen ille Dominicus, aura flante, a contulo elapsus, plus minus duobus milliariis avolavit usque ad villam cui Tivalgas vocabulum est, ibique super domum cujusdam veniens sedit. Quo prosecuto, ad monasterium dignanter est delatus. Contigerat enim in ipso anno die Paschae in ecclesia quae Monasterio adjacet, beati Pauli nomine dicata, ut calix vivifici sanguinis de sacerdotis manibus in terram laberetur. Sed ut praedictus [Col. 0692A] pater comperit, ut erat vir solertis ingenii, tribus e suis monachis hujus delicti culpam poenitere praecepit: videlicet pertimescens ne culpa insipientis presbyteri suos involveret cum illo ad vindictam ultionis. Quod etiam fecisset, si non obstitisset providentia sagacis viri, ut rei probavit eventus. Atque idcirco ista praemisimus, ut intimaremus fidenter credere quoniam, sicubi casus hujus sacri ac vivifici doni negligenter evenerit, ultionis cladem divinitus imminere ac subsequi. Quemadmodum, versa vice, quolibet in loco condigne illud tractari contigerit, abundare commodis universis. Sed et illius magnifici mysterii celebratio quantum prosit animabus defunctorum fidelium, cum in multis sit probatissimum, libet tamen e diversis praesentialiter [Col. 0692B] producere ad medium unum. In remotioribus Africae partibus erat quidam anachoreta, de quo ferebatur quod spatium viginti annorum tenebat illum omnino segregatum a conspectu ullius hominis. Vivebat enim labore manuum et radicibus herbarum. Contigit ut homuncio quidam genere Teiphalus, unus ex illis circuitoribus regionum qui nunquam saturantur experientia et novitatibus locorum, illuc pergens deveniret. Qui famam illius anachoretae comperiens, aggressus solitudinem ardore solis perustae regionis, diu multumque illum inquirens, si forte reperiret. Tandem ille prior solitarius se inquirentem aspiciens, vocavit eum ut ad se veniret. Qui, veniens ad illum, interrogare eumdem coepit: Quis, aut unde esset, seu cujus rei gratia [Col. 0692C] illuc devenisset. Qui protinus respondit: ipsius desiderio conspiciendi accensum illuc devenisse, nihilque praeter eum aliud quaerere. Deinde vir ille theologus subsecutus ait: »Novi te, inquiens, a partibus Galliarum huc devenisse. Sed quaeso, dic mihi, si coenobium Majoris [al., Cluniense] monasterii, quod in eisdem partibus habetur, aliquando vidisti.« At ille dixit: »Vidi, inquit, et optime cognitum est mihi.« Tunc dixit ei: »Scito, ait, prae cunctis Romani orbis illud valere praecipue in liberatione animarum a daemonica dominatione. Tanta enim viget in eo vivifici sacrificii frequens immolatio, ut nulla pene dies pertranseat, in qua non de potestate malignorum daemonum tale commercium animas eripiat.« Erat siquidem, ut ipsi perspeximus, mos [Col. 0692D] illius coenobii, a prima diei aurora usque in horam prandii, propter fratrum copiam, continua missarum celebratio. Quae videlicet tam digne pureque ac reverenter fiebat, ut magis angelica quam humana exhibitio putaretur.

Anno igitur millesimo quadragesimo primo Incarnationis Dominicae exstitit terminus paschalis duodecimo kalendarum Aprilium, et ipse dies undecimo. Atque idcirco adnotare placuit, quoniam nec communis unquam fit temperior, nec embolismus septimum Kalendarum Maiarum diem aliquando excedit. Sed inter ipsos triginta quinque dies legitime dies sacerrimus Paschae coarctatur. Obiit quoque eodem anno Chuonradus imperator. Cui successit [Col. 0693A] in regnum Henricus filius ipsius, jam ab eodem patre constitutus rex. Contigit vero ipso in tempore, inspirante divina gratia, primitus in partibus Aquitanicis, deinde paulatim per universum Galliarum territorium, firmari pactum propter timorem Dei pariter et amorem. Taliter ut nemo mortalium a feriae quartae vespere usque ad secundam feriam incipiente luce, ausu temerario praesumeret quidpiam alicui hominum per vim auferre, neque ultionis vindictam a quocunque inimico exigere, nec etiam a fidejussore vadimonium sumere. Quod si ab aliquo fieri contigisset contra hoc decretum publicum, aut de vita componeret, aut a Christianorum consortio expulsus patria pelleretur. Hoc insuper placuit universis, veluti vulgo dicitur, ut [Col. 0693B] Treuga Domini vocaretur. Quae videlicet non solum humanis fulta praesidiis, verum etiam multoties divinis suffragata terroribus. Nam plerique vesani audaci temeritate praescriptum pactum non timuere transgredi, in quibus protinus aut divina vindex ira, seu humanus gladius ultor exstitit. Et hoc passim tam frequenter contigit, ut prae sui multitudine singulatim non queant adnotari, et hoc satis juste. Nam sicut dies Dominicus propter Dominicam resurrectionem venerabilis habetur, et Octavus cognominatur, ita quintus, sextus et septimus, ob Dominicae coenae et ejusdem passionis reverentiam, debent ab iniquis actionibus esse feriati. Contigit enim ut, dum pene, sicut jam diximus, per totas Gallias hoc statutum firmiter custodiretur, Neustriae gens illud [Col. 0693C] suscipere recusaret. Erat enim hujus rei occasio dissidium superbissimi litigii quod ortum fuerat inter Henricum regem filium Roberti, et filios supradicti Odonis, qui vicissim incendiis bella miscentes intestina, sibimet damna inferentes non modica, plurimas suorum strages dederunt. Deinde quoque occulto Dei judicio coepit desaevire in ipsorum plebibus divina ultio. Consumpsit enim quidam mortifer ardor multos tam de magnatibus quam de mediocribus atque infimis populi; quosdam vero truncatis membrorum partibus reservavit ad futurorum exemplum. Tunc etiam pene gens totius orbis sustinuit penuriam pro raritate vini et tritici.

Eodem vero anno, id est, quinto post quadragesimum [Col. 0693D] atque millesimum Dominicae Incarnationis annum, antedictus Henricus, filius Chuonradi, rex Saxonum jam in re, Romanorum vero imperator in spe, duxit uxorem filiam Willelmi Pictavorum ducis, nomine Agnetem, quam etiam desponsavit in civitate Chrysopolitana, quae vulgo Vesontio vocatur. Illuc denique, ob amoris ac benevolentiae gratiam utriusque, convenit maxima nobilium multitudo, episcoporum vero numero viginti octo. Provenerat enim in deditionem praedicti regis regnum Austrasiorum, quod illi a progenitoribus competebat. Simul etiam genti Hunorum proprio moderamine regem, Abbonem nomine, instituerat. Unanimiter enim universi marchiones ac comites, tam ex Italia quam ex [Col. 0694A] Germania, longe lateque, eumdem regem dominium super semet exercere gratanter expetebant. Et non immerito. Erat enim affabilitate gratissimus, ac liberalitate perspicuus, atque humilitatis gratia praeditus. Nec cujuspiam (dominium) extollentiae nutu notabatur indeptus. Atque idcirco universis circumcirca existebat amabilis. Ipso itidem anno praedicta gens Hungarorum ejus imperio rebellis exstitit. Quam ille hostiliter aggressus, potenter devicit, sibique tributariam subjugavit. Tamen, proh pudor! unum in eo erat nimium reprehensibile, quod incontinentia carnis luxuriae infamabatur. Illud enim vitium plus caeteris in genere humano rerum ordinem turbat.

Sequenti igitur anno, id est, quadragesimo sexto post millesimum, facta est per loca magna vini fertilitas [Col. 0694B] et leguminum. Post haec vero sexto Idus Novembris mensis, luna quartadecima, nulla currente epacta, concurrente septimo, facta est eclipsis lunae hominibus valde tremenda. Nam octava hora noctis inter solem et ipsam lunam, sive patratum a Deo ostensum, seu invertente sphaera alterius sideris, qualiter evenerit, manet notum scientiae Conditoris. Ipsa quoque luna primitus pene facta est tota sicut teter sanguis, paululum evadendo usque ad aurarem supervenientis diei. Eodem nihilominus mense apud castrum sancti Florentini, quod est super Armentionem fluvium, circa medium cujusdam diei cecidit de coelo, quod Graece dicitur selas, vel chasma, seu palmatias, dum fulgor aetherei splendoris insolito ad terras emittitur; insulsum enim vulgus perhibet [Col. 0694C] stellam de coelo cadere. Tunc ergo praedicto mense Novembri, perductae sunt, in quibusdam locis Galliarum, praeter solitum, ad maturitatem segetes primae sationis Augusti mensis, collectae mense Octobri; quod non sine magna admiratione contigit fieri.



CAPUT II. De bello mire gesto.

Sub eodem quoque tempore fuerat orta grandis discordia usque ad effusionem multi sanguinis, inter Henricum Francorum regem, Roberti filium, et filios supra taxati Odonis, Thebaldum videlicet atque Stephanum. Contigit enim, post multas strages cladis utrarumque partium, ut idem rex, ablato ab eisdem dominio Turonicae urbis, daret illud Gozfredo, [Col. 0694D] cognomento Tuditi, filio scilicet Fulconis jam dicti, Andegavorum comitis. Qui, collecto magno exercitu, ipsam civitatem anno uno et eo amplius obsidione circumdedit. Adversus quem tandem hostili manu pergentes dimicaturi, revera ut afflictae indigentique alimoniis succurrerent urbi, ambo praedicti filii Odonis. Quod Gozfredus comperiens, expetivit auxilium beati Martini, promisit se humiliter emendaturum quidquid in ipsius sancti confessoris caeterorumque sanctorum possessionibus raptu abstraxerat. Indeque accepto vexillo, imponens illud propriae hastae, cum exercitu equitum peditumque multorum obviam perrexit adversum se dimicaturis. Dumque venirent utraeque partes in cominus, [Col. 0695A] tantus terror invasit exercitum duorum fratrum, ac si vincti ligaminibus omnes pariter imbelles exstitissent. Stephanus autem, arrepta fuga, cum aliquibus militibus evasit. Thebaldus vero, ex caetera multitudine totius exercitus, captus ad Turonensem civitatem deducitur, ipsamque Gozfredo reddidit, atque cum suis omnibus huc illucque dispersis in captione remansit. Nulli dubium est beato Martino auxiliante, quia illum pie invocaverat, suorum inimicorum victorem exstitisse. Referebant enim aliqui ex acie fugientes quod tota phalanx militum Gozfredi, in ipso procinctu belli, tam equites quam pedites, candidissimis indumentis videbantur adoperti. Nam ex rapina pauperum ejusdem confessoris ferebant supplementum suis filii Odonis. Praebuit [Col. 0695B] enim universis audientibus formidolosum stuporem, quod mille septengenti et eo amplius viri armis instructi absque sanguinis effusione in praelio capti sunt.



CAPUT III. De tertia eclipsi solis.

In praescripto quoque mense Novembri, decimo Kalendarum Decembrium, hora tertia ejusdem diei, facta est nostro in tempore tertia eclipsis solis, luna duntaxat vicesima octava, quoniam neque solis aliquando eclipsis nisi in vicesima octava luna, nec lunae nisi in quarta decima luna proveniet. Dicitur enim eclipsis defectus, sive defectio, non quod sibimet res, sed nobis impedita potius deficiat. Ipsis quoque diebus, referente Widone Remorum archipraesule, [Col. 0695C] didicimus quod visa sit a suis stella Phosphorus, quae et Lucifer, vespere sursum atque deorsum agitari, quasi comminans terrigenas idemtitabat (sic). Hujusmodi quippe ostentis coelitus emissis, terruerunt quamplurimos suae pravitates, ut ad correctionis viam poenitendo redirent. Tunc inter caeteras rerum inopias vini tanta raritas exstitit, ut viginti quatuor solidorum foret pretium unius modii.



CAPUT IV. De dissensione Lugdunensis praesulatus.

Fuit igitur in supra taxatis diebus dissensio permaxima post mortem Burchardi archipraesulis Lugdunensis de praesulatu ipsius sedis, quam plures non justis appetebant meritis, sed instinctu superbae [Col. 0695D] elationis. Primus omnium praedicti Burchardi nepos, ejusdem aequivocus, supra modum superbissimus, relicta sede propria, Augustanae civitatis, procaciter Lugdunensem arripuit. Qui post multas perpetratas nequitias, captus a militibus imperatoris, perpetuo est condemnatus exsilio. Post ipsum vero quidam comes Girardum suum filium puerulum quemdam arroganter ibidem, sola praesumptione auctore, substituit, et ipse post modicum, non ut pastor ovium, sed veluti mercenarius, in fugam versus delituit.

Quae omnia dum perlata fuissent Romano pontifici, suggestum est ei a viris fidelibus ut sua auctoritate patrem Odilonem Cluniacensis monasterii abbatem ibidem eligeret consecrari pontificem. Sic enim [Col. 0696A] totius cleri ac plebis optans acclamabat devotio. Qui protinus mittens eidem patri pallium simul et annulum, imperavit eumdem praedictae civitati fore archiepiscopum. Sed vir religiosus, suae humilitatis attendens propositum, omnimodis renuit fieri. Pallium et annulum suscipiens, illi qui Deo dignus existeret reservavit, futuro pontifici ejusdem sedis. Habetur enim antiquitus ipsa Lugdunensis civitas index veri luminis maximae partis Galliae, quoniam praecones primitus Christianae fidei, a sancto Polycarpo discipulo Joannis apostoli missi, devenientes universam illustraverunt regionem. Contigit enim postmodum, ut superius diximus, ut Henricus rex, recepto regno Austrasiorum, dum comperisset hujus dissensionis cladem, condoluerit, perquirens quid [Col. 0696B] exinde agere deberet. Cui, dum apud Vesontionem devenisset, suggestum est, tam ab episcopis quam ab omni plebe, ut virum aeque tali ministerio dignum, Odolricum, scilicet Lingonensis Ecclesiae archidiaconum, Lugduni constitueret pontificem. Qui protinus, ut suggestum fuerat, speciosissimis adornatum indumentis ad praefatam illum destinavit sedem. Illico nempe restituta est totius provinciae requies et pax diu optata, cum gaudio. Postmodum vero gens Hungrorum, jam secundo praedicto regi rebellis existens, adversus eumdem praeliari disposuit. Contra quam egressus, licet impar numero, confidens tamen in Dei auxilio, confligere cum ipsis non timuit. Non enim erant in exercitu ipsius plusquam sex millia virorum, cum in Hungrorum phalangibus aestimarentur [Col. 0696C] ducenta millia armatorum. Erant etiam cum rege quamplures episcopi cum clericis multis, qui pietatis gratia inermes cum eo in certamen introierunt. In eoque certamine tanta caligo ac tenebrae occupaverunt Hungrorum partem, ut vix juxta se positum quis illorum posset agnoscere. Exercitus quoque regis videbatur clarissimo sole circum et infra perlustratus. Qui fortiter dimicans innumerabili caede prostravit adversarios fugavitque, cum de suis perpauci corruissent. Capta vero praeda hostium, ac regno, ut primitus coeperat, ordinato, triumphans rex devenit ad propria.

Contigit ergo tunc temporis ut abbas cujusdam monasterii honestae possessionis eidem imperatori equum valde optimum praesentaret, quatenus sibi ac [Col. 0696D] loco sibi commisso ipsius liberalitatis amicitiam conciliaret. Fuerat denique idem equus, ignorante Abbate, cuidam militi clam sublatus sibique pretio venundatus. At imperator, gratanter illum suscipiens, suimet evectioni mancipavit. Quodam igitur die [quo] eidem equo insidens iter agebat, obviam fuit ei miles cui praefatus equus furtim ablatus fuerat. Qui prudenter aggrediens imperatorem, in hujusmodi prorupit verba: »Tu, inquiens, o rex, qui censuram debes tenere totius justitiae, equum modo [mihi] fraudulenter abstractum cerneris possidere.« Cui illico rex tale pertulit responsum: »Si tuus, inquit, est equus, ut ais, accipe illum cum sessore, et eductecum quo melius optas, et habeas utrumque quousque [Col. 0697A] persolutionem furti suscipias.« Miles quoque, existimans sibi illudi, haerebat stupens. Enimvero rex compulit eum ut manu injecta duceret utrumque in suum dominium. Aspicientes vero qui circumstabant, ingenti admiratione stupuerunt. »Quae grates, inquiens rex, referendae sunt illi viro qui me tam subdole in hanc impulit captionem? Qui dum ab universis horribiliter detestaretur, ait rex: Adducite illum, ut secundum illusionem quam in me gessit, in eo vindicetur. Dumque praefatus abbas accersitus fuisset, ait ei: Depone baculum regiminis pastoralis, quem credis largitione mortalis hominis debere gestari.« Quem cum a se projecisset, suscipiens illum rex, imposuit dexterae imaginis Salvatoris: »Vade, inquiens abbati, et suscipe illum de [Col. 0697B] manu omnipotentis regis, nec sis ultra pro eo debitor alicujus mortalis, sed libere utere eo, ut decet culmen tanti nominis.« At ipse gaudenter illum suscipiens, plurimis de tali facto alacritatem contulit ac dehinc omni cum libertate viguit.



CAPUT V. De exstirpatione Simoniaca.

Dignoscens igitur idem Henricus per universam Galliam atque Germaniam Simoniacae philargyriae grassari cupiditatem, coadunari fecit ex omni imperio suo tam archipraesules quam caeteros pontifices, et tale eis intulit colloquium: »Lugens vobis incipio loqui, qui vice Christi in Ecclesia constituti estis, quam ipse sibi desponsavit, ac pretio sui sanguinis redemit. Sicut enim ipse gratuita bonitate de [Col. 0697C] sinu Dei Patris per Virginem ad nos natus est redimendos, ita suis praecepit, mittens eos in orbem universum, apostolis: Gratis accepistis, gratis date. Vos enim, avaritia et cupiditate corrupti, qui, dum conferre deberetis in hujusmodi transgressionem (dando et accipiendo) canonem, maledicti estis. Nam et pater meus, de cujus animae periculo valde pertimesco, damnabilem avaritiam in vita nimis exercuit. Idcirco quicunque vestrorum hujusce (macula) sese norunt contaminatos, oportet ut a sacro ministerio secundum dispositionem canonicam arceantur. Patet ergo manifestissime quoniam propter hanc offensam venerunt super filios hominum diversae clades, fames videlicet atque mortalitas, nec non et gladius. Omnes quippe gradus ecclesiastici, a maximo pontifice usque [Col. 0698A] ad Ostiarium, opprimuntur per suae damnationis pretium, ac, juxta vocem Dominicam, in cunctis grassatur spiritale latrocinium.« His denique ab imperatore acerrime prolatis, stupefacti pontifices, quid illi responderent non habebant. Pertimescebant enim carere ob hanc culpam propriis episcopatuum sedibus. Et quoniam non solum in Gallicanis episcopiis haec pessima pullulaverat nequitia, verum etiam multo amplius totam occupaverat Italiam; omnia quippe ministeria ecclesiastica ita eo tempore habebantur venalia, quasi in foro saecularia mercimonia. Cernentes quoque episcopi gravi sese invectione irretitos, misericordiae operam implorabant. At ipse princeps, misericordia motus, tale consolationis protulit verbum: »Ite, inquiens, et quod illicite accepistis, [Col. 0698B] bene disponere satagite, ac pro anima patris mei, qui hac noxa reus vobiscum tenetur, attentius intercedere mementote, quatenus ei indulgentiam hujus facinoris a Deo possitis acquirere.« Tum proposuit edictum omni imperio suo: ut nullus gradus clericorum vel ministerium ecclesiasticum pretio aliquo acquireretur, ac si quis dare aut accipere praesumeret, omni honore destitutus, anathemate multaretur. Spopondit insuper promissum hujusmodi, dicens: »Sicut enim mihi Dominus coronam imperii sola miseratione sua gratis dedit,« ita et ego quod ad religionem ipsius pertinet gratis impendam. Volo, si placet, ut et vos similiter faciatis.

Ipso quoque in tempore Romana sedes, quae universalis jure habetur in orbe terrarum, praefato [Col. 0698C] morbo pestifero per viginti quinque annorum spatia miserrime laboraverat. Fuerat enim eidem sedi ordinatus quidam puer circiter annorum 12, contra jus fasque. Quem scilicet sola pecunia auri et argenti plus commendavit quam aetas aut sanctitas. Et quoniam infelicem habuit introitum, infeliciorem persensit exitum. Horrendum quippe referri turpitudo illius conversationis et vitae. Tunc vero cum consensu totius Romani populi atque ex praecepto imperatoris ejectus [al. remotus] est a sede, et in loco ejus subrogatus est vir religiosissimus ac sanctitate perspicuus, Gregorius, natione Romanus. Cujus videlicet bona fama quidquid prior foedaverat in melius reformavit.




[Col. 0697]
VITA SANCTI GUILLELMI ABBATIS DIVIONENSIS, Auctore Glabro Rodulfo monacho.
(Apud Mabill. Acta SS. ord. S. Bened., Saeculi VI, parte I, pag. 320, ex ms. codice S. Benigni Divionensis, cum alio et editis collato.)





OBSERVATIONES PRAEVIAE.

[Col. 0697D] 1. Inter varios hujus saeculi scriptores, qui beati Guillelmi res gestas litteris mandarunt, duo praecipui [Col. 0698D] sunt qui id data opera praestiterunt, alter Glaber Rodullus, monachus Cluniacensis, alter chronographus [Col. 0699A] sancti Benigni Divionensis, uterque sancti Guillelmi aequalis, ac forte etiam discipulus. Vitam Guillelmi a Glabro Rodulfo editam laudat Hugo abbas Flaviniacensis in Chronico Virdunensi, tomo I Labbeanae bibliothecae: sed et eam a se conscriptam fuisse agnoscit Glaber ipse in libro IV Historiarum, capite 4: Nec non, inquit, praenominatus pater monachorum, fundatorque coenobiorum eximius Willermus, de quo etiam plura forent dicenda, nisi quod in libello quod de vita et virtutibus illius edidimus, prolata dudum fuisse noscuntur. Hunc Glabri Rodulfi libellum, a Bollando ad diem 1 Januarii jam vulgatum, iterum hic ex ms. codice sancti Benigni Divionensis recudimus.

2. Guillelmi ortum ad annum 961 revocandum [Col. 0699B] esse evidenter colligitur ex ipsomet Glabri libello, in quo obitum ejus anno 1031 aetatis septuagesimo contigisse disertis verbis affirmatur. Totum vero pene vitae suae tempus in monasticae vitae exercitiis transegisse ex hoc probatur quod, vix septimum aetatis suae annum egressus, in coenobio Luciacensi vestem monasticam induerit; unde strictioris disciplinae studio digressus, in monasterium sancti Michaelis, mox Cluniacum in Galliam cum sancto Maiolo sese recepit. Est autem Luciacum, seu, ut alii dicunt, Lucedium aut Locedium, vulgo di Locedia, antiquum ordinis nostri coenobium, quod primitus sancti Michaelis, postea sancti Januarii appellatum est ob eo translatas ejus reliquias, a quo etiam circumpositum oppidum sancti Januarii nomen tulit. [Col. 0699C] situm est haud procul a Vercellensi urbe ad cujus dioecesim olim pertinebat. Hodie vero Casalensi episcopatui subjectum est, in territorio Montisferrati. Ex ordine Benedictino ad Cistercienses primum transiit, ac tandem post varias fortunas ad clericos saeculares defecit, ut observat Franciscus Augustinus ab Ecclesia in sua Historia Pedemontana, cap. 33.

3. Vicesimo nono aetatis suae anno, hoc est 990, indictione III, Guillelmus ordinatus est abbas sancti Benigni a domno Brunone episcopo Lingonensi, inquit chronographus Benignianus, cujus sententiae, praeter privilegium Benedicti papae, ut putant, septimi eidem Guillelmo concessum, obstare videtur fragmentum quoddam Benigniani monasterii historiae [Col. 0699D] manuscriptae, in quo ecclesia sancti Benigni a Guillelmo incoepta anno 982 et omnino restaurata anno 986 fuisse dicitur. Verum haec tanti non sunt ut a scriptoris gravis et aequalis auctoritate facile recedamus, maxime cum Glaber Rodulfus simul et Chronicum a Labbeo editum cum chronographo Benigniano consentiant; ac Benedicti papae privilegium, non Benedicto VII, sed VIII, assignandum esse constet quippe quod anno Christi 1015 datum esse legitur apud Ughellum, tomo II Italiae sacrae, col. 996.

4. Erat praedictus Willermus, inquit Glaber in libro III Historiarum, cap. 5, acer ingenio et insignis prudentia; idcirco summum in palatiis regum [Col. 0700A] ac caeterorum principum obtinebat locum. Ejus elogium paucis verbis, sed quae multis libris praestantiora sunt, complectitur beatus Odilo ejus sub sancto Maiolo condiscipulus, in libello scilicet de ejusdem sancti Maioli actis, ubi haec habet: Et ut pace spiritualium artificum in eadem fabrica laborantium dicam, unus praecipue refulsit qui nuper rebus humanis excessit, et qui plus nobis omnibus laboravit, domnus videlicet abbas Willelmus, de cujus clarissimis actibus, et vita laudabili, et mirabili conversatione parvitas nostra non sufficit quod sentit ad plenum referre. Jotsaldus in Planctu de ejusdem beati Odilonis obitu Willelmum simul et ipsum Odilonem iisdem versibus celebrat, quos infra in Odilonis Elogio proferemus. Eumdem vetus [Col. 0700B] auctor Chronici Fiscamnensis, liberalibus artibus apprime eruditum, atque disciplinis ecclesiasticis, cunctisque spiritualibus officiis. . . . . virtutum gratia imbutum et illuminatum fuisse scribit. Hinc nullum ferme fuit in Romano imperio monasterium, quod Guillelmi curae non commissum fuerit. Quorum nonnullis ipse praefuit, aut discipulos suos praefecit: caeterorum vero abbates, qui jam illis praeerant, suis exemplis ac monitis ad accuratam regularis disciplinae praxim adduxit. Beatae memoriae, inquit idem auctor, Willelmus abbas suae religionis affluentia totius partes Romani imperii illustrabat, abbatumque multorum tepidos animos sui fervoris imagine reformabat et accendebat. Eum Sigebertus ad annum 1027 recenset inter abbates nominabiles, [Col. 0700C] quorum opera religio ecclesiastica saeculo XI floruit. In Francia quidem et Burgundia. . . . per Guillelmum Divionensem severitate reverendum. Denique, ut habet Glaber loco laudato, quodcunque monasterium proprio viduabatur pastore, statim compellebatur, tam a regibus vel comitibus quam a pontificibus, ut meliorandi gratia illud ad regendum susciperet. Hinc ipsum quadraginta fere monasteriis praefectum fuisse idem auctor asserit, quorum pleraque Chronographus Benignianus recenset, videlicet praeter Benignianum de quo agit, Verziacense, Besuense, Reomaense, Tornodorense, Melundense, sancti Arnulfi Metense, sancti Apri Tullense, Gorziense, Fiscamnense, Gemeticense, sancti Audoeni Rotomagense, sancti Michaelis in monte [Col. 0700D] Tumba, sancti Faronis Meldense, sancti Germani Parisiense, Fructuariense, sancti Amatoris prope Lingonas, sanctae Mariae prope Saxonicum-fontem. Quibus addit Glaber monasterium sancti Saturnini ad Rhodanum fluvium, quod modo in prioratum redactum est, monasterio Ambroniacensi subjectum.

5. Hic omittere non licuit locum egregium Wiberti archidiaconi de sancti Apri apud Tullenses coenobio, qui de sancto Leone IX in ejus Vita sic habet libro I, capite 13: Moxque uti sua erga sanctum et gloriosum Aprum major erat devotio, domnum religiosae vitae et conversationis virum jam dictum (cap. 11) Guidricum sub nomine abbatis eidem praefecit coenobio, [Col. 0701A] voluntate et petitis domni Guillelmi ipsius loci tunc temporis venerabilis patris. Denique Aimoini continuator, lib. V, c. 47, testatur quod, dum monachi sancti Germani a Pratis coenobii saeculari modo vitam ducerent, piissimus Robertus rex una cum uxore sua, videlicet Constantia regina, accersens domnum Guillelmum abbatem Divionensis coenobii, ei abbatiam dedit beati Germani, qui, eam regulariter instituens, anno Domini 1030, seu potius 31, annum a Januario mense incipiendo, ut patet ex indictione XIV, littera Dominicali C, feria VI, Kalendis Januarii vita decessit. Quo die in Necrologio veteri Fiscamnensis monasterii legitur, Kal. Januarii depositio beatae memoriae domni Willelmi abbatis istius loci, et multorum monasteriorum patris. Die vero 22 Februarii [Col. 0701B] notatur prima ejus translatio, et obitus Joannis ejus successoris, his verbis, VIII Kal. Martii translatio beatae memoriae domni Willelmi abbatis, simul et depositio domni Johannis abbatis, et sui patris Rotberti. In Necrologio sancti Germani a Pratis memoratur die Kal. Januarii, ubi dicitur domnus abba Willelmus nimia religiositate sollicitus. De viris illustribus qui Willelmi magisterio, variis in monasteriis suo regimini subjectis, floruerunt, visum non est operae pretium hic agere, cum illi suis locis infra memorentur.

6. Porro etsi nullo publico cultu, quod quidem sciamus, apud veteres sanctus Guillelmus honoratus fuerit, illum tamen in fastis sacris ad diem Januarii, qui ejus natalis est, inter sanctos inseruerunt Arnoldus [Col. 0701C] Wion et Hugo Menardus in Menologio ac Martyrologio Benedictinis; quos imitati recentiores omnes, sancti nomine donarunt: nec immerito, cum tanta praesto sint ad illius sanctitatem demonstrandam argumenta, vix ut ulla pro quovis hujus saeculi sancto certiora reperiantur, nempe mortis praecognitio, miraculorum patratio, ac prae caeteris integerrima vita ac regulae monasticae observatio singularis. Hinc Glaber, Vitae ejus scriptor, vir gravis et magnae auctoritatis, capite ultimo, sancti Guillelmi mortem ad sanctum deificum lumen transitum appellat, observatque, quod notatu dignissimum est, quae in vivis adhuc agens operatus erat miracula, etiam et post mortem ad ejus sepulcrum perdurasse. Audiendus est in lib. IV Historiarum, c. 4: Unum restat, [Col. 0701D] inquit, quod novi ibidem (in sancti Guillelmi Vita) minime contineri. Migravit enim praedictus Pater a saeculo ad beatorum requiem in Neustriae partibus, in Fiscamnense videlicet monasterio . . . sepultusque est, uti tantum condecebat virum, in loco optimo ejusdem ecclesiae. Post aliquot fere dies, contigit [Col. 0702A] ut puerulus ferme decennis valida confectus aegritudine ad sepulcrum illius gratia recuperandae salutis duceretur, ibique a parentibus dimissus, decubabat solus. Qui subito respiciens vidit super idem sepulcrum insidentem aviculam, formam columbae praeferentem, quam diu intuens obdormivit; dehinc, leni expletus somno, evigilans, ita se reperit incolumem, ac si nihil aegritudinis persensisset. Suscipiunt itaque laeti parentes suum, fit omnibus commune gaudium.

7. Sancti Guillelmi corpus in majori Fiscamnensi basilica tumulatum est, in conspectu euntium ac redeuntium fratrum, inquit vitae auctor, hoc est ante sancti Taurini Ebroicensis episcopi altare, quod hodie sancti P. Benedicti appellatur. Ex hoc autem loco postmodum in sacellum beatae Mariae Magdalenae [Col. 0702B] sacrum (quo tempore, quave de causa ignoratur) ad latus Evangelii translatum est, ubi hodieque in sarcophago lapideo, tres pedes longo ac novem pollices lato, intra parietis cameram ad septentrionem inclusum asservatur, cum hac in plumbi lamina inscriptione, quae anno 1638 detecta est.

Abbatem plenum, lector, cognosce dierum,
   Nomine Willelmum, hic recubare senem.
Iste loci primus pastor praefulserat hujus,
   Quo statuit multos, dante Deo, monachos.
Jani prima dies animae nova claruit ejus,
   Cui nova Jerusalem obvia tota fuit.
Huic inventioni occasionem dedit nova in honorem sancti Guillelmi a Comite de sancto Martino et Agliae marchione constructa ecclesia, quam cum ejusdem sancti, quem inter majores suos computat, [Col. 0702C] reliquiis ditare in animo haberet, eas ab illustrissimo principe Guisio abbate commendatario, agente in primis apud eum, dominae suae nomine, clarissimo viro abbate Mondino, serenissimae ducissae a Sabaudia in Gallia oratore, inspici ac visitari obtinuit.

8. Haec prima inspectio in diem 28 Octobris anni 1727 incidit, repertumque est sancti Guillelmi corpus maxima ex parte, praeter ossa praecipua, in pulverem redactum; quo ad illustriss. abbatis Guisii aures perlato, tumulum iterum aperiri jussit, indeque quatuor ossa ex sarcophago, duo scilicet ducissae a Sabaudia, altera duo monachis Benigniani transmittenda educi curavit, caeteris in arcam plumbeam una cum cineribus iterum inclusis ac in praedicto sarcophago reconditis. Hanc ultimam tumuli apertionem [Col. 0702D] die 6 mensis Decembris ejusdem anni contigisse discimus ex actis publicis, inter quae occurrit decreta apud serenissimam ducissam monasterii Fiscamnensis nomine supplicatio, ut suis verbis sancti Guillelmi canonizationem a sede apostolica flagitaret. Sed res hactenus infecta remansit.



PRAEFATIO AUCTORIS.
[Col. 0701]

[Col. 0701D] 1. Dulcedine sancti Spiritus praeditis Patribus venerandis, ac diligendis fratribus, ubique Ecclesiarum [Col. 0702D] Dei universalis documentis in charitativa spe servientibus, monachorum infimus Rodulphus, tantillam [Col. 0703A] obeditionis exhibitionem. Placere denique unanimitati vestrae non diffidimus, si de vita vel conversatione vestri omnium dilectoris, domni videlicet sacerdotis atque abbatis Willelmi, prout divina pietas largiri dignata fuerit, posteris mandare studuerimus. Plura siquidem a nobis visa, plurima tamen a veracissimis relatoribus comperta, hujus [Col. 0704A] narrationis informabunt seriem. Idcirco communem fidelium virtutigenam obsecramus charitatem, ne simplex contemptui habeatur sermo, neve pro vili canistro purae respuatur similaginis offa; cujus si prudenti manu exercitaretur materia, omnem valeret excludere inopiam, et sospitatem conferre perennem.



INCIPIT VITA.
[Col. 0703]

[Col. 0703B] 2. Guillelmi patria, avus. Parentes. E sacro fonte a regina suscipitur.---Vir igitur religiosus domnus Willelmus, quem pius Dominus Ecclesiae suae filiis pastorem, ac juris suae legis propagatorem constituit, natione quidem Italus; avus tamen ejus, Vibo nomine, militari industria clarus, gente Suevus fuit. Qui scilicet, ob inimicitiarum ultionem, nativam relinquens provinciam, perrexit habitaturus Italiam, ibique copiose locupletatus opum gratia feliciter degit. Hic ergo exstitit genitor Rotberti, qui accipiens sibi uxorem ex Longobardorum nobilioribus, nomine Perinzam [(26) 1Kb] , quae, fecunda prole filiorum, genuit ei etiam prae cunctis optabilem Willelmum. Contigit namque sub ipso tempore illius nativitatis, Berengario Longobardorum [Col. 0703C] rege defuncto, ut Otto imperatorum maximus hostili manu omnem sibi subjugandam peteret Italiam; qui comperiens praedicti Berengarii uxorem in quoddam castrum, situm in lacu urbis Novariae [(27) 1Kb] , fecisse confugium, atque cum ea viros quorum conspiratio rebellis foret eidem imperatori; ad quod illico divertens, cinxit illud ferocis obsidione exercitus. Erat enim praedictus Rotbertus in eodem castro cum propria uxore et liberis, cui etiam quique illorum cum sua domina curam atque tutelam commiserant sui. Cumque diutius ab utrisque partibus acerrime decertatum fuisset, cernens imperator differri sibi victoriam, tentans largitionibus munerum clam inflectere suorum hostium signiferum: nam spopondit ei cum maximis donis etiam [Col. 0703D] apud sublimitatem suam celsitudinis locum, si suos deserens illius parti faveret. Ille vero minime acquievit, utpote miles adjuratus, respondens sibi optabiliorem fore proprii interitum corporis, quam sacramentis assertae fidei desertor haberi. Post aliquot vero dies, habito invicem pacis consilio, in deditionem gratis devenere imperatoris. Tunc quoque isdem Rotbertus, ut erat vir prudens ac strenuus, suggessit imperatori ut filium, quem ei uxor sua intra ipsius obsidionem castri pepererat, catechumenum fieri per manum imperialem praeciperet. Quod ille libentissime annuens, ut monitus fuerat [Col. 0704B] impleri mandavit, ac propria puerum sustulit dextera, eique nomen indixit Willelmum, quem scilicet postmodum regina, conjux illius, ex sacro fonte suscepit baptismatis.

3. Erat ergo, ut diximus ejusdem genitrix, non solum prosapia nobilis, sed etiam morum honestate praecipua. Haec siquidem referre erat solita de eodem puero hujusmodi verba. »Videbam me, inquiens, nocte quadam dalmatica veste indutam, statimque solis radius illustrabat mihi mamillam dexteram; dehinc vero apparuerunt quidam vultus gerentes angelicos; ipsique filium meum mihi abstrahentes, altius efferebant eumdem infantulum claritate nimia circumfusum. Ego quoque haec nimio intuens pavore perterrita, nil aliud quod dicerem [Col. 0704C] reperiebam, nisi tantum: Sancta Mater Domini Salvatoris, tibi committo, custodi illum.«

4. Deo devovetur a parentibus. In monasterio eruditur.---Alia namque perplura optimi praesagii, quae nos fastidium vitantes reticemus, conspicabantur in illo. Nam et habitudo tenerrimae aetatis ita dissimilis videbatur caeterorum, ut nimium admirabilis haberetur. Propterea uterque parens uno consensu ac voluntate, cum suorum omnium favorabili hortatu, Christo Domino vovere illum, in ejus domo assidue serviturum. Duxerunt autem illum, cum esset fere septennis, ad monasterium sanctae Mariae santique archangeli Michaelis in honore sacratum, nomine Luciacum, in quo etiam veneranda habentur ossa beati martyris Januarii: ibique, juxta morem [Col. 0704D] normae regularis, eum ipsius loci abbati obtulerunt. Qui, satis devote illum suscipiens, sacrae monachalis religionis etiam veste induit. Hic nempe tradidit ei primos litterarum apices, atque hujusce custodiae addidit praeceptorem, cujus animum stupor invasit nimius, quoniam velocitas sensus sibi commissi pueri ad tantam proficiebat indaginem, ut universa priorum conscholasticorum studia in brevi transcenderet spatio; proinde in admiratione non modica jam tunc tam abbati quam fratribus caeteris habebatur

5. Praeterea in vicino monasterio quaedam anus, cujus erat maritus jam senior, congruum habebat [Col. 0705A] domicilium, ad quod praedictus puer, familiaris curae providentia, per dies ducebatur; in quo etiam aliquoties quietis noctium gratia suscipiebatur. Cum igitur praedicta anus eum aliquando diligentia fovendi in sinu proprio brachiis complexa fuisset, mammae, quae laxis pendebant ac rugosis pellibus, subito turgentes lac fudere uberrime. At illa, ut erat piae mentis ac Deum timens, religiosis quibusque sagaciter intimare curavit, quoniam isdem qui videbatur puer, excellentioris vitae [Bolland., diligentis vitae] ac dignitatis gratia esset augmentandus. In processu namque temporis, cum adolevisset ac jam in Dei timore obedienter servire studuisset, non defuere invidentiae stimuli. Quibus etiam saepius agitatus, constanter sustulit illorum probra in [Col. 0705B] quorum profectum toto conamine laboraverat. Nam olim in Vercellensi urbe primitus, postmodum apud Ticinum, sub tuta custodia regulas artis grammaticae pleniter didicerat. Constituitur etenim divini officii assiduus custos, ac scholae capitalis illius loci. Qui felici virtutum incremento, Deo favente, proficiens, commissa est ei secretarii cura atque administratio, nec non etiam totius supellectilis sanctuarii, domi forisque consiliorum diffinitio.

6. Patrem ad monasticam vitam inducit.---Coepit interim cogitare qualiter suum genitorem a fluctivaga istius saeculi cura subtraheret, ac quod illi vitae supererat secum in monasterio pro aeterna requie laborando consumeret. Nam mater illius jam in pace obierat. Tunc nempe suasit ei ut mente [Col. 0705C] tractaverat, et ille statim dilecto obedivit filio, imo Deo, qui ei praestitit talem. Sicque satis accurate cum plurimis donorum xeniis duxit illum ad monasterium, ubi devotissime a cunctis susceptus, in sanctae conversationis habitu et ipse devote vivens, non multo post, praesente filio, optimo fine vitam complevit.

7. Renuit ordinandus jurare episcopo fidelitatem. Ideo vexatur. Cogitat alio abire.---Interea petebatur promoveri ad diaconatus officium, qui revera ita obsequens exstiterat inferiorum praeceptionibus graduum, ut etiam ipsis sacerdotibus imitabile foret exemplar ad iter arripiendum tutum. Sed praeditum monasterium in Vercellensis urbis episcopio [Col. 0705D] situm, atque ejusdem episcopi ditioni subjacebat. Inoleverat etiam male arreptae consuetudinis usus, ut nullus fratrum loci illius levitici ordinis gradum prius susciperet, quam sese assertione jurandi promitteret servaturum fidelitatem episcopo. Hoc quoque dum suggestum fuisset Willelmo ut juxta illorum morem faceret, ut erat eleganter affabilis, respondens dixit se non posse salubriter respondere [Boll., perpendere] ut, pro his quae solius Dei imperio gratis praestari deberent, horum ministro alicujus servandae fidei assertionem ullo modo exhiberet. Quin potius, inquit, terribilem hujusmodi assentatoribus [Col. 0706A] Salvatoris sententiam imminere. Atque hujusmodi responso prolato, omnino quod hortati erant facere distulit. Illico nempe oppido ab hujusce suasoribus detractionum corrosionibus lacessitur, ab ipso praesule redarguitur, ac veluti contumax sui juris habetur. Ille vero talia pro nihilo ducens, ac magis magisque in Dei se cultum astringens, ita ut pene ipsi soli omnis cura ac sollicitudo psallendi, legendi, horasque pulsandi die noctuque loci illius incumberet: erat enim castissimae mentis et corporis, paratus ad omne bonum; ac meditabatur frequentius, si forte quempiam reperire locum valeret, ad quem transiens devotius praeceptis regularibus inservire liceret. Jam enim inibi fervor disciplinae regularis admodum tepuerat.

[Col. 0706B] 8. Proinde accepta quondam licentia orationis ac visitationis gratia, ut ad monasterium beati archangeli Michaelis [(28) 1Kb] , quod situm constat in altissimis jugis Alpium, pergeret. Qui dum ad montis radices devenisset, atque, ut est iter arduum, ascendendi ad monasterium jam pene superaret; ipsius equus, quem post se habena dextera injecta trahebat, ab angusto tramite pede luendo paululum devians, excussa habena, quantum est illud immane praecipitium, totus ruit. Quod cernens vir Deo devotus, mente quidem exterritus, vultu tamen sereno perrexit ad ecclesiam, orationi incubuit, ibique diutius, ac si nil adversi contigisset, oravit. Deinde vero exiens, misit famulum, si forte de equo aliter quam sperare poterant contigisset, ut ei renuntiaret; qui [Col. 0706C] egressus reperit eum in loco ubi praeceps ruerat, stantem incolumem, ita ut nulla omnino laesura in eo videretur, sed neque in loris aut ligno sedilis aliqua attritio appareret. Siquidem cum milliaria duo, et eo amplius, a loco unde ruinam ceperat usque in vallem ubi substiterat, computentur. Receptoque qui missus fuerat, equo, ei qui amisit [al. dimisit] reduxit. At ipse, gratias omnipotenti Deo referens, alacer ad monasterium rediit. Quae res gesta plurimis admirationem praebuit, atque indicium sanctitatis.

9. Cluniacum migrat. Sacerdotium recusat.---Audierat, jam fama multiplici personante, monasterium esse, cognomento Cluniacum, in partibus Burgundiae, [Col. 0706D] cujus sanctitatis ordo, ac districtio regularis, materque virtutum discretio, prae cunctis incomparabiliter viguerant ab initio; ad quod etiam ire, illud invisere toto mentis flagrabat desiderio. Contigit quoque, dum hoc meditaretur agere, ut sanctissimus abba praedicti loci Maiolus, sacra ecclesiarum loca ex more visitans, ad coenobium Luciacum diverteret. Quod cernens famulus Christi Willelmus, intelligensque suum a Deo desiderium compleri decretum, secretius accessit ad Dei virum, eique sui pectoris patefecit arcanum. At ille nimium alacriter spopondit ei juvamen optabile ad omne quod in divini [Col. 0707A] operis cultu decreverat exercere. Dehinc Romam pergens, perinde rediturus, ut secum ad diu optatum locum illum deduceret. Interim vero Willelmus deliberans prudenter de omnibus quae ad se pertinere videbantur, ac si in procinctu miles expeditus, ne forte ad fidei certamen ei properaturo res diu licenter usae, non necessitas parentum, aut speciositas carnalium fratrum, seu vici ac latifundia, atque castella eorum quae perplura erant, non saltem pietas nativi soli, vel generalis amor cunctorum obsisterent, sed ut ab his omnibus liber atque exoneratus viam mandatorum Dei, prout disposuerat, currere valeret, totum se divinae commisit providentiae. Regrediente igitur a Roma viro Dei Maiolo, memor uterque propriae sponsionis, suscepit Willelmum in [Col. 0707B] spiritualem Christi filiationem, ac duxit illum ad locorum sanctissimum Cluniacum. Ad quod cum venisset, misit ante se ex suis unum, denuntians fratribus ut obviam ei ex more ornati procederent, quoniam excepturi erant quemdam secum advenientem, cui honor divinitus debebatur. Exceptus denique, ut sanctus mandaverat, solemni apparatu, promovit eum honorifice cum consilio fratrum; quippedum una sensere in illo vitae meritum. Nam et isdem vir Dei Maiolus peculiare frequentius cum eodem Willelmo de his quae verae salutis sunt exercebat colloquium. Jamque expleto in eodem loco plus minus anno integro, plus cunctis admirabilis venerabilisque, necnon honestioribus imitabilis habebatur. Tunc namque spiritualis Pater judicavit eum sacerdotio [Col. 0707C] fungi dignissimum; jam enim sacratus fuerat levitico ministerio: at ille humiliter pavendoque se subtrahens, dicens se omnino non esse [(29) 1Kb] dignum tractare tanti mysterii sacramentum. Sanctus quoque, nolens placorem animi ejus turbare, consensit ut voluit.

10. S. Saturnini monasterio praeficitur.---Interea venit quidam frater praepositus coenobii sancti martyris Saturnini [(30) 1Kb] , quod est super Rhodanum, precaturus sanctum virum Maiolum quatenus ei aliquem e suis commodaret, qui eum cum fratribus sibi commissis ad salutis viam agnoscendam instituere valeret. At vir misericordiae gemina consideratione prospiciens, unius videlicet juvamen, alterius quoque obeditionis probationem, domnum ei [Col. 0707D] protinus commisit Willelmum. Qui omnino nil dubitans aut renitens, perrexit humiliter ad Patris imperium ei obsecuturus, qui ad hoc venerat utilitatis animae gratia. Habebat enim praefatus vir plures fratres secum simul degentes, una tamen voluntas omnium, par consensus, similis operatio, modus orandi ac psallendi atque edendi, et totus horum habitus charitatis gratia uniformis, Willelmo revera, [Col. 0708A] ut ipsis convenerat, praeceptore, Cluniacensi ex more. Enimvero quidquid illorum erat peculii, communis in ecclesia eremus esse videbatur; atque isdem, postquam ad potiora Willelmus sublimatus fuisset, referre erat solitus nusquam se locum optabiliorem reperisse ad eam, quam obtinere deliberaverat, pauperiem consequi, vel extremitatem sanctitatis.

11. Tum monasterio S. Benigni.---Memorabili igitur patri Maiolo sub eodem tempore suggestum est a Brunone, venerandae memoriae Lingonis pontifice, ut monasterium egregii martyris Benigni, quod juxta Divionense castrum antiquitus veneratur, ad redintegrandum divini cultus ordinem qui in eodem loco omnino defecerat, susciperet; et, sicut per plurima [Col. 0708B] coenobia jamdudum agere consueverat, ita et istud in melius reformare satageret. At vir sanctus, motus pietate, ad preces pontificis misit continuo qui ad se reducerent Willelmum. Jam enim cum eodem fratre, cui illum commiserat, annum et semis pie vivendo expleverat. Cui utique ad se revocato, praedicti sancti martyris monasterii dulci imperio paternam ovilis Christi curam commisit. Spopondit insuper ut quidquid juvaminis ad spiritualis hujus negotii incrementum optaret, ipse libenti animo aequipenderet. Episcopo nihilominus, in Dei fide pariter et sua, contestatus est ut illi, more dulcissimi Patris, advocatus et custos, adjutor atque consolator in omnibus esset. Qui integerrima observatione monitui ejus obaudiens, ultra quam credi potuit, illum [Col. 0708C] in vita dilexit. Clemens igitur domnus Willelmus ad sibi destinatum suscipiendi ac regendi gratia monasterium, missis cum eo a sancto Maiolo quibusdam ex honestioribus Cluniaci fratribus, ibique honorifice exceptus, atque ab eodem praesule Brunone monachorum Pater est ex more consecratus.

12. Versiacensi deinde et Besuensi. Ejus humilitas.---Cumque acerrime ac vigilanti studio se sibique commissos pro Dei amore disciplinis regularibus subderet, non multo post commissum ei ab Henrico venerabili duce monasterium etiam Verziaci castri ex latere situm, ubi antiquus confessor Christi sanctus requiescit Viventius. Illud quoque, veluti primum, moderamine regulari erat destitutum, illoque in melius reformato, tertio nihilominus destituto [Col. 0708D] ac recta vivendi lege, super fontem Besuae posito, apostolorumque principi sacrato, ab eodem Brunone pontifice constituitur Pater. Erat antiquissimum, ac saepius paganorum seu pessimorum quorumcunque hominum infestatione desolatum. Ad hujus nempe redintegrationem dum toto conamine decertaret, contigit ut praedictus episcopus cum comite [(31) 1Kb] maximae partis Burgundiae Willelmo, qui etiam ejusdem [Col. 0709A] patris de quo sermo est exstiterat affinitate propinquus, ipso Patre praesente, colloquium pacis haberet. Post caetera dixit praesul in aure comiti, ut abbati, utpote propinquo scilicet suo, leniter suggereret ut, elationem ne forte pro virtutum gratia vel rerum copia surriperet, caveret. Ille quoque reverenter accedens, dixit ut monitus fuerat. Tunc pater Willelmus vultu alacri eidem comiti hujusmodi responsum protulit: Si, inquiens, cognoscere potero quod augmentum terrenarum opum vel possessionum unius tantum diei nostrae vitae protrahat spatium, persuaderi non mihi potest quin ad horum extollar incrementum. Hoc autem responsum dum comes retulisset episcopo, admirati sunt uterque ejus prudentiam, pariterque laetati propter humilem illius sapientiam.

[Col. 0709B] 13. Monasterio Fiscamnensi praeficitur.---Cum igitur fama sanctitatis illius jam latius deferretur, Normanorum dux venerabilis illam comperiens Richardus, misit ad eum, reverenter supplicans ut ad se veniret. Qui tandem libenter, ut rogatus fuerat, pergens venit ad eum; a quo etiam, sicuti decebat, honorifice susceptus est. Cujus sanctissimis cum recreatus, ut erat totius boni amator, dux fuisset eloquiis, obsecrans illum ut ecclesiam sanctae et individuae Trinitatis nomini et honori dicatam, in loco Fiscamnensi cognomento antiquitus constructam, a suo tamen patre Richardo honorificentius reformatam, ordine monachorum suscipiens decoraret. Erat enim illic more vivens carnali, jugo soluta regulari, clericorum levis conciola. Cernens denique Pater [Col. 0709C] Willelmus illius animi devotionem, promisit se cum Dei adjutorio illud quod poscebat impleturum. Qui pariter venientes ad praedictum locum, satis sublime ac solemniter commisit ei isdem dux cum aliquibus episcopis dominium et curam regiminis totius loci. Tum vir Domini congregavit ibidem monachorum regularem catervam, ita videlicet personis numerosam ac bonorum studiis copiosam, ut triplici sui numero praeteritorum numerum excelleret clericorum. Quod cernens jam dictus princeps, multorum donorum ac possessionum largitionibus ampliavit locum. Monuit etiam tam abbatem quam caeteros fratres saepius ut ab illo peterent quidquid suorum utilitati expedire nossent, utpote quoniam de hac re secundum velle provenerat ei et posse.

[Col. 0709D] 14. Scholas ibi instituit.---Interea cernens vigilantissimus Pater quoniam non solum illo in loco, sed etiam per totam provinciam illam, nec non per totam Galliam, in plebeiis maxime scientiam psallendi ac legendi deficere et annullari clericis, instituit scholas sacri ministerii, quibus pro Dei amore assidui instarent fratres hujus officii docti, ubi siquidem gratis largiretur cunctis doctrinae beneficium ad coenobia [Col. 0710A] sibi commissa confluentibus, nullusque qui ad haec vellet accedere prohiberetur: quin potius tam servis quam liberis, divitibus cum egenis, uniforme charitatis impenderetur documentum. Plures etiam ex ipsis, ex coenobiis, utpote rerum tenues, accipiebant victum. Ex quibus quoque nonnulli in sanctae conversationis monachorum devenere habitum. Cujus denique institutionis labor nimium optabilem diversis ecclesiis contulit fructum. Nam praefatum, ut dicere coeperamus, locum taliter claustris atque officinis regularibus, caeterisque bonorum copiis adornavit, ut prae caeteris illius provinciae felicibus semper floreat incrementis.

15. Templum S. Benigni restaurat. Cujus sepulcrum detegit.---Contigit ergo postmodum quatenus [Col. 0710B] pars ecclesiae beati martyris Benigni, cui, auctore Deo, primitus pater datus fuerat, ruinam corruens daret. Quam cum reformare cuperent artifices caementarii, graviorem pars eadem dedit ruinam. Quod cernens vir Deo devotus, intellexit divinitus sibi dari indicium quod totum a fundamentis renovari conveniret templum. Illicoque summo mentis ingenio coepit ipsius ecclesiae reformandae mirificum construere apparatum: quam denique cum coepisset reaedificare positione mirabili, valde longiore ac latiore quam fuerat; ignotus tamen erat universis locellus quo pretiosi martyris membra claudebantur Benigni, quia solerti cura taliter antiquitus fuerat reconditus, ut illo fiducialiter veneraretur martyr per aevum, ubi felici morte occubuit propter Deum: [Col. 0710C] sed a quibusdam incautis dicebatur etiam ibi non haberi. Cujus ignoratio rei nimium moestificabat animum Patris Willelmi. Tali quoque defectu anxio revelatum est visione pulcherrima per ipsum Dei martyrem ipsius honorabile sepulcrum. Erat enim, ut beatus multorum sanctorum descriptor miraculorum Gregorius Turonorum pontifex refert [(32) 1Kb] , pergrandis arca lapidei sarcophagi continens illum. Pro cujus (rei) incredulitate narrat idem sanctus alterum sancti nominis Gregorium Lingonensem episcopum acrius quondam fuisse increpatum. Cujus namque positionem loci antiqua vetustas occuluit. Nam coram praecipuo illius monasterii altari profundius habebatur defossum memoratum sepulcrum. Quod continuo requirens invenit, aperiensque illud contingere [Col. 0710D] meruit sacratissima egregii martyris ossa, in cujus etiam cerebro, quod in descripta ipsius passione legitur [(32*) 1Kb] , vulnus ferreo illatum vecte apparuit: quae omnia integro numero praesentibus honestioribus tam episcopis quam caeteris diversorum ordinum vel sexuum cum odoriferis thymiamatibus ac psallentium choris, in eodem recondidit sarcophago; indeque paululum ad orientem illum amovens, in pulcherrimo atque incomparabili locavit [Col. 0711A] tumulo. Dehinc namque Pater venerandus, acriori accensus devotione, reformandae opus basilicae instanter, quemadmodum decreverat, accelerabat perficere. Quoniam, ut diximus, et praesto est cernere, totius Galliae basilicis mirabiliorem atque propria positione incomparabilem perficere disponebat.

16. Monasterium S. Arnulfi Metis reformat. Romam petit. In reditu aegrotat.---Omnipotentis etenim Dei gratia in ipso cooperante, coepit illius fama sanctitatis circum adjacentes seu longinquas penetrare provincias. Nam praesul Metensium Adalbero, reverenter satis illum evocans, commisit eidem sancti Arnulphi confessoris regendum ac meliorandum, ut agere consueverat, monasterium. Suscipiens ergo illud, brevi tempore reddidit emendatum. Tunc enim [Col. 0711B] devota concepit mente ut apostolorum principis Petri sanctissimi limina visitaturus adiret. Stabiliens nempe coenobia sibi commissa idoneis praepositorum seu caeterorum officiorum personis, ut decreverat, Romam orandi gratia perrexit. Visitatis quoque sanctorum sepulcris vel oratoriis, sacris etiam missarum per semet celebratis solemniis (nam praefatus Bruno episcopus sacerdotium illi imposuerat), cum apostolica benedictione consolatus regreditur ad patriam, coepit febricitans aegrotare. Jam jamque ad coenobium sanctae virginis Christinae [(33) 1Kb] perveniens, in lectum decubuit. Qui paululum convalescens Vercellas devenit, rursusque ibidem gravius periclitari coepit. Tunc quoque, ut idem referre erat solitus, et etiam bonae memoriae Gerbaldus, [Col. 0711C] almi patris Maioli monachus, ac praedicti coenobii sanctae Christinae abbas perhibebat, dum in ecclesia sancti jaceret Eusebii praesulis, per quatuor vel quinque horarum spatia ita factus est exanimis, ut nullum omnino spiramen in ipso cognosceretur. Sed tamen ignoratur quid tunc divinitatis praesenserit, quoniam paululum in se reversus, voce qua poterat, lingua palpitans, haec personabat verba: »Domine Jesu Christe, rex aeternae gloriae, suscipe me, si placet, quoniam bonus es; non dubito ad te ex hoc corpore transire.« Sciendum vero est quoniam istius mora aegritudinis, ut eventus rei subsequentis demonstrat, non fuit impedimentum tantum quam gratia spiritalis lucri.

17. Fructuariense monasterium condit.---Occurrentes ei denique illuc tres ipsius germani fratres, [Col. 0711D] levi evectione deduxerunt illum ad sui juris praedia confovendum; ardenter enim desiderabant videre illum, quoniam compungebat corda eorumdem divinae absentia pietatis. Convalescente quoque eo ab aegritudine, post aliquot dierum spatium convenere ad illum quique suorum ac plures domini civitatum vicinarum, et suadere illi coeperunt, promittentes se plura largituros si in nativa patria coenobium sibi, sicut in externa audiverant illum [Col. 0712A] fecisse, aedificare inceperet. Tunc etiam, quod potissimum fuit, duo ipsius germani, videlicet Godefredus atque Nitardus, viri spectabiles, secretius illum cum comite maximae partis Burgundiae Willelmo, qui etiam ejusdem patris, de quo sermo est, exstiterat affinitate propinquus, adeun es spoponderunt se saecularem relicturos militiam, ac se suaque omnia in omnipotentis Dei peculiare dominium devenire. His auditis, Dei cultor illico fiducialiter coepit tractare de coenobii, unde rogabatur, constructione; qui pariter communi consilio et voluntate locum quaerentes, rei hujusmodi aptum reperere in rure paterno a Pado distantem flumine quaterno milliario, solitarium, cognomento Fructuariensem. Ibi namque collocari praecepit [Col. 0712B] basilicam, quam praesente Arduino [(33*) 1Kb] rege cum aliquibus episcopis sacrari jussit in honore genitricis Dei Mariae, sanctique Benigni martyris, atque omnium sanctorum. In qua etiam isdem rex cum sua conjuge et filiis humatus quiescit. Ad quam nihilominus, tam a Romana urbe quam a diversis partibus, plurima congregavit sanctorum martyrum corpora. Brevi namque in spatio temporis collecta est ibidem numerosa fratrum congregatio Deum timentium, instituta beati Benedicti abbatis praecipui servantes, quae isdem pater Willelmus a sancto Maiolo Cluniaci didicerat.

18. S. Odiloni persuadet monasterii ingressum.---Revertens igitur post haec ab Italia, omni studio satagebat e diversis partibus terrarum colligere [Col. 0712C] viros servituti Christi idoneos, suadendo eis vitae coelestis gloriam, pariterque comminans inferorum supplicia. Tantam enim ei Dominus cum caeteris virtutibus virtutem salutaris verbi concessit, ut quibusque doctrinam illius suscipientibus summam conferret fidei firmitatem, bonarumque virtutum augmentum, ac vitiorum emendationem. Omnibus enim, sicuti expedire noverat, sive leniter, seu asperrime, charitative tamen hujusmodi exhibebat. Contigit ergo illum aliquando cum viro per omnia desiderabili, domno scilicet Odilone, adhuc illo in canonicali habitu degente, de vera animarum salute habuisse colloquium. Intelligens vero illum niti ad sanctitatis culmina, coepit illi attentius suadere ut, [Col. 0712D] quod potissimum fore creditur, quantocius explere satageret; negotiis videlicet saeculi istius abjectis, Christum Jesum sequi liceret expeditius. Cumpunctus illico vir clarus libenter se facturum promisit quod Pater suaserat Willelmus. Nam post paululum, ad coenobium nominatissimum honorifice deveniens Cluniacum, ibique a sancto Maiolo est devote susceptus, atque in habitu sanctae conversationis monachus ex more sacratus est. Cujus etiam conversatio in tantum exstitit chara Deo, et dulcis [Col. 0713A] Deum diligentibus, ut isdem sanctissimus Maiolus sibi commisso gregi allegans illum in vita, qualiter post ipsius obitum haberent Patrem atque pastorem. Quod ita manifestissime et utiliter fieri contigit. Quam enim praemaximam exinde, dum adviverent, dilectionem inter se habuere, dum alter eorumdem alterum sibi utrumque praeferens, exprimi non valet [(34) 1Kb] .

19. Pontificibus Romanis est acceptus.---Praeterea pontificibus Romanis Pater Willelmus, qui suo tempore praefuere, in tanta veneratione ac reverentia est habitus, ut quidquid illis suggessisset, sive per se, sive per aliquam legationem, libentissime implere studebant. Nam et Joannem papam spiritualia dona per orbem, maxime Italicum, auri vel argenti [Col. 0713B] pretio distracta minus curantem, tali invectione monere studuit per epistolam, haec continentem: [(35) 1Kb] Parcite, quaeso, parcite, qui dicimini sal terrae et lux mundi. Sufficiat hominibus jam semel Christum fuisse venditum pro communi salute universorum. Jam enim refugae veri luminis, solo nomine pastores, ovile Christi, imo membra illius, videte post vos quo eunt. Si juxta fontem tepet rivus, in longinquum fetere nulli dubium est. Idcirco cura quibusdam venditur ad suum interitum. Volo vos pastores ac pontifices omnes in commune judicis securim gestantis, ante januam assistentis memores. Quam epistolam papa libenter amplectens, grates ac benedictiones tanto Patri retulit, Deumque in illo glorificavit.

20. Henricum imperatorem sibi conciliat.---Sed [Col. 0713C] et illud denique in eodem Patre fuit valde memorabile, quod multi tum etiam nobiles venenatis infecti verbis malorum, dum adversus illum contumeliarum verba dicenda concepissent, seu jurgia ultionis vice referenda, ut ad conspectum illius ventum fuisset, statim mirabantur semet ab his quae intenderant exprimere, alienatos fuisse; amissaque ferocitate rei praeteritae, quidquid id erat, totum procedebat ex mansuetudine. Henrico siquidem imperatori de eo suggestum fuerat, quod illi derogans, illumque contemnendum adjudicans, Arduini quoque parti, qui sibi Italiae regnum praeripuerat, faveret, illumque pro posse defensitaret. Ex hoc quippe viro Dei, quamvis ab re, iratus fuerat. Ille vero ut comperit, ad illum pergens, rei veritatem sese purgando [Col. 0713D] pandit, atque si quid erat odii a corde illius detersit. Intantum etiam isdem imperator postmodum illum dilexit, ut illi dona largiretur plurima, et quidquid ab eodem vellet fieri continuo impetraret.

21. Et Robertum Galliae regem.---Pari namque ratione Rotberto Francorum regi de ipso indicatum [Col. 0714A] fuerat, quod Brunoni praedicto Lingonum episcopo, qui regi minus acquiescebat, talia suaderet quae regali juri nimium resisterent. Ille vero simul et regina conjux illius propter hoc illi irati, comminati sunt aliquoties coenobiis ejus damnum inferre maximum. Adiens ergo intrepidus amborum praesentiam, ita illorum divini verbi virtute iram compescuit, ut etiam summam dignitatis gratiam apud illos obtineret. Nam cum illorum filius, qui pro suae juventutis elegantia ac liberalitate Hugo Magnus cognominabatur, jam in regem unctus obiisset [(36) 1Kb] , ac parens uterque pro morte ipsius pene usque in suimet necem cordis dolore et luctu affligerentur, tunc accessit ad eos spiritalis medicus, et ait: Non infelices enim vos putare debetis, quod talem amisistis; [Col. 0714B] quin potius felices valde, quia talem habere meruistis. Ego, inquiens, ex ullo hominum gradu non tam paucissimos salvos futuros aestimo, sicut de regum. Qui cum attoniti responderent: Quid hoc dicis, Pater? Respondit: Non audistis, inquit, sacer canon quomodo refert, vix tres de triginta regibus bonos exstitisse? Idcirco cessate, quaeso, hunc juvenem flere mortuum, sed potius congratulamini ei, sicuti requiei datum et a malis liberatum. His dictis ita consolans illos placabiles fecit, ut viderentur non habere quod plangerent, et Deum dicerent visitasse illos per sanctum virum.

22. Hermannus episc. monachos persequitur, perit.---Quorumdam etenim nomina aliquando interpretabatur, sive ad profectum, sive ad detrimentum [Col. 0714C] ipsorum. Cum igitur post mortem Bertoaldi Tullensis pontificis, qui ei monasterium sancti Apri confessoris commiserat, eidem episcopatui quidam Hermannus praesul datus fuisset, ita coepit exosos hujus Patris habere monachos cum sua institutione, ut etiam honestissimum fratrem, Widricum nomine, qui post illum ejusdem loci Pater devotus exstitit, cui tunc caeterorum cura imminebat, baculo verberaturus eum impegerit. Quod dum Patri relatum fuisset, ad nomen illius alludens ait: »Secundum suum nomen, inquiens, facit episcopus iste.« Nam lingua barbara Herman in nostra homo errans dicitur. Ac deinde: »Si enim Christi pastor fuisset, illius oviculas minime laceraret. Sinite illum: verus Pastor novit, et ipse quae sua sunt colliget.« [Col. 0714D] Non multo post denique pergens in longinquum saecularia exacturus negotia, crudeliter obiit, peregrina potitus sepultura.

23. Et Leo Vercellensis.---Simili invidia quoque Leo Vercellensis episcopus ad actus universos istius Patris exstiterat infestus. De quo etiam talia narrare solitus: »Hic ergo crudelissimus Leo totus [Col. 0715A] est sine Deo, quia, si fuisset Deus cum eo, quae illius sunt, amaret pro illo.« Affirmabat autem post mortem et aeternaliter illum esse damnatum: manifestissime siquidem in multis claruit, quoniam quisquis illum odio habuit, exinde poenas luit: sicuti, vice versa, si quis illum dilexit, mercedem a Christo percepit illius auctore sanctitatis.

24. Praeest monasteriis 40, monachis 1200. In fide Guillelmi precantes exaudiuntur. Rudes docet orare. Officii divini cura.---Fertilem igitur gratiam ac dona uberrima a bonorum omnium largitore Pater iste promeruisse evidentissime passim claruit; sed nos, lectoris taedium caventes, plurima silentio tegimus. Erant namque tam monasteria quam coenobia atque cellulae monachorum circiter [Col. 0715B] quadraginta, quae illius patrocinio tute cunctorum bonorum affluebant copiis, fratres vero in ipsis degentes procul dubio plus mille ducenti. Quibus inerat fides integerrima, ut quandiu id devote exercerent quod ab eodem Patre didicerant, nil mundi hujus formidare debere, aut cujuspiam suae utilitatis rei indigentiam pati. Id ipsum enim suis saepissime inculcabat a Deo sperare et credere, quod etiam plurimis probavere experimentis. Nam aliquando per diversa terrarum euntes itinera, dum ex eventus facie perturbari potuissent, dicere erant soliti: »Domine, in fide patris Willelmi fac nobis sicut vis.« Nec ullus illorum unquam hoc dicens ope caruit. Instituit quoque simplicioribus vel idiotis, e saeculo ad se confugientibus fratribus, orandi [Col. 0715C] formam, quinque modulis mystice constantem: ut videlicet quot sensibus humani corporis Deus offenditur, totidem vocum clausulis ad misericordiam rogaretur. Erat autem hujusmodi: Domine Jesu, Rex pie, Rex clemens, pie Deus. Subjungebatur vero singulis, Miserere. Supputabatur namque taliter, ut si, verbi gratia, in decemnovennalibus articulorum juncturis, ter et quinquies identidem revolvendo devote diceretur, psalterii tota series mutuata persolveretur. Unde etiam pro psalterio apud illos habebatur, ut Pater docuit, et cognominabatur. Mortificatio nempe carnis, et abjectio corporis, ac vilitas vestium, ciborumque extremitas vel parcimonia, in suorum universis, ac si naturaliter, viguit. Ipsius etenim sermonis habitudo aequaliter cunctis, [Col. 0715D] prout videbatur, in gratia erat condita. Pietati quidem et misericordiae expleri nequit quantum operis dabat. Cum supernae dulcedinis nectare, artificialis etiam musicae perdoctus ac comptus dogmate, quidquid in psallendo choris suorum psallebatur, die ac nocte tam in antiphonis quam in responsoriis, vel hymnis, corrigendo et emendando ad tantam derexit rectitudinem, ut nullis decentius ac rectius psallere contingat in tota Ecclesia Romana. Psalmorum nihilominus concentum dulcissimo ultra omnes distinguens decoravit melodimate.

25. Monasteria restaurata. Ecclesia S. Benigni dedicatur. In qua concionatur.---Erant igitur, ut [Col. 0716A] diximus, sub ejusdem patrocinio tam maxima quam minora perplura monasteria atque coenobia, quae videlicet ipse omnia aut a fundamentis innovavit vel ampliando honestavit. Nam sancti martyris Benigni, ut dicere coepimus, cui Deo auctore primitus pastor allegatus fuerat, basilicam incomparabili opere pene expletam, jam Brunone defuncto, Lambertoque in sede illius subrogato, placuit ut eadem basilica pontificali ex more benedictione sacraretur. Tunc denique ad votum ipsius Patres convenere die designato e diversis provinciis, non solum episcopi, verum etiam quorumcunque ordinum promiscuae plebis innumera multitudo. Erat enim autumni dies tertius Kalendarum Novembrium, ante videlicet natale ipsius martyris, qui omnia rite ac [Col. 0716B] solemniter, ut condecens erat, explentes, petierunt qui aderant episcopi, ac quique religiosi patrem Willelmum, ut in die tantae consecrationis, tam ipsis quam universae plebi, inter sacra missarum solemnia divini eleemosynam impenderet verbi. Ipse vero, ut erat bonis omnibus obsequens, agere non distulit, sed mente pia, corde contrito, vultu alacri, Spiritu sancto plenus, in haec verba cum lacrymis erupit: »Convenistis, fratres et sorores, grex pretio Christi sanguinis redemptus; convenistis, inquam, ad nuptias ipsius sponsae, matrisque vestrae coelestis ac sempiternae Ecclesiae, quae idcirco universalis dicitur, quoniam non solum quod in omnes mundi terminos dilatatur, sed etiam pro eo quod nulla immanitas criminum illius superat (si tantum fides [Col. 0716C] adsit) dona misericordiarum. Quae scilicet patriarcharum mysticis praesignata figuris, prophetarum ostensa praesagiis, apostolorum auctoritate ac labore constructa, et martyrum sanguine consecrata; in qua abluti ac renovati a culpa veteris piaculi per salutaris undam baptismatis, sicque induimini prima stola angelicae beatitudinis, quam amisistis in transgressione parentis primi incolae paradisi. Deinde vero editis carnem ac potatis sanguinem illius omnipotentis Agni, qui vos prae caeteris mundi creaturis formans et redimens, invicta benignitate elegit ad sui atque Patris regnum, sanctique Spiritus gloriam possidendam, ad quam, dilectissimi, tendere vos invito, moneo, obsecro, per charitatis [Col. 0716D] ignem, et humilitatis, atque castitatis continuam custodiam. Gaudere, inquit, contigisset mihi ex vestrae unanimitatis devotione hujus sanctificationis concursus, sed quia nimius moeror mentem deprimit ex signis Satanae, quae evidentissime apparent in populo Dei: non, inquiens, aspicitis quibus est adhuc mens sanior, quae scissurae et detruncationes vestium rabidissimae? quae attonsurae per cervices virorum? quam turpis in barba obripilatio maxillarum? quam nugacissima pene universorum et insanissima actitatio? quam lasciva ad omnes pene sermones ore tetricrepo juramenta? Ista etenim universa recentia et nuper crassata, non ex religiositate Christianitatis [ms., Christi bonitatis] processere, quin potius ex diabolicae superstitiositatis rabie [Col. 0717A] emersere. Exinde quoque pullulat radix omnium malorum superbia, caeterorumque vitiorum fomenta. Atque vos ipsi judicate, si non ipsius famuli estis, cujus insignia et stigmata in vobismetipsis geritis. Nam et me pudet dicere dum poenitet reticere, quoniam exspectastis dulcedinem verbi, et ego propino vobis generaliter amaritudinem redargutionis. Moneo etiam illum, si quis est in tota hac plebe, qui vel quinque solidos, seu quippiam ad hujus sancti martyris obtulit reaedificandam muneris ecclesiam, quam prae oculis habetis, coram cunctis referat.« Dum ergo non inveniretur quispiam aliquid contulisse, rursus ait: »Videte, fratres amantissimi, inter quas spinas atque incendia pessimorum haec aula omnipotentis Dei per fidem sui [Col. 0717B] testis Benigni, ad quam elegantia excrevit, ipso cooperante, fastigia. Volo vos, si placet, assidue esse memores quam velox unicuique sit mundanae curae et ambitionis depositio. Propter quod obsecro, cum nostri auctoris adjutorio resistite vitiis et maligno diabolo; virtutes quoque praeclaras assumite et colite; benignissimo Deo Conditori ac Redemptori vestro in cunctis obaudite, qui vos per fidem et orationes ac merita omnium fidelium suorum dignos faciat introducendi cum eis in sempiternae gloriae regnum, per Jesum Christum dilectum Filium suum.« Dumque ille ita perorasset, ac responsum ab omnibus fuisset, Amen, qui singultus, quantae lacrymae, qui gemitus per totam agebantur ecclesiam, exprimi non valet. Omnibusque rite perfectis, [Col. 0717C] cum gaudio quique rediere ad propria. Ex illo etenim die in eadem basilica, praecipue ad tumulum gloriosi martyris, factae sunt multimodae curationes diversarum infirmitatum, quae etiam ob multiplicitatem scribi nequeunt. Sed et si quis cum fide plena sibi deposcens quaecunque utilia, procul dubio adipiscitur, si talis sit ut promereatur sanctorum meritis et orationibus.

26. Willelmus miraculis claret. Morte punitum suscitat.---Nec praetereundum nobis videtur quod dum Patris Willelmi alloquio multi fuerint in mente recreati, plures etiam in corpore tactu ejusdem redintegrati, oratione refocillati, visitatione confortati, ac benedictione firmati; et quamvis nunc minus [Col. 0717D] audiatur quod olim Christi sequacibus usui fuit, suscitare mortuum, pauca tamen de pluribus, ut testati sumus, quae Dominus per istum operatus est, dicemus. Revertenti namque illi quondam a coenobio sancti Viventii confessoris, cum jam appropinquaret sancti Benigni monasterio, obviam habuit promiscui vulgi turbam plangentem ac repedantem a spectaculo cujusdam miserrimi, videlicet ex ejusdem servorum familia sancti Benigni, quem magistratus crimine convictum morteque suspensionis patibuli adjudicatum deliberaverat. Quod audiens vir misericors milliario distans a loco, dimisso equo illuc quantocius occurrens, hoc tantum dicebat: »Jesu, Jesu, qui pepercisti latroni in cruce miserere.« [Col. 0718A] Jussitque suis velocius infelicem illum, quem cernebant e trabe pendere, jam rigentem deponere: ipse vero toto prostratus corpore orationi incubuit. At illi solventes lora guttur illius arctantia, exanimis i terram cecidit. At quem accedens vir pius, ait: »Surge, inquit, Dominus imperat.« Ipse vero aperiens oculos erexit se, admirans valde sibi superesse. Qui cum viro Dei egrediens, exsultantibus cunctis, ad monasterium plures postea vixit annos. Multos nempe ab hujusmodi patibuli suspendio ac nece per diversas provincias tam interventu quam redemptionis pretio liberavit

27. Mitis in exactione redituum. Auctori hujus Vitae apparet.---Nam et fratribus monasteriorum utilitatibus praepositis illud saepius inculcabat, ut in [Col. 0718B] exactione sibi commissorum forent providi, ne forte nimis tenues pro census reditu affligerentur. Dicebat enim se magis velle largiri egenti quam exigere quidpiam ab indigente. Itinera quoque ejus per civitates et vicos, seu quorsum haberet, ingens pauperum atque infirmorum turba praeoccupaverat. At ipse liberalis et largus beneficiorum erat universorum impensor. Desiderabatur enim ab omni hominum ordine vel sexu ipsius praesentia, sicuti unius e patriarchis aut apostolis Domini. Aliquanti etiam referebant illum sibi per visum in somnis apparuisse, seque de pravis actibus redarguisse, vel monuisse illos de communi animarum salute. »Testor ego, inquam, ipsius ac virtutum matrem charitatem, quoniam quondam meorum culpis facinorum [Col. 0718C] offensus, ut sensi illum ad horam amaricatum, secessi in aliud coenobium ipsius ditioni minime subditum;« dumque illic degerem, astitisse mihi una nocte visus est aspectu placido, ac manu injecta caput mihi demulcens aiebat: »Rogo ne me deseras [(37) 1Kb] si non te amare fingebas: quin potius exercere te cupio quae promiseras.« Ipsius namque imperio maxima jam ex parte eventorum atque prodigiorum, quae circa et infra incarnati Salvatoris annum contigere millesimum, descripseram. Quae etiam causa ad praesens opus me compulit inflectere articulum. Idcirco omnes pariter oro ne propter hoc praejudicium de me fiat.

28. Omnium erga eum reverentia.---Beatitudo [Col. 0718D] igitur eximii Patris Willelmi jam ad tantam excreverat excellentiam, ut cunctas Latii ac Galliarum provincias ipsius amor ac veneratio penetraret. Nam reges ut patrem, pontifices ut magistrum, abbates et monachi ut archangelum, omnes in commune ut Dei amicum suaeque praeceptorem salutis habebant. Quis enim unquam alius praeter eum Veneticorum gentem in tam amica familiaritate habuit? Exaggerative secundum Apostolum (Galat. IV, 15) loquimur, quoniam, si fieri posset, oculos suos eruissent, et dedissent ei. Siquidem Ursus, patriarcha illorum, ipsius sancti Patris decrevit effici monachus. Sed quia ipse dispendium illius gentis, quod foret pro tanti absentia viri, considerans, illi in suo proposito permanere [Col. 0719A] suasit. Quod etiam de multis similis rei gratia cognitum habetur fecisse.

29. Ex Italia in Galliam redux. Pie obit Fiscamni.---Jam vero in Dei opere magis assiduus quam frequens, cum esset in Italia suum biennio praestolans a saeculo excessum, sed rerum opportunitatibus exinde evocatus, aegerrime tamen ad Gallias remeavit. Cumque revisendi charitate cunctos Gorziense usque monasterium, a se olim cum caeteris ad regulare specimen reformatum devenisset, quae supererant invisere curavit. Dehinc ad praenominatum venit Fiscamnum. Post aliquot vero dierum acribus coepit doloribus affligi. Jam quippe imminente solemnitate Nativitatis Dominicae, praenoscens suae a Christo vocationis diem, convocatis ad se fratribus, deliberans coram eis [Col. 0719B] provide ac sapienter de cunctis quae ipsius innitebantur patrocinio, quid vel qualiter agendum seu ordinandum foret, sicque universis, praesentibus simul et absentibus, sua benedictione firmatis, ac Deo commissis, expetiit sibi dari salutare ac vivificum commeatum. Expletisque solemnibus totis octo dierum, nil omnino loquens, oculos tantum ad Deum erigens, illi soli intendens, illum solum mente respiciens; jamque aspiciebat felix anima, subito ad [Col. 0720A] illum itura de vasculo carnis, in sua gloria Deum majestatis. Anno igitur ejusdem Nativitatis Dominicae 1031, indictione XIV, a nativitate quoque ipsius Patris ac Dei cultoris LXX, et ab adventu illius ad Gallias de Italia XLI, regnante Conrado imperatore, in Francia nihilominus Roberto rege, die Dominicae Circumcisionis venerabili, atque ejusdem nativitatis octavo, VI feria, mane, dum aurora supervenientis diei pelleret tenebras, e mundo transivit a sancto istius Dei amici corpore anima felix et beata, lucerna videlicet orbis, ad sempiternam ac deificam lucem, suis lugentibus, sed angelis laetantibus, cum quibus laudans ac magnificans benedicit Deum, in quo vivit quidquid juste subsistit. Sepultum namque est sacrum illius corpus honorifice in [Col. 0720B] gremio ejusdem sanctae Trinitatis ecclesiae in conspectu euntium ac redeuntium fratrum, ut quotidie siquidem prae oculis imitabilem haberent Patrem, quem ad aeternam justitiae mercedem habuere institutorem, ipsiusque meritis et precibus valeant percipere aeternae vitae regnum, et gloriam cum sanctis omnibus, donante Domino Jesu Christo Salvatore, qui cum Deo Patre et Spiritu sancto vivit et regnat per immortalia saeculorum saecula. Amen.




ANNO DOMINI MXLVIII.
SEIFRIDUS ABBAS MONASTERII TEGERNSEENSIS.




[Col. 0719]
SEIFRIDI EPISTOLAE.
(Apud Pez, Codex diplomatico-historico-epistolaris, col. 236, Thesauri anecd. tom. V.)



EPISTOLA PRIMA. AD EPISCOPUM N. . . Duos e suis fratribus mittit, et suum adventum pollicetur.
[Col. 0719C]

Specialissimo seniori +, nostris temporibus cunctis hominibus sanctitate et justitia excellentiori, + abbatis vocabulo addictus solo nomine, una cum subjectis toto corde et ore perenne gaudium in utroque homine.

Omnimodis, reverentissime Pater, par esse scio, uti vobis servili famulamine obediam, quoad vivo. Hoc vero, prout posse adjacet mihi, devotissime totis corporis nisibus cupio adimplere. Sed doleo quod non condignum beneficiis, meae parvitati a vestra celsitudine saepe collatis, valeam exhibere. [Col. 0719D] Spiritalis autem serviminis munia vobis impendere devotus rei regum Christo pro vestra salute indesinenter supplico totus. Spero equidem, quamvis terrena mihi facultas pro exhibendo vobis servitio [Col. 0720C] deficiat, tamen in conspectu vestro aeque, ceu coram Deo, quia voluntas mea bona sufficiat. Qua de re voluntarius duos, quos jussistis, vobis dirigo fratres meos, et ob indissolubile inter nos vinculum charitatis vestri solius famulamini subjicio eos.

Igitur propter coenobii mei desolationem, etiam si senior noster imperator meusque sibi ad serviendum illos juberet mittere, pro certo comperisset, me, licet non sine periculo meo, hoc praeceptum ejusdem praetermittere. Fateor enim in trutina cordis mei, praeponderando vestrum amorem, illius vincere timorem. Hac pro causa unice vestram pietatem flagito per verissimam fidem, qua Christus replevit, et quae ad notitiam omnium fidelium luce clarius inolevit, quatenus paterno affectu illos foveatis, [Col. 0720D] atque ut citissime valeatis, cum gaudio eosdem ad me remittatis. Ecce iterum iterumque praecordia mea incipiunt amore interno ardere, quia magis ac magis desidero vestrum verus angelicum [Col. 0721A] vultum videre. Hoc ergo, vita nobis comite, dum quantocius perficere quibo, gratulabundus vos facie ad faciem visurus adibo.



EPISTOLA II. AD W. EPISCOPUM. Excusat longiorem moram suorum in certorum codicum perscriptione.

Domno pontifici W. omnium jubare virtutum fulgenti cunctisque in domo Domini positis instar solis lucenti, S. Dei gratia in Tegrinseensi collegio officio fruens abbatis, una cum subjectis jugiter orando in utroque homine perennis gaudia felicitatis.

Testem Deum invoco, praesul dilectissime, quod, quandiu vivo, semper vobis omnigena servitute [Col. 0721B] famulari cupio, omnium hominum devotissime. Ad haec etiam cum fratribus meis toto cordis conamine indesinenter deprecor Deum pro salute vestri corporis et animae. Magnifica igitur munera, quae frequenter exhibuistis sancto Quirino, penitus commonefaciunt nos Christo supplicare pro vobis, velut memoriali divino. Verum suppliciter flagito vestrae excellentiam bonitatis, ne aliquam mentis offensionem contra meum coenobium geratis moroso temporis intervallo. Inibi non sunt adhuc perscripti libri quos postulabatis. Sedula ergo illic permutatio abbatum, nec non pro diversis scribendis voluminibus imperatoris mandatum valde impediunt votivum vobis in ministrando desiderium eorumdem fratrum.



EPISTOLA III. AD FULDENSEM ABBATEM, UT VIDETUR, WIDERADUM. Deplorat miserum Fuldensis ecclesiae statum.
[Col. 0721C]

Venerando abbati +, diversarum virtutum floribus cunctos praecellenti abbates nostris temporibus, + indigne vocabulo pastoris Tegrinseensi ovili praelatus, una cum eodem jugiter orando coelestis gaudia senatus.

Utriusque vestri hominis profectum, Pater charissime, ad proprium velle in Domino semper prosperari non cesso pro posse ac nosse intimis praecordiorum suspiriis deprecari. Sed non sine lacrymis possum dicere quantum me fama de vestris cladibus triste nuntium portans solet afficere. Dudum enim comperi monasterium S. Bonifacii omnium [Col. 0721D] ecclesiarum speculum hactenus jure nominatum, nunc cum contiguis aedificiis esse concrematum. Hoc ergo cunctis cognoscentibus est lamentabile, qui et optant gratia Dei ipsum quandoque pristino decore fieri reparabile. Necdum vero hinc obortae mihi lacrymae erant siccatae, et iterum sinister rumor attulit vos peste turgidum jam in mortis esse vicinitate. Verum ad haec infortunia dum nequeo corporale solatium exhibere vobis vel medicamentum, supplicans tantum Christo pro remedio vestri, illud etiam consolatorium sancti Jacobi profero documentum: Omne gaudium existimate, dum in tentationes varias incideritis; dum et alias scriptum esse noveritis: Fili, disciplinam Domini despicere [Col. 0722A] noli, neque fatigeris, dum ab eo argueris. Adhuc namque inter spem et metum positus, pro vestrarum rerum statu hunc brevem vobis mittens, veritatem cognoscere cupio praesentis legati relatu. Egomet ipse nimirum non differrem vos videre, si aliquod charitatis pignus vestrae almitati possem praebere, et nisi pro aedificando S. Quirini coenobio essem occupatus, atque, ut vobis notum est, nimietate paupertatis undique circumvallatus.



EPISTOLA IV. AD HENRICUM IMPERATOREM. Illum rogat et obtestatur ne monasterium Tegernseense ulli in beneficium concedat, ni omnia seu industriae seu pietatis opera velit diruere.

Invictissimo Romanorum imperatori Augusto H. [Col. 0722B] speciali virtutum diademate prae filiis hominum venusto, S. supra Legium [f. collegium], S. Quirini administratorium gerens statum una cum eodem, post longaevum felicis imperii principatum coelestis curiae senatum

Quia pauperes et egeni numerum excedentes ad vos currunt in miseriis suae calamitatis, ac pro amore ejus qui vos sibi in Ecclesia vicarium delegit, omnibus his patrissatis, ob id et nos, qui mundo objecti, grave paupertatis onus subivimus, in nostra aerumna ad vestrae almitatis asylum, Caesar piissime, confugimus. Nam post Deum cum omni solamine, excepto vestro, careamus, nostrae religionis atque salutis detrimentum acceleramus, si in nostris Domino precibus vos commendare unquam cessamus. [Col. 0722C] Qua de re pro certo scitote, in regno neminem vestro commorari qui plus nobis gliscat die noctuque lacrymosis gemitibus pro longaeva incolumitate vestra Christum deprecari, et ut de coelo pax, victoriaque vobis administretur, ne securitas Christianitatis ulla bellorum tempestate quatiatur.

Verum sinister rumor conturbavit nostram orandi intentionem, nobis amarissimam intimando lamentationem: vos scilicet istud velle coenobium tradere in beneficium, ad nostrae exiguitatis incessabile supplicium vel justitium. Si vero istos ullus coenobitas vindicat in servitutem, profecto hic deficiet omne artificii exercitium, quia posthinc quos taedet vivere, nullum his desiderium est pingere aut scribere. Sed huc illucque dispergentur, ne aliquid [Col. 0722D] ad aedificationem spiritualem operentur. Istud quippe monasterium in hac provincia antiquissimum, varioque quondam ornatu splendidissimum, sicut regali auctoritate, legitima donatum est libertate primis ejusdem intervenientibus fundatoribus, sic libera cum privilegiis conditione sublimatum est a vestris antecessoribus.

Nunc igitur efflagitamus ipsum qui in manu tenet sua omnium corda regum, quatenus cordi inspiret vestro non spernere nostrarum humilitatem precum. Obsecramus quidem luctuosis gemitibus ob ejus nominis sanctitudinem, qui vos, regum optime, ad tantam perduxit celsitudinem, seu propter parentum vestrorum, vestrique elemosynam atque [Col. 0723A] aeternam beatitudinem, ne ullius nos vestros servituti servulos subjiciatis. Sed ad Christi vestrumque famulatum sub umbra alarum vestrarum protegatis. Istas enim supplicationes si dignemini complere, in isto aeternaliter loco in benedictione notum sit vobis memoriale vestrum manere.



EPISTOLA V. AD SIGEFRIDUM ARCHIEPISCOPUM MOGUNTINUM. Gratulatur ei reditum ab exsilio, et quantis sumptibus sibi constiterie, declinatio insidiarum, quas quidam monachus suae abbatiae struxerat, exponit.

Archiepiscoporum piissimo S., pauperum et maxime monachorum defensori fidissimo, S. abbas monasterii S. Quirini cum fratribus suis sedulum oramen una cum devoto famulamine servili.

[Col. 0723B] Quandiu in exsilio fuistis, quotidie ego et fratres mei pro salute vestra Dominum rogitabamus, et nunc ipsi gratias agentes pro desiderabili reditu vestro magnopere exsultamus. Igitur divina pietas temporibus nostris vos monachili decus vitae instituit et tutamen singulare. Ideo possum procul dubio non ignorare, quod si horno praesens in regia curte essetis, mihi inter adversa quae patiebar fidus adjutor fuissetis. Quidam vero non solum falsus monachus, sed, ut ita dicam, vix Christianus, de coenobitis S. Emmerammi, multa pecunia apud seniorem meum studuit me circumvenire, et sic ovile mihi commissum nequaquam per ostium, sed aliunde ascendendo quasi latro anhelabat inire. Hac pro [Col. 0723C] causa, quamvis innocens, jam abbatia depositus essem, nisi amicorum consilio regi tres jurejurando promissas auri libras dedissem. Has igitur, dum ex facultate mea nequirem rependere, eheu! pro his acquirendis thesaurum ecclesiae S. Quirini maxima ex parte coactus sum expendere. Unde vos precor unice ut ad tanta vadimonia restituenda aliquid meae inopiae supplementum praebeatis, pro quo S. Quirino intercedente coeleste praemium a Christo percipiatis, nec non utriusque hominis mei servitium, quoad vivam, devotissimum habeatis.



EPISTOLA VI. EJUSDEM FORTE, AD N. Excusat suam in liberalibus artium disciplinis imperitiam, et philosophiam caute utentibus prodesse existimat.
[Col. 0723D]

Domino suo N. internae illustrationis luce serenato, [Col. 0724A] N. suus nec dignus dici, laborum praemiis coronari.

Quoniam per os sapientiae insonuit, ut qui falso praedicantur, suis ipsis necesse sit laudibus erubescant: ego quoque orationum tuarum praedicationibus proseucticis, quae utinam vere in me dicerentur, ultra me jactatum iri erubesco; quippe cum nihil horum quae asseris ascribi mihi posse conspicio. Rhetoris namque officia una cum dialecticis syllogismis mecum inusitata, ac per hoc incognita, nec facundiae propugnaculis ingenium roborant vel provehunt, nec sophismatum argumentationibus obtusam diuque residem mentis aciem armant vel acuunt, scilicet cum ad hujusmodi scientiae artem nullo modo conscendere vel pertingere possem, qui [Col. 0724B] nec grammaticae salis condimenta perceperim, nec schematum tropica vestimenta induerim, nec Priscinaisticae latitudinis, et soliditatis, quo facilius superaedificari possit, fundamenta locaverim. Neque enim ad altiora pervenitur, nisi per inferiores gradus ascendatur; nec maceria desuper firma consistit, nisi firmo fundamenti pede subterius fulciatur. Sed quoniam, domine mi, omnia haec quae mihi assignasti, lectionis assiduae continua vacatione in te sedem posuisse recognoscis, me quoque, quod contra est, eadem abundare credis. Quidquid enim praecipui fluentis Leodiscensibus discendi aestibus flagrans hausi, crebra, quam patior, infirmitate exsiccatur totum pene, ut ita dixerim. Unde ad memoriam reformandam doctrinae vacillantis excitamenta [Col. 0724C] adhiberi mihi exaestuo, ac si copia daretur in rebus, fidelem saepe praeceptorem meum humiliter subjiciendus adire desidero.

Quod autem dixisti, in hac mundana philosophia, quae apud Deum stulta est, parum esse proficui, dum altius considero, ita verum esse perpendo; sed, si consulte tractatur, aliquo modo in eadem proficitur. Nam quamvis saepe incautos decipiat, secumque moeroris foveam trahat, via tamen ac quasi praeludium consultis cautioribusque esse cognoscitur, per quod exercitati ad altiora et vera saltant. Verum ut sub compendio, quae fert animus, concludam, illud sanctitatem tuam haud occultum esse cupio, quod nostri moduli nemo tibi devotior, quidquid [sum] vel ero; hocque charitatem tuam exposco, [Col. 0724D] ut orationibus tuis ab imminente aegritudine adjuver in Domino. Valete.




[Col. 0723]
EPITAPHIUM SEIFRIDI.


[Col. 0723D] Abbas eximius tumba situs hac Sigefridus,
   Omnia, dum viguit, terrea deseruit.
Ac paupertatis suscepit onus grave gratis:
   Vivat cum Domino dives ut hoc pretio.
Sed tamen abbatum cum manderet hic dominatum
   Clementi studio, judicis imperio,
[Col. 0724D] Nullum damnavit, sed cunctos laetificavit,
   Sentiat ut Christum nunc sibi propitium.
Huc accedentes dicant sibi compatientes:
   Sit modo concivis coetibus angelicis.
Haec peto lecturum, vel Adae legem subiturum,
   Christe creaturae, dic, miserere tuae.




ANNO DOMINI MXLVIII.
VASO LEODIENSIS EPISCOPUS.




[Col. 0725]
NOTITIA HISTORICA.
(Apud Fabricium, Bibliotheca med. et inf. Lat., tom. VI, pag. 314.)

[Col. 0725A] WASO, Wazo et Guaso alias dictus, fuit primum capellanus Leodii, deinde scholarum magister, Capellanus Henrici III imp., decanus Leodiensis, praepositus et archidiaconus, tandem an. 1042 episcopus Leodiensis, obiit an. 1048. Vitam ejus dedit Anselmus canon. Leod. cum additionibus Aegidii, tom. I Chapeavillii, pag. 281 seqq., ubi etiam pag. 282 Wazonis Invectiva in Joannem praepositum, qui munere suo satis violenter fungebatur; pag. 300, Epistola ad Henricum imperatorem, ne Aquisgranum pergeret; pag. 302, Epistola ad episcopum Catalaunensem, in qua monet ne haeretici, qui tunc erant Manichaei, supplicio afficerentur. Nam, ut obiter hoc adjiciamus, ex solo pallore haeretici judicabantur, sic ut multi quoque ex catholicis eo praetextu trucidarentur; pag. 303, 304, Epistola alia ad Caesarem, ne electioni pontificis se immisceat. Vide Val. Andreae Bibl. Belgicam pag. 849. Viri hujus sancti [Col. 0726A] Vitam non unus tantummodo Anselmus canonicus Leodiensis scripsit, sed et operam suam illi junxit Alexander canonicus alter Leodiensis, qui ambo in continuatione sua ad Historiam episcoporum Leodiensium gesta hujus episcopi descripserunt. Hanc vero Historiam post editionem Chapeavillii iterum ex alio ms. codice produxit P. Martene in Collect. Monum., tom. IV, pag. 894, etc. In utraque hac editione litterae hic indicatae repraesentantur, sed praeterquam quod apud Martene Invectiva ad Joannem praepositum multo integrior est, reliquae etiam epistolae in multis valde discrepant ab iis quae in priori editione leguntur. Caeterum bibliothecarius noster hic omisit epistolam aliam Wasonis ad Henricum I, regem Galliae, qua illum monet ne bello lacessat Henricum Nigrum occupatum in itinere Romano, quo ad obtinendam imperii coronam se contulerat. Vide Historiam litterar. Galliae tom. VII, pag. 591.




[Col. 0725]
VITA VASONIS SCRIPTA Ab Anselmo et Alexandro, canonicis Leodiensibus, inter Gesta Leodiensium episcoporum.
(Martene, ampliss. Collect., tom. IV, pag. 872, ex codice ms. antiquo Andaginensis monasterii S. Huberti ante sexcentos annos exarato.)



CAPUT I.---De electione Vasonis.
[Col. 0725B]

Post hunc (Nithardum) domnus Vaso secundum canonica instituta electus, licet diu multumque reclamans, per vim obedientiae sibi ab archiepiscopo impositam, vix tandem ad suscipiendam episcopalem virgam est attractus; quamvis multo ante, non episcopus, consiliis et sapientia totum episcopatum gubernaverit. Hoc qualiter fecerit, qualiter ante episcopatum vixerit, quam paucis absolvam.



CAPUT II.---Qualiter in scholarum magisterio se habuerit.

Capellanus primum sub Nochero, postea ab eodem donatus est scholarum magisterio; in quarum studio tam morum quam litterarum vigilantissime exercuit disciplinam, eos qui probis moribus essent, [Col. 0725C] licet minus litteratos, longe his anteponens, quibus, ut in plerisque solet, scientia litterarum vanae gloriae peperisset stultitiam. Adventantibus quidem quibusque de diversis terrarum partibus, implens quod scriptum [Col. 0726B] est: Probate spiritus si ex Deo sunt; plerisque quidem difficiles sui objiciebat accessus. Si quos autem vere ob studia venisse cognovisset, gratantissime suscipiebat quandiu morari vellent, et nonnunquam vestitus solatia impendebat. Discedebant alii litteris, moribus et religione instructi; accedebant alii nihilominus instruendi: cerneres quasi ex diversis alvearibus apes ad hanc florigeram arborem convolare, ut inde suis quaeque cellis referret, unde arentibus favis nectar melliflui roris posset infundere. Haud aliter ex ignotis et notis regionibus ad virum bonos Christi odores spirantem undique studiosorum confluebant agmina, et alter quodammodo Salomon ad se videndum et desiderabiliter audiendum religiosos cujusque generis invitabat. Et cum [Col. 0726C] multi, exemplo reginae Austri pretiosissima Jerosolymam conferentis, ne immunes apparerent, huic suo Salomoni spontanea offerrent xenia, ille ita manus suas studebat excutere ab omni munere, [Col. 0727A] sicut econtrario solent fenoris exactores debita cum usuris extorquere, evangelicum illud corde tenens, ore proferens: Gratis accepistis, gratis date; et illud: Beatius est dare quam accipere. Munificentiam in eo laudari non est necesse, quia ita erat sedulus erga hospites et peregrinos, ut non opes expendere, sed de pleno gurgite haustas fundere videretur, non sine admiratione aemulorum indignantium nobiliores et ditiores minus potentis virtute et gloria superari. Quid multis immorer? Cum scholaris officii labore sub Baldrico episcopo decanatus non sponte sublimatur honore, in quo modestum ita se exhibere studebat, et in subjectos pius, contra superbos et potentes in virtutis culmine cum justitiae armis staret erectus. Unde contigit ut [Col. 0727B] Joannem praepositum, antea sibi in amicitiis familiariter junctum, scripto non sit veritus arguere, eo quod contra elationis malum ob vanum praepositi nomen parum consuluerit, et tyrannicam potentiam a religione semper profanam in disponendis pro libito rebus ecclesiae sibi arrogaverit. Quod ad confutandam malorum praepositorum contumaciam aptissimum huic opusculo non pigebit intexere. Verum si quis mihi ideo succenseat, ipse sibi quia malus est, testis erit. Scripsit itaque sic memorato Joanni, noviter concessa sibi missione a scholaris officii administratione.



CAP. III.---Controversia ad Joannem praepositum [(1) 1Kb] .

»Fratri Joanni secundum sua merita non suus VASO.

[Col. 0727C] In veteris amicitiae memoriam cogor te, frater, adhuc compellare, quamvis apud nos nil dignum merearis gratiae. Hactenus te venustabat aliquantulum litterarum scientia; efferebat etiam in constituendis negotiis rationis justitia; nunc quod bona fortuna uteris, priora praesentibus confundere mihi videris. Quidquid boni prius habueras, adjudicamus simulationi, quia fortuna bonis superveniens solet meliores [(2) 1Kb] operari. Enimvero divitias per se neque bonas neque malas nuncupamus, nisi a possessoribus suis hoc translative [(3) 1Kb] promamus. Archidiaconatus enim caeteraque mundi vanitas suo contagio te non infecit, sed quam versipellis prius latebas, suis operibus [Col. 0727D] exposuit.

Ultionem male vivendi forsitan reformidares, nisi plurimum saeculari potentiae confideres. Cumque multa in te punienda possim recensere, unum quod me contingit, volo, si queam, refellere. Dicis te praepositum potenter esse constitutum, claustralia negotia domi sine consilio decani fratrumque, sicut volueris, dispensaturum. Cum gladio non utaris, cur potenter magis quam regulariter dicis? Si tua dignitas est a Deo, cur illam non commendas scripto? In confusionem meam, praelatum et praepositum unum esse dicis; obviare veritati, gratiae deserviens, minime reverens. [Col. 0728A] Quid est, quaeso, aliud, veritatem scienter fraudare, quam Christum pati, secundo crucifigere? Vae qui dicunt malum bonum, et veritatem commutant in mendacium. Ergo cum Christus veritatem se esse dicat, quisquis veritatem laedit, Christum procul dubio sauciat.

Sancti Patres, zelo justitiae ferventes, claustralem regulam divinitus illustrati conscripserunt; nihil superfluum addentes, vel necessarium subtrahentes, neque ad dexteram, neque ad sinistram declinaverunt. Praelati et praepositi tulerunt omnem controversiam, si tibi ambitionem, mihique lenieris invidiam. Dic, dic, quaeso, si regula singillatim titulat episcopum, praelatum, praepositum, cantorem, cellarium, portarium, usque ad pistores [Col. 0728B] et coquos; si praelatus et praepositus unum est, quare praetermittit decanum? Non debuit ille diligentius scribi, qui magis obnoxius est deservire religioni? Irrationabiliter ergo videbitur esse regula composita, si non exsequitur omnia claustralia secundum propositum necessaria? Sed quis sanum sapiens audebit hoc asseverare, cum Spiritus sanctus auctor regulae figmentum effugiat disciplinae? Noli, frater, noli male interpretari scripturam regulae sufficientem; praelati et praepositi, velis nolis, necessariam tene distinctionem. Quia si praelati et praepositi unum esset subjectum, potius unum quam duo scriberetur capitulum; ut sicut praesulis et episcopi duum nominum fit unum capitulum, sic praelati et praepositi fieret, [Col. 0728C] si esset unum. Quia ergo duae personae intelliguntur in praelati et praepositi significatione, merito duas sententias placuit regulae scriptoribus annexere.

Praesertim nomen decani, quod regula non posuit, minime te moveat, quod solum militaris disciplina, et regula sancti Benedicti, a decem militibus vel monachis, litteris sacris tacentibus, frequentant. Quoniam quidem cum regularis diligentia triginta, quadraginta vel his amplius canonicos simul admittat, nomen decani, quod supra denarium res agitur, irrationabiliter ponere devitat.

Erit ergo praelatus secundum spiritualis vitae [Col. 0728D] administrationem prior in claustro; et consequenter praepositus propter exteriorum procurationem ordine secundo. Spiritualia enim saecularibus digne praeponuntur, quantum stolido corpori rationalis anima principatur: hanc institutionem immobiliter servant Occidentalia claustra, et monachorum quotquot sunt ubi coenobia. Quippe quia pluris existimas opes religione, veneraris praepositum, suppressa decani celebratione quoniamque gloriaris te praepositum esse, praesumis claustralia negotia fratribus inconsultis dispensare: non ut utiliores fratres ad haec promoveantur, sed qui gratia tua solummodo participantur: [Col. 0729A] hinc religionis divinae, proh dolor! ruina suboritur, litteralis disciplinae studium penitus destituitur. Quis plantat vineam, et de fructu ejus non comedit? Quis nihil proficiens religioni, disciplinaeque operam dabit? Hanc institutionem Pater coelestis non plantavit, mater Ecclesia scriptis suis non animavit. Necesse est ergo spirituali cultro succidere spuria vitulamina, et regularibus monitis assensum praebere per omnia. Praecipit namque regula praepositum sub praelato agere, sibi injuncta fratribus humiliter fideliterque cum bonae conversationis exemplo administrare; sed si is resultaverit, ab officio removeri aliumque loco ejus aptiorem constitui.

Ad haec, frater, vide, quaeso, subjectionem praepositi; [Col. 0729B] vide fidelitatem, humilitatem, periculum quoque ministerii. Et si praesumis claustralia bona inconsultis fratribus dare, ubi est subjectio, fidelitas, humilitas obedientiae? Unde illa tanta dominandi sublimitas, si perdendae dignitatis tam prona facultas? Non poterunt fratres consiliorum esse participes, qui institutionis depositionisque tuae possunt esse opifices? praesertim cum domno pontifici, qui singulariter domnus vocatur, ecclesiastica non liceat sine clericorum consilio definire; ut quid subjectus minister audebis bona fratrum secundum libitum tuum dissipare? Domnus abbas jubetur in consilium totam congregationem adducere. consilioque omnia definire; tu dedigneris confratres tuos super communibus bonis [Col. 0729C] consulere? Jubetur etiam inter plures monasterii bona dividere, ne solus praepositus, tenens omnia, possit superbire; alioquin, si id licenter feceris, jam non praees canonicis, sed servis et eleemosynariis tuis. Quis, rogo, erit sufficiens quoquo modo vivere, qui dignetur in eleemosynae tuae stipendia transire? Utquid fratrum nomine fiunt traditiones possessionum, si tu solus singulariter super his vindicas dominium? Hactenus eramus pauperes Christi, matris ecclesiae canonici; reliquum est famulemur tibi servi emptitii. Desine frater, quaeso, desine insolenter agere, officiique tui modum humiliter recognosce.

Vide etiam quid regula praecipue dedicet praeposito, scilicet subjectos illustrare canonicae conversationis [Col. 0729D] exemplo. Ergo si regulare mandatum est, canonicos chorum, refectorium, dormitorium frequentare; cur, dum facultas est, subtrahis te, quasi prohibearis ab hac societate: cum sis sanus, validus plerumque etiam otiosus; ne erubescas religiosus esse; quia qui Christum erubuerit et sermones suos, poenaliter afficietur in die calamitatis et miseriae. A mane in vesperam non pudet te saecularibus negotiis desudare; et semel per hebdomadam et mensem choro confunderis interesse? Qui non laborat, nec manducet, scribit Apostolus; tu nihil vel parum laborans, omnia colliges solus? Si otiosis etiam cibus interdicitur [Col. 0730A] naturalis, quid tu negligens praepositus operibus laborantium dominaris? Ecce per Apostolum derogatur tibi vitae communio, unde tibi tantae dominationis abusio? Si qui altari deserviunt, de altario debent vivere, consequenter qui nihil servis, nil debes accipere. Qui parce seminat, parce et metet, et unusquisque secundum laborem proprium mercedem accipiet. Porro si religiosissimus esses, per humilitatem hanc dominationis ambitionem cavere deberes [ [(4) 1Kb] sicut Veritas docet apostolos: Cum feceritis omnia quae praecepta sunt vobis, dicite: Servi inutiles sumus. Sic David, parvulus in oculis Dei, sublimatur in regem; Saul, arroganter agens, contumeliosam incidit in mortem. Omnis qui se exaltat, humiliabitur: et qui se humiliat, [Col. 0730B] exaltabitur]. Si Paulus, plus omnibus laborans, profitetur se minimum et abortivum, cur tu nihil laborans, econtrario singulare praeoccupas dominium? Si sententia Pauli per omnia est laudabilis, universaliter praesumptio tua fit detestabilis. Dicis te esse potentem praepositum, omnia bona claustri sine consilio praelati et canonicorum in domo tua sicut volueris dispensaturum. Quem teipsum facis? Quid habes quod non acceperis? Si gloriaris, in Domino glorieris; non enim qui seipsum commendat, ille probatur, sed qui a Deo commendatur. Gloriam tuam mater justitia pariat, humilitatis custodia non derelinquat. Non te metiaris adulantium lingua; quid sis, non quid voceris, diligenter examina. Si Deus homo [Col. 0730C] venit ministrare, non ministrari, cur tanto fastu quaeris dominari? Cum Deus esset, semetipsum exinanivit formam servi accipiens; tu, cinis et pulvis, contendis vocari praepositus potens? Enimvero nequaquam poteris ejus esse discipulus, nisi prius, deposito dominationis fastigio, fias parvulus.

Certe si nullus claustralis praepositus, nisi ex regulari [(5) 1Kb] canonico debet ordinari, profecto non debes esse praepositus, nisi canonicam vitam duxeris claustri. Distat ergo inter clericum et canonicum, quod canonico, non clerico debetur claustrum; omnis enim canonicus clericus, non consequenter ut omnis clericus canonicus. Ex canonico enim, non ex clerico regulariter constituitur [Col. 0730D] praepositus; ac ideo necesse est, si praepositus es, choro, refectorio, dormitorio, nisi per licentiam, sis assiduus. Igitur quia maxime praeposituram amas, cur claustri fastidis militiam? Quapropter aut cum praepositura habebis religionem, vel dignitas praepositi vertetur in villicationem; non enim erit necesse constitui ex canonico praepositum, si idem ministerium aeque possit ministrari per laicum. Sis ergo, consulto, praepositus cum religione; saltem vel religiosos velis amare, ut sicut qui suscipit prophetam in nomine prophetae, mercedem prophetae accipiet, sic irreligiositatem tuam saltem religiosorum amor commendet; [Col. 0731A] quia nimis profanum constat utrumque, te [(6) 1Kb] irreligiosum esse, religiososque vexare. [ [(7) 1Kb] Ad haec, frater, praepositi subjectionem, fidelitatem, humilitatem, administrationem secundum regulam, non dominat onem collige; de bonis tibi commissis consilium decani fratrumque ne asperneris appetere. Per subjectionem et humilitatem quaerito consilium, etiam mandatum; per fidelitatem et administrationem, quidquid praeter beneficium inveneris, redde totum. Utquid beneficium accipis, si ad caetera omnia non es fidelis?] Quidquid ministerio tuo juste superlucratus fueris, in vita tua teneas: non tamen fratribus hoc palam facere, ne furti arguaris, supersedeas; [ [(8) 1Kb] sic fructum habebis ex tua rationabilitate, si [Col. 0731B] fratribus notitiam feceris ebaboratae summae. Quod si silentio presseris, successori tuo, non fratribus furtum lucraris]. Ego in duabus villis mihi invito commissis, quadringentorum [(9) 1Kb] mansorum servitium justa ratione superlucratus, fratribus annuntiavi, et statim servitium feci; quantoque me in gaudio pro fidelitate intrare sperabam, tanto tribulationibus invidiaeque magis succubui. Servus evangelicus talentum duplicans a domino collaudatus meruit donari: ego quadruplicans, multis modis impetitus et circumventus, addictus sum paupertati. [(10) 1Kb] [Cum multa bona claustri teneas sine quaestione redditibus parvis, cur fidelitatem nostram, quasi furtum persequens, ulcisceris? Tuarum rerum ministros [Col. 0731C] infideliter agentes dure punis; et res claustri cur non simili diligentia prosequeris? Quomodo probaris fratres sicut teipsum diligere, si tuas atque illorum res dispari tractas affectione? Si apud idololatras olim Romanos fraus rei publicae sacrilegii suppliciis expiabatur, quo tormento legibus exquisito fraus claustri deprehensa digne multabitur?] Ergo, frater, omnes in commune accingamur humilitate, fidelitateque, regulariter, et res claustri, sicut oportet, tractemus irreprehensibiliter. Quanto majores sumus in saeculi dignitatibus, tanto nos humiliemus in omnibus: avaritiae, dominationisque altitudinem fugiamus studiose, quae religionem disciplinamque naturaliter solent propulsare.

[Col. 0731D] Noli [(11) 1Kb] praesumptionis tuae defensionem Coloniensis claustri exemplo roborare; quia, sicut experimento didici, Deo gratias, nil penitus in eo invenitur tale. Ipse domnus archiepiscopus. remota dominationis suae sublimitate, claustrum saepe deambulans, scholas visitat; propositis dissolutisque quaestionibus, quos utiliores invenit, [Col. 0732A] gratia donisque magnificat. Sic omnium delectationem sibi concilians studia nutrit; in pelago divitiarum, clavo sese humilitatis regit. Praepositus et praelatus in choro primi stantes, officiose satagunt interesse, ne quid difficultatis et negligentiae provenerit. Quisque per se curiosius agit: disciplina claustri specialius appenditur praelato; nec tamen deest invitatus praepositus, instante scrupulo. Stipendium quotidianum cum caeteris officialibus exhibet praepositus; si quid defuerit, sine inimicitiis exigit praelatus. Cellararius annonam, vinum, pulmenta suscipiens a praeposito, quaeque dispensat impune praelati seniorumque mandato. Liber est praepositus a tributis, quae dederit cellarario; aeque cellararius ab his quibus paruerit praelato. Sic [Col. 0732B] unanimitas praelati et praepositi, in claustri aedificatione cooperatur; quia non ambitiosa charitas, quae Dei sunt, non quae sua, rimatur.

Lugenda nobis acrius esset, frater, claustri nostri recens oborta discordia, nisi in sanitate capitis coalescerent etiam aegrotantium membra. Et ne tibi fraternae consolationis in ullo munia subtraham, precor, archidiaconatus tui paulisper moderare gloriolam. Quia divina pietas pluribus bonis te donavit, quibus rationabiliter honoreris in archidiaconatu decretis ecclesiasticis praescripto, quid effereris? Quia diaconus es? Dic unde tibi nomen archidiaconi? Si non potes, ulterius desine gloriari. Chorepiscopos [(12) 1Kb] propter insolentiam removit Ecclesia; unde his caret usque [Col. 0732C] in praesens metropolis Colonia et tota provincia. Canon vetat diaconum injussum ante presbyterum sedere; et tu presbyteros praesumis judicare atque etiam verberare? Tantam ergo habes auctoritatem in judicando, ut nulla scriptura, nulla possit resistere ratio? Quoniam quidem voluntas tua necessario nobis est lex et regula, quaeso per Deum dirigas eam semper cum justitia.

Si [(13) 1Kb] is qui vaccam rapit, jure excommunicatur, quid fiet illi qui justitiam vendit vel depraedatur? Ergo quia justitia melior est omni pecude bruto, necesse est deterior sit praedone omnis pecoris justitiae praedo. Quoniamque luce clarius patet pessimum esse justitiam vexare, de omnibus bonis episcopii constituendis, cum quatuor [Col. 0732D] episcopis gratiosus essem, non habui, quamvis imputes, pretium unius siliquae. Cumque in nullo, exceptis peccatis, quae nimia sunt, possis me legaliter redarguere, quare in signum malevolentiae tuae me soles iracundum vocare? Si ira viri justitiam Dei non operatur, vel injustitiam meam dic, vel veritas tua cassatur. Sed quia verba mea vel [Col. 0733A] negotia mea, lege derelicta, tuis pravis consiliis, ne confundar, nolo dedere, imputas mihi propter iracundiae magnitudinem vestrique obstinationem penitus hoc agere. Sed malo dici, nec esse iracundus, quam tuorum consiliorum semper alumnus. Aeque potes me furem, sacrilegum, homicidam vocare, cum rerum gestarum veritatem nullatenus possis astruere. Ista, frater, in pristinae familiaritatis pignus meditanda tibi liberali studio devovimus, ne quid dictum sit in gratiae detrimentum, quia ratio sic poscebat, obnixe supplicamus. Si non placet, animam meam in manu mea posui, paratus in claustri fidelitatem damna, verbera, mortem etiam pati. Haec ago non ut superiorem vel parem praeposito, cum [Col. 0733B] regulariter possim, decanum comparem, sed ut in claustralibus clausis ordinandis praecipuum cum justitia consiliarium monstrem. Quod si probabiliter constiterit praelatum decanum esse, quod nequit refelli, quaeso mihi praelato cum cellarario regulariter agere non prohiberi. Alioquin si mandatis regulae niteris contraire, consequentem maximam poenam incurris Ecclesiae. Sacerdotium etiam praepositura et archidiaconatu convincitur pluris haberi, quia hoc [f. non minus] minus a sex episcopis, illa possunt a singulis abjudicari. Necesse est ergo robustius concuti, quidquid firmius constat ordinari. Igitur me praelatum et presbyterum, quamvis indignum, regulariter, quaeso, velis honorare; vel cum aemulis meis [Col. 0733C] nolis, quia nil infideliter egi, saltem conculcare. Scholaris obedientiae ministerium, cum nullum studium discendi, nulla facultas coercendi, ne improbes rationabiliter subterfugi; quia cum caeteris difficultatibus acolythum bis in necem meam grassatum, pro viginti furtis confessis damnatum, sine mea conscientia restitutum, et a scholis liberum ferre nequivi: etsi mihi emerito vel veterano nulla portio secundum solitum remansit beneficium; tamen, ne periculo disciplinae fama nostra tabesceret, congaudeo solutioni. Nunquid fortitudo lapidum fortitudo mea, ut sustineam; aut caro mea aenea, ut patienter agam? Confundat Deus, confundat Achitofel consilium, et liberet David de manibus pueri Absalon. Quique luciferum superbientem [Col. 0733D] detrusit in infernum, potentiam claustri, praevalente regula, deducat ad nihilum.«



CAP. IV.---Quid a rusticis sit perpessus.

Haec scribens procul ab omni invidia et odio, dum unum hominem a tortitudine morum ad rectitudinis tramitem revocare studuit, omnibus praepositis formam irreprehensibilis vitae, cui imprimi debeant, exhibuit; quidquid illis devitandum, quidve actitandum sit, ut in hoc quasi speculo praevideant benignissime providit, quae sua sunt non quaerens, sed quae Jesu Christi: quod haud secus esse patuit paulo post in praepositurae et postmodum in episcopatus administratione. Ille autem cui hoc scripsit, Joannes praepositus, ob hoc amplius in eum aestibus invidiae [Col. 0734A] exarsit, et persuasibilibus terrenae sapientiae verbis episcopi caeterorumque priorum animos nihilominus in ejus odium accendit, quaeque fideliter ab eo gesta potius deputans studio litigii quam fidelitatis devotioni. Et ne quid in insontis viri insidiis intentatum relinqueret, incolas possessionis illius cujus curam ob augendam fratribus vini rationem susceperat, per nuntium in ejus rebellionem animavit, ut praecepta illius nihili penderent instigavit.

Rustici autem et prius quidem procuratori suo infensi, eo quod per cautelam ejus debita fratrum defraudandi nullus esset locus, tum vero accepta confidentia ab instinctu majoris praepositi, in tantam temeritatem sunt adducti, ut domum fratrum in qua idem domnus Vaso cum suis quiescebat, inopinato [Col. 0734B] nocturnis horis undique armis cingere flammisque exurere certatim instarent. Sed qui sperantes in se non deserit omnipotens Deus, justitiae et veritatis cultorem mirabiliter a periculo incendii liberavit; nam amissis licet vestibus, et diversa rerum supellectile, ad hoc non minima vini copia, quam in inferiores ejusdem domus partes ad opus fratrum providus contraxerat, nec unus quidem ex hominibus, Deo donante, crepitantibus circumquaque flammarum globis succubuit. At vir Dei tanta adversitate nequaquam frangitur, sed potius boni propositi tenacior efficitur, victorque tot ingruentium contra se tentationum, tanto abundantius de coelo sperat auxilium, quanto ab hominibus sustinuisset obstaculum.



CAP. V.---Quod capellanus Conradi imperatoris est effectus.
[Col. 0734C]

Cumque pro bene et fideliter gestis apud suos intolerabilibus agitaretur insidiis, quosdam tamen religiosos cum plerisque episcopis ob constantissimam in eo boni operis intentionem, licet longe positos, adeo charitati ejus devinxit, ut et magnopere studium ejus approbarent, et ne inefficax foret auxilium opportuno tempore et loco conferre non desisterent. Qui videlicet necessarii ejus veriti satis ne solus non posset sufficere ad resistendum diu suorum invidiae, exquisito haud incongrue consilio, quatenus auctoritas imperatoria felicibus actis contra invidos esset tutela, hoc apud imperatorem Conradum efficiunt, ut eum sibi a Reginhardo episcopo [Col. 0734D] capellanum concedi expeteret et impetraret. Sic sic nimirum quandoque tot adversariorum ad horam cessit invidiae, non ita ut adversitati succumberet, sed ut bonae intentioni vires interim repararet, quibuscum optime coeptis absque difficultate tandem acquireret efficaciam. Ita suffecto decanatus vicario, ex consensu fratrum et episcopi, imperatoris Conradi servitio obstringitur; ubi per novem menses nullo acquirendi episcopatus desiderio, nulloque alio dominandi ambitu, sed potius ut ecclesiam cum rebus suis in libertatem vindicaret elaborare studuit. Quid pluribus immorer. Imperatori in brevi fit gratissimus; pro sanctitatis et sapientiae excellentis merito tam archiepiscopis quam episcopis et acceptus: [Col. 0735A] qui in solvendis sacrae Scripturae quaestionibus magistrum, aliarumque cuasarum disceptationibus sequestrum, eum assumere gaudebant; quem archiepiscopi duo moribus et genere nobilissimi, Aribo Moguntiensis, et Piligrinus Coloniensis, vicissim assurgentes, alternatim in sedibus suis alterutrum stantes, sibi assedere cogebant, desiderabiliter eum audientes, subinde et interrogantes.



CAP. VI.---Quod Judaeum scientia Veteris Testamenti vicerit.

Ea tempestate Judaeus quidam in arte medicinae praecipuus, et ob hoc imperatori Conrado satis acceptus, in paternae legis traditione ferebatur esse perfectus. Is aliquando quaestionibus ex veteri lege domnum Vasonem aggrediens, eo usque [Col. 0735B] contra eum litigando progressus est, ut, revadiata sibi hama vini, digitum dexterae manus abscidendum se ei praebiturum sponderet, si sententia ejus Scripturae testimonio comprobari non posset. Quid plura? Venitur ad Veteris Testamenti volumen; locus unde controversia habebatur inquiritur; atque illo evidenter Vasonis parti consentiente, ipso fatente adversario, digitus victori adjudicatur: qui cum a devicto sponsore nequaquam abnegari potuisset, usquequo eum repetere vellet, commendatum retinere gavisus est. Sicque hic bellator Christi novum Christiano nomini a praecipuo doctore gentis Judaicae gloriose retulit tropaeum, habitumque est celebre in curte regia Judaeum in sapientia famosum a Vasone esse devictum. [(14) 1Kb] Hunc idem imperator Conradus memorato Ariboni archiepiscopo [Col. 0735C] defuncto in sede Moguntiacensi substituere cogitabat, sed omnipotentis Dei misericordia Leodiensem Ecclesiam suo fraudare noluit alumno; qui hunc multis saepe exercitatum periculorum tentamentis ex bono filio optimum sibi patrem futurum reservavit.



CAP. VII.---Quod, defunctis praepositis Joanne et Lamberto, praepositus efficitur. [(15) 1Kb]

Dum haec in curte regia aguntur, Joannem praepositum hic obiisse repente nuntiatur. Hic domnus Vaso, etsi jam dudum curiales tumultus evasisse, et claustri quieti sese inclusisse exoptaverat; tamen usque dum substitutum aliquem in praepositura audiret, cum discedendi causa satis in promptu esset, domum repetere neglexit, ne non quietem repetere, [Col. 0735D] sed potius suscipiendae praepositurae se videretur ingessisse. Nec multo post audito quod Lambertus archidiaconus praepositus factus esset, circa autumnum claustrum revisit, cum paulo post idem Lambertus trium tantummodo mensium praepositus obiit, res suas disponendas per manus [(16) 1Kb] fidei Vasonis decani dereliquit. Alioquin Natale Domini, sicut mandatum acceperat ab imperatore, [(17) 1Kb] Poderbrunno celebraturus erat, nisi hujusmodi eum defuncti [Col. 0736A] fratris causa in fide suscepta retardasset. Sed longe alia vis, ut credimus, divina scilicet nescientem urget dispensatio; ut qui pro fidelitate claustri tot et tanta a praepositis perpessus fuerat, tanto vigilantius commissa sibi praepositura Ecclesiae utilitatibus consuleret, quanto in antecessoribus perniciosa cum fraude negligentiam pernotasset. Concurritur undique a fidelibus filiis Ecclesiae ad Reginardum episcopum; ab omnibus ut Vaso praepositura donetur obnixe postulatur, neminem digniorem hujus officii posse inveniri. At contra fuere nonnulli qui primo quidem nutantis animo episcopi ne hoc fieret dissuadere conarentur; virum tam fortis constantiae praepositum facere, consilium non esse, qui se eidem episcopo aequiparare, aut etiam [Col. 0736B] superiorem forsitan facere ob insuperabilem consciae virtutis fiduciam haberet contendere; mitiorem potius quemlibet eligeret, qui in nullo voluntati illius reniti auderet. Rapitur medius inter diversas linguarum aura fluctuans praesulis animus, quem tandem tanta consilii soliditate roborat, ut nulli alii praeter Vasonem praeposituram concedendam esse censeat: fertur etiam ad hoc non parum valuisse quod idem episcopus motus incurrisset imperatoris, quibus profecto mitigandis tali honore sublimando dilectum ejus capellanum deservierit. Cumque hoc circa episcopum elaboratum esset, non minori sudore erga Vasonem ad susceptionem praepositurae sollicitandum opus erat; qui vehementer insistentibus amicis spiritualibus ut ultro invitatus ad dispensandam [Col. 0736C] Dominicis ovibus annonam accederet, multo vehementius est reluctatus, divitiarum sibi satis superque esse, praepositura se nequaquam indigere. Praevidens autem se utilitatibus fratrum necessarium fore; ad hoc cernens honesta apud Deum et homines vocatione ad id officii sese invitari, post sexdecim decanatus annos, in quibus regiam incedendo viam, neque ad dexteram neque ad sinistram declinaverat, cum archidiaconatu diu multumque recusato onus praepositurae humiliter consensit subire.



CAP. VIII.---Praepositus factus ut se habuerit, et quod praebendam fratrum melioraverit.

Inter has nimirum graduum ascensiones, ita vir Dei curabat humilitatis scalas in corde disponere, [Col. 0736D] ut quanto videretur major, tanto secum esset humilior, integrum se custodire nitens ab his vitiis quibus ejus nominis homines sese implicare solent, quaeque retro in humiliori loco positus, notare non timuerat in prioribus, superbia videlicet et rerum ecclesiasticarum rapina: proque superbia, humilitatem qua omnibus erat affabilis; pro indignatione de falsa justitia gloriantium, cujuscunque modis afflictis benignissimus Christi imitator compassionem exhibebat. Quo enim iste infirmato non est infirmatus? [Col. 0737A] Quo scandalizato non est ustus? Sic nimirum alienae infirmitati condescensionem idem in se atque in aliis sentiebat.

Jam vero quid in dispensanda familiae Domini annona dixerim? Testes sunt pene quotquot Leodium novere; quia cum ante eum unus tantum panis singulis fratribus quotidie daretur, et non amplius quam quadraginta carratae [(18) 1Kb] vini in potu eorum per annum expenderentur, hic ex polenta nivei coloris quam similam vocant, quinque marcas appendentem insuper adjecit panem, centumque quadraginta carratas vini per annum cellarario fratrum jure perpetuo absque ulla sterilitatis excusatione dandas destinavit; quatenus inde et rationabiliter mensura potus augeretur, et ex reliquo fratribus [Col. 0737B] ecclesiarum, quibus vinum non esset, consuleretur; dicens, juste ex majoris ecclesiae abundantia minorum necessitatibus esse suppeditandum. Sic praebendam fratrum retro neglectam, pane, vino addito, insuper largiori vestitus solatio amplificavit, et ex vili optimam reddidit.



CAP. IX.---Qualiter exteriora administraverit.

Duodecim pauperibus vel peregrinis quotidie coram fratribus reficiendis sufficientia alimenta constituit, asserens hoc etiam parum esse, cum traditio sanctorum Patrum dimidiam partem vel etiam ecclesiasticarum facultatum pauperibus et peregrinis censeat deberi. Praeterea hospitale, quo conferuntur nonae sive decimae de episcopii agris, ipsius [Col. 0737C] erat creditum providentiae. Quod ille tam fideliter stabilire curavit, ut triginta pauperes per annum inde commode sustentarentur, et ex ecclesia quam domnus Baldricus episcopus viginti quatuor eleemosynariis sustentandis destinaverat, duodecim insuper reficiendi adjicerentur, omnes peregrini supervenientes sine equis reciperentur, eos qui cum equis venissent recipere autumans episcopi interesse. Adeo sacrilegii reum ducebat, si commissa sibi officia suo labore non augmentaret. Interea, ac si hosti infestissimo, frequentes corpori indicuntur abstinentiae, pauperibus Christi largiores augentur impensae. Recreantur quotidie utrique assidentes lateri, hinc clericorum, hinc pauperum catervae. Referuntur ab ejus mensa utriusque hominis cibaria, [Col. 0737D] ipseque hilaris conviva parcissime refectus et fere jejunus, esuriens semper et sitiens justitiam, alios sufficienter expletos dimittebat. Divitias suas communi utilitati quam sibi deservire malebat, quas in omnia pietatis opera inflectere optabat; sentiebant humanitatem ejus aegritudines decumbentium, labores exsulum; senio confecti, a divitiis in paupertatem devoluti, indesinenter ejus suffulti sunt suffragio. Sicque vir ecclesiasticus, omnibus omnia factus, oculus erat caeco et pes claudo; hunc pupilli parentem, hunc viduae invenere maritum. Haec in administratione exteriorum.



CAP. X.---Qualis interius fuerit.
[Col. 0738A]

Interius autem regularibus subditos institutis, ut charissimos fovebat filios; rebelles ut severissimus judex disciplinae gladio animadvertebat, in utrosque pietatis servans viscera; dum hos ad meliora provocaret, illos vero a pravitate compesceret. Nec timebat miles Christi si hominem offenderet; tantum interno judici, servando aequum et rectum, non displiceret, memorans illud Apostoli: Si hominibus placerem, Christi servus non essem. Et illud Psalmistae: Qui hominibus placent, confusi sunt, quoniam Deus sprevit eos.

Unde contigit ut ob defensionem veritatis, pro qua ne mori quidem metuebat, nonnunquam aliorum, qui terrenae potestatis culmine viderentur sublimiores [Col. 0738B] esse, offensam incurrerit; adeo ut illi multimodae ob hoc tenderentur insidiae, saepiusque de vitae ipsius periculo a necessariis ejus haud injuria timeretur. Sed quia ex sententia Salomonis, Frustra jacitur rete ante oculos pennatorum, iste, pennatum animal Dei, per gloriam et ignobilitatem, per infamiam et bonam famam, probra, minas, pericula, postremo omnia virtuti obsistentia libero volatu evadebat tentamina; primo quidem aequanimiter ea tolerando, suo autem loco et tempore eadem rationabiliter confutando, uti semper spiculo rationis adversariorum confodere solebat pectora. Erat enim hoc in eo, prae caeteris nostrae memoriae mortalibus, tam laudabile quam mirabile, quod in quocunque negotio contra quemlibet sumeret controversiam, [Col. 0738C] inexpugnabilis rationis ope munitus assequeretur victoriam. Hoc autem ideo fiebat, quia circumspectum ex omni parte animal Dei ante et retro oculos in intentionem boni direxerat, in cujus sese cum veritate et ratione ita defixerat, ut nec odio, nec gratia inde moveri posset: ac si videas contemnere ventos, saxa, Rhodopes; aut ceu procellis obstat Marpesia cautes.

Vitam suam Deo sibique notam ita disposuerat, ut noctes atque dies praeter horam somni atque cibi, aut psallendo, aut legendo, aut rationabilibus ex causis disputando, in Dei laudibus continuaret. Raro aut neutiquam accessit, qui non congrua aetati et naturae suae condimenta retulerit. Lacte potabat infirmos, pane cibabat validos; vino et carnibus vescens, [Col. 0738D] ut attestari solebat abbas [(19) 1Kb] Poppo, solus quorumdam secretorum ejus conscius, monachorum omnium sibi cognitorum vincebat abstinentiam; dum non quid sine concupiscentia, sed quantum comederet pensans, saturitatis malum cautius viperino sanguine devitaret. Vestes suas adeo moderebatur, ut nec ante alios ambitiosis, sed nec plurimum abjectis indutus, totius superstitionis typhum a se constanter abjiceret, satius ducens potentis imperio animi, quam asperitate cilicii corporis membra domari, quibus nunquam lavacrum, raro molle praebebat stratum. Et quod sine lacrymis reminisci non [Col. 0739A] possumus, solemne quiddam in consuetudine habebat secretum: adest veritas Christi me nihil fingere. Cum his et multis aliis difficultatibus jamjam prae senio exsangue premeret corpus, certis diebus durissima sibi jubebat verbera affligi, coacto correctori suo in verbo Domini terribiliter edicens, ut non parceret, et secretum vulgare non praesumeret. Quod ille suppressum diu etiam post obitum ejus tenuit, sed indignissimo sanctitatis ejus servo tanti pignus thesauri revelare non refugit. In tanta virtutum efficientia studebat semper, etsi in hac parte nequaquam in se, alias tamen ubique auream tenere mediocritatem. Et vere praecipuum discretionis speculum, regiam viam inter laevum dextrumque media vitae suae lucerna praemonstrabat [Col. 0739B] incedendam.



CAP. XI. Quod, defuncto Reginhardo, imperator Conradus illum episcopatu donare voluerit.

Hunc defuncto Reginhardo episcopo maxima pars filiorum Ecclesiae sibi episcopum fieri peroptabant: quorum ille sententiam ut a se longissime removeret, multum redarguendo eos, qui sibi majoris ecclesiae praeposito eligendi praesulis primatum praeripuissent, Nithardum custodem in episcopum elegit, omnem clerum et populum in sententiam suam venire coegit. Adeo primatus sui auctoritatem non in se praeferendo, sed in juniore sibi praeponendo, fortiter vindicare studuit, usus auctoritate potestatis ad retinendum humilitatis propositum, non ad arripiendum sublimitatis locum [(20) 1Kb] . [Col. 0739C] Nec mora, cum electo et virga episcopali imperatorem Conradum adiit, qui tunc forte in Italia hiemabat; repertoque Nonantulis oppido, petitionem Ecclesiae nostrae idem ipse auctor et legatus fideliter profert. Praesentato electo, hunc ad hoc onus suscipiendum idoneum esse, idque unanimiter a clero et populo postulari asseverat. Imperator autem: »Hunc, quem mihi, inquit, offertis, nequaquam agnosco, sed vobis mihi haud ignoto hunc honorem lubens cupio.« Ille e contrario modis omnibus ut se posthabito episcopatus in electum retorqueretur annitebatur; illum digniorem, illum aptiorem, utpote juvenem, agilem et promptum exsecutionibus imperialis servitii; sibi frigido, senii gravedine confecto, jamque silicernio, deinceps [Col. 0739D] potius cogitandum de tumulo. Cumque imperator nequaquam sententiam mutare vellet, eumque ad suscipiendum episcopatum vehementer urgeret: »Parcat, inquit, majestas vestra, hujus decrepiti senis parcat, obsecro, famae in id aetatis productae Dei gratia absque perfidiae nota. Si unius cujuslibet hominis legationem suscepissem, cui posthac foret fida nostra fides, si hanc ad commodum meum retorquerem? Quanto magis si matris Ecclesiae unum populum petitione et electione sua fraudavero? Juste enim fraudis et perfidiae accusabor, si contra communem nostratum consensum hanc indignus dignitatem praesumpsero. At ne aliquo [Col. 0740A] animus vester super electi vita et moribus moveatur scrupulo, mihi totum imputetur, in me hoc animadvertatur.« Superatus vix tandem imperator, tam splendida eluctantis se ab episcopatu Vasonis nimietate, uti petebatur, Nithardo episcopatum concedit. Vaso autem timens exterius honoribus proficere, ne interius moribus incipiat deficere, ei cujus magister fuerat patienter ac benigne gavisus est subesse: sicque ea quae retro sunt oblitus, et in anteriora extentus, per quatuordecim praepositurae annos ad bravium supernae vocationis prosequebatur.



CAP. XII. Qualiter in episcopum electus fuerit.

Hunc talem ac tantum athletam suum Dominus diutius noluit esse occultum; sed quem infra unius [Col. 0740B] claustri septa dederat esse perfectum, quasi in certaminis campum strenuum jussit prodire militem, ut in tempore iracundiae suae laboranti populo fieret reconciliatio, et belli famisque tempestate periclitanti patriae foret remedio.

Oblatum jam antea sibi praesulatum recusaverat; Nithardum, ut dictum est, sibi praetulerat: quo defuncto, item a clero et populo ad episcopatum reposcitur. Ille e contra credi non potest quantas moras suae electioni innectere, quanto annisu ne fieret studuerit insistere; electionem regi displicituram, parum valere super hoc negotio, magis ejus exspectandum esse dicens arbitrium. Taliter renitentis et excusantis sententia non auditur, invitus a cunctis unanimiter eligitur, Ratisbonam [Col. 0740C] mittitur, ubi forte Henricus tunc rex, postea imperator, Bohemiam cum exercitu aggressurus aderat. Virga episcopalis cum Ecclesiae nostrae litteris praesentatur; res agenda in crastinum differtur: postera die a rege cum episcopis et reliquis palatii principibus consulitur. Nec defuere adulantium linguae, qui electionem sine regio favore factam assererent cassam fore; ex capellanis potius episcopum constituendum, Vasonem nunquam in curte regia desudasse, ut talem promereretur honorem: quod vero nefas sit alium episcopari, nisi quem constiterit in curte regia evagari; ac non potius talem eligi oportere, qui informatus subjectione claustralis obedientiae, non tam praeesse quam prodesse didicerit. Qua sententia adulatorum [Col. 0740D] facile inductus juvenilis regis animus, nescio quem barbarum cervicibus nostris praeparabat imponere, cum inspirante, ut credimus, Deo, ex omni illo consiliariorum coetu, soli Herimannus archiepiscopus et Bruno Wirzeburgensis episcopus tam inutili sententiae saniori consilio ausi sunt obviare. Nec prius veritatis assertores Deique cooperatores absistunt, donec vix tandem regiae majestati petitionem nostram conciliant, et procerum animos in sententiam suam trajiciunt. Sed manet adhuc sapientes architectos labor longe operosior: nam ac si de immanissimo monte columnam conentur excidere, haud aliter boni artifices nostri omnibus modis [Col. 0741A] insistunt elaborare ut vir iste in virtutibus totus teres atque rotundus consentiat sibi imponi onus ecclesiae. Perstat diu immobile pietatis illud pectus in proposito humilitatis; quod profecto, ut ait beatus Gregorius, pietatis pectus non esset, si hoc pietas non vicisset. Intellexerat enim si episcopatum non reciperet, ejusdem potitum fore quemdam aetate et moribus juvenem, qui forsitan Dominici gregis stipem, quae in laudem Dei, se duce, fructificaverat, dissiparet, si ad pontificale culmen aspiraret. Unde contigit ut dum sublimitatis locum mente fugeret, jussu ac precatu pontificum sollicitatus, ea vero quam dixi necessitate potissimum coactus, tandem pastor Ecclesiae fieri acquiesceret. Sic sic intrat per ostium in ovile, nec ascendit aliunde factus pastor [Col. 0741B] ovium; quique irreprehensibiliter intravit, procul dubio irreprehensibiliter vixit. In sedem episcopii reducitur, honorifice, ut decebat, suscipitur: [(21) 1Kb] ubi vero ad cathedram venitur atque in ea solemniter locatur, nisi praesens vidissem, nullo modo crederem cum quanto gemitu eruperit in lacrymas, quas haud secus ac puer septennis sub magistri ferula edere videbatur. Mirati sunt omnes qui aderant, quomodo ferreum, ut putabant, ejus viri pectus in tantas posset scindi lacrymas; et anteactam ejus vitam ignorantes, inde veraciter probant pastoris sui animum de sublimitate ejusmodi non gaudere, sed salutifero dolore torqueri.



CAP. XIII. Quod episcopus factus vigilanter sanctam religionem exsequebatur.

[Col. 0741C] Aliquandiu protracta episcopalis consecratio expetitur ab archiepiscopo de expeditione reverso, pro qua re vir Dei comitantibus diversorum ordinum clericis sanctam adiit Coloniam; sanctorum limina, quorum numerus nulli praeter Romam loco aeque est concessus, piis pulsat precibus. Post triduum sacro chrismate in episcopum perungitur, et ex bono filio in sponsum matri suae Leodicensi Ecclesiae confirmatur.

Tum vero explicare non possum quam arduum sanctitatis montem, evangelizaturus Sion, arripere studuerit; quanta servitute corpus spiritui servire coegerit, imo quanto annisu totus in Dei laudem excreverit.

Abjectus secum in oculis Dei, inter humiles et [Col. 0741D] subjectos se episcopum esse nesciebat; scholas, singulorum explorando studia, frequentabat; quaestiones proponendo, rationabiliter vinci quam vincere malebat; seque in hoc quasi otium a turbine curarum conferens, gaudebat, ut ipse fatebatur, sese invenisse refrigerium. Et cum divinae legis arcana excellentis ingenii praerogativa nosset rimari, de Donati, vel Prisciani regulis scholares adolescentulos non dedignabatur interrogare; quos et vicissim desiderabiliter cupiebat audire, eos qui recte sensissent [Col. 0742A] praeferre, laudare; utiliores gratia et donis honestare, tardiores increpare, corrigere, superiorum exemplo provocare: omnes postremo se meliores Deoque acceptiores fieri optabat, dicens cum beato Moyse: Quis mihi det ut omnis populus Deum prophetet?

Nec inter haec praetereundum existimo de vigiliarum, matutinorum et completorii officiis, quibus celebrandis quotidie in choro cum caeteris fratribus nemo prius illo occurrebat, nemo devotius intererat, nemo serior abscedebat. Reliquas diei horas in ecclesiasticis expendebat negotiis, licet in quadragesimali tempore vel a choro, vel ab aliquo fratrum conventu, nullo modo se excusare voluerit. Quo etiam tempore secretum cubiculi penitus praeter ecclesiam [Col. 0742B] ignorabat, saxeo sedili pro lecto, mattula utens pro lectisternio; cum ad horam refectionis pane avenario fabaque modice praegustata senilem sustentaret imbecillitatem, in potu sumens cervisiam, saepius aquam puram. [(22) 1Kb] In tanto abstinentiae rigore, nec facies angelica macie est confecta, nec gratia roseae conspersionis est immutata: adeo virum desideriorum, Danielem videlicet nostrum, quem voluntas propria instar crucis Christi affligebat, divina pietas interna dulcedine satiabat.



CAP. XIV. Quam largus fuerit tempore sterilitatis.

[(23) 1Kb] Pauca referens plura praetereo, quorum aliqua brevitatis studio me constat negligere, aliqua quae a me nesciuntur, necesse est reticeri, quia nemini concessum esse, arbitror, omnes hominis istius [Col. 0742C] nosse virtutes. Statim primo episcopatus sui anno, omni peste crudelior fames incubuit, quae sex fere continuis annis Galliae et Germaniae populum noscitur oppressisse, cujus foeda ubivis fas est adhuc cernere vestigia. Eademque tempestate prudentia nostri Joseph undique frumenta coemere, et tutis apothecis recondere curabat; non quod inde terrena sectari lucra quaereret, sed ut gratis ad sufficientiam suo tempore esurienti familiae Domini cibos fidelis dispensator distribueret: praeter stipendia pauperum quibus quotidie libra denariorum expendebatur, cum aliis adeo multis, quae enumerare non sufficio, verecundioribus prae pudore a mendicitate abstinentibus, prout quisque erat, aliis denos, aliis vicenos, aliis tricenos, [Col. 0742D] aliis sexagenos, aliis centenos annonae modios per occultos hujus rei opifices destinare curabat. Sed nec ingenuorum rem privatam hac dira necessitate extenuatam excellentis viri larga praeteriit munificentia, qua annitente et summopere juvante, pro alimentis amplae domus aurum sponsale, vestes, praedia distrahere opus non fuit. [(24) 1Kb] Quid dicam de congregationibus clericorum, monachorum, et sanctimonialium, erga quarum necessitates tanta boni pastoris vigilabat solertia, ut quae prae anxietate famis de statuto victu deessent, de suo libentissime [Col. 0743A] suppeditaret? Nihilominus pii Patris industria ruricolarum laboriosam respicit inopiam; ad cujus malum temperandum, toto hoc famis tempore unicuique mansionario per singulas hebdomadas binos dari constituit denarios, ne prae instante angustia boves vendere, aut de caetero terram nativam relinquere cogerentur, sicque aerumnosam vitam aut mendicando ducere, aut mortem omni gladio saeviorem cum omni domo miserabiliter incurrere.



CAP. XV. De bello et charitate Virdunensibus impensa.

Huic calamitati accessit alia pestis aeque intolerabilis, bellum videlicet quod Godefridus maxime in Virdunensem et [(25) 1Kb] nostram exercuit Ecclesiam; quarum Virdunensis, dum praeda et incendio vastante urbem et domum sanctae Dei Genitricis cum [Col. 0743B] omni suo ornatu penitus eversa fuisset, ille in longinquo positus, graviter egregiae urbis casum doluit, et licet in similis periculi metu positus esset, hilaris tamen dator, dirutae urbi non distulit esse levamini, suppresso suo nomine mandata mittens inter haec verba: »Sancta Maria Leodicensis mittit quinquaginta libras denariorum sanctae Mariae Virdunensi: medietatem canonicis fratribus, medietatem vero ad reparationem ecclesiae.« Hoc primum omnibus bonis suis exspoliati loci illius canonici, tantae cladis ex divino munere suscepere remedium; et, ne tanto largitori essent ingrati, publicas orationes et viventi et defuncto in perpetuum devovere. Haec itaque, quam diximus, bellorum tempestas residuum famis consumens, et divites cum pauperibus [Col. 0743C] una calamitate conficiens, communem totius patriae ruinam minabatur: et rueret procul dubio, rueret, inquam, tunc temporis inclyta Lotharingia, aut irrecuperabili excidio: quippe quae sine defensore esset, aut, quod pejus est, in regem infidelitatis perjurio, nisi Dominus suum Josue ad resistendum hostibus Ecclesiae confortaret, et a bonis justitiae partes contra factiosos defendendas esse insinuaret.



CAP. XVI. Quod belli tempestatem maxima ex parte sedavit.

Jam immanissimi praedones res ecclesiae invaserant; omnia praeterea, quae ante memor pontificis prudentia in urbem contraxerat, vastaverant; quisque praedia ecclesiae quae sibi usurpasset, tenere ut propria disponebat, cum ecce bellator Christi inexpugnabilis [Col. 0743D] et imperterritus lorica justitiae induitur, gladio spirituali accingitur, praevia cruce Christi in omnibus periculis pro lancea utitur, dicens cum beato Martino: Ego signo crucis, non clypeo protectus, aut galea, hostium cuneos penetrabo securus.

Succenditur ergo egregius iste aemulator pietatis et justitiae, eo nimirum zelo, quo Mathatias ob aemulationem paternae legis praevaricantem Judaeum in ipsis aris obtruncare non exhorruit, et non alio modo cessantibus undique ducum et comitum armis, sola spe gratiae adjutus, sibi et fidelitati Ecclesiae paucos satellites sacramento confirmat. Primi enim bellorum successus et ad modicum prospere [Col. 0744A] provenientes, multos militum nostrorum in adversam partem rapuerunt; frustra arbitratos fore, si se novi flagitii complices esse contingeret, per vim beneficii, imo totius episcopatus pro libito potituros. Sed cum res illis in contrarium cesserit, nos quoque propugnatoris nostri industriam prosequamur. Urbem pro tempore et loco munitam, per statutos in arce vigiles et claustra portarum jugiter serata, noctu dieque ab incursu hostium tutam reddidit, et domos tam clericorum quam laicorum armis refertas esse, cives nonnunquam in armis esse praecepit. Ipseque continuus assidens episcopio nihilque de solitae religionis negligens penso, per gnaros indices hostium machinamenta explorabat; contra quae omnia seque suosque scuto prudentiae [Col. 0744B] satagebat protegere. Ita nimirum more Argi, si fabulae fas est credere, centum oculis insignitus, mala exteriora coercebat ut bona interiora non modo non minueret, verum insuper augmentaret; bona de die in diem desiderabiliter appetens, mala vero fidelibus Christi, quibus maxime timebat, diligentissime praecavens: in quo solo, ut fidenter dicam, animus divisus ad plura, non apparebat minor ad singula, integer et potens omnia, secundum Apostolum, qui illum confortabat. Cumque ab amicis etiam in longinquo positis moneretur per epistolas, ut relicto Leodio in Hoium se conferret, castellum situ loci munitissimum: Absit, inquit, ut gregem Domini fugiens deseram, et locum aliquem in tanta rerum turba sine eis tutum esse [Col. 0744C] credamus, ex quibus cum sanctorum apud Deum patrocinio pendet omne, si quid commodi, si quid honoris videtur nobis adesse bello aut tranquillitate: quos si reliquero, audacior hostis invadere tentabit, et non sine magno dedecore nostro insultabit effugio. Hic potius quoad licebit est vivendum, istic moriendum: quibus cum bonis jucundati sumus, cum eis et periculis subjacebimus. Nimirum religionis et charitatis catena erga filios devinctus, non facile ab eorum praesentia divelli poterat.



CAP. XVII. Quod castella praedonum everterit.

Fregit autem laudabiliter quandoque hunc propositi rigorem pietas, miseria inopum et gemitu pauperum excitata, et a quiete solita eum exsurgere et [Col. 0744D] in auxilium eorum compulit properare, suadens hoc opere nihil esse beatius, nihil Deo acceptius, si efferatam praedonum rabiem ab innocentis vulgi oppressione compesceret. Quorum magna pars in paludibus, sive rupibus, firmissima sibi receptacula communiverant; quibus freti aliena per circuitum praedia usurpaverant, incolas possessione privatos intolerabili servituti addixerant. In hac vero belli tempestate quanto liberius, tanto latius in omnem circa regionem vastitatis mucrone desaeviebant. Haec nempe oppidula multis ante saeculis, sed tunc plurimum damnosa, decernit vindex Dei, si possit, humo coaequare et ab his latrociniis fatigatam diu patriam [Col. 0745A] liberare. Atque eo spiritu inflammatus, quo Amalecitem Agag a Samuele, ab Elia Thesbite prophetas Baal constat esse mactatos, raro tantum contentus milite, modo hoc, modo illud castrum fortissimus heros noster cingere pergit obsidione. At interius latrunculi, vallis et paludibus temere confisi, metum primo dissimulare sui periculi, contemnere, nostros probris lacessere, eos amentes vocare, qui domum ipsa natura firmatam venissent impugnare. Econtra nostri, monitis tam praeclari ducis animati, certatim instant vimineas crates texere, fasces quisque comportare, per invia machinis novum iter facere: sicque rem natura difficilem in brevi devicit laboris improbitas cum industria; fit solum palus ranis et piscibus notissima, parat exitialem latrunculis machinam, [Col. 0745B] quibus tutas hactenus praebuerat latebras. Quae ubi eo loci appulsa est unde certis ictibus illa latronum spelunca posset feriri, dies atque noctes sine interstitio aeque adversas habuere, dum succedentes sibi vicissim ad laborem nostri, creberrimis saxorum nimbis atria domus, omnes prorsus intestinas hostium latebras quassare non cessant. Ipse episcopus praesens vigiliarum et psalmodiae vota omnipotenti Deo cum tali opere persolvebat. Quid plura? Godefrido frustra nitente ad auxilium suis venire, obsessi de vita et membris paciscuntur, castellum funditus captum evertitur: inde aliud atque aliud castellum absque retractatione simili strage conficitur. Sed neque hoc silendum puto, quod inter obsidendum saepe millenis, saepe pluribus, raro paucioribus, [Col. 0745C] antiquo Romanorum more quotidianos sumptus praebebat armatis, gregario militi interim concedens usum mactandarum pecudum, absque eis quae agrario operi essent necessariae; ipsumque damnum ipse singulis possessorum ex integro supplebat, nullum injustitiae locum esse patiens etiam in tanta rerum difficultate. Qua ex re liquet quam tenax aequi et recti alias fuerit, quandoquidem eo tempore quo maxime captandus erat favor populi, ut fit in tali negotio, vel summa necessitudo rigidum Catonem a justitia divellere nequiverit.



CAP. XVIII. De divisione gratiarum huic homini collata.

Libet in hoc homine divitias divinae bonitatis intueri, et in unius cordis latitudine divisiones gratiarum [Col. 0745D] admirari; quas adeo discreta studiorum vicissitudine nitebatur administrare, ut cum uni intentus esset negotio, aliis identidem obnoxius, nisi sciretur, nullo modo crederetur.

Nam si episcopum respicio, videor mihi videre supparem Gregorio; si militaria agentem, non imparem esse contemplor Machabaeo. Hunc in sapientia Salomonem, in disputando accipio Augustinum; in cordis humilitate, continentia et vigiliarum assiduitate, pauper spiritu quemlibet sanctorum anochoretarum referebat. Necessitate magis quam voluntate ita agebat ea quae sunt saeculi, ut omnino caveret displicere Creatori.

Suo judicio inutilem et dierum malitiae plenam [Col. 0746A] creberrimis causabatur suspiriis canitiem, sentiens cum beato Job nihil aliud quam tentationem esse vitam hominis super terram. Unde et familiare habebat psallere cum beato David: Quando veniam et apparebo ante faciem Dei mei? et illud Doctoris gentium: Cupio dissolvi et cum Christo esse.

Nec est dubitandum si is Neronianae persecutionis seu Decianae tempora nactus foret, quin ultro se persecutorum praetoriis ingereret et damnandus astaret judicando sublimior, jugulo cervicem daret feriendo fortior: qui dum ambiretur auxiliariis armatorum catervis, solam crucem Christi manibus proferens, medium sese armatis hostibus inferre, et si voluntas Dei foret taliter morte occumbere paratus fuit, imitari desiderans eum qui dixit: Pastor [Col. 0746B] bonus animam suam ponit pro ovibus suis. Tanta propugnatoris nostri virtute exterrita adversariorum paulatim defecit insania; qui, sicut ipsi adhuc testari solent, quoties efferatis animis in nos grassarentur, statim ad urbem ut possent nostram et sanctorum oratoria conspicere mens illis divinitus mutabatur, ut non modo malum non inferre, verum etiam pro reverentia ipsi loco pias impendere lacrymas liberet. Unde contigit ut qui cum periculo animarum alienis invadendis inhiabant, vix salva sui incolumitate, tandem contenti essent propria retinere, modo cogente, modo obsecrante verenabili Patre Wazone, postremo omnibus modis ut resipiscerent instante. Sic nimirum omnipotentis Dei pietas Ecclesiae suae navim, ejusmodi [Col. 0746C] tempestatibus vexatam, per efficacem prudentis naucleri industriam misericorditer dignatus est ad tempus liberare: licet in tanta factione, non tamen ut prius metuenda, bellum contra imperatorem fuit, bonis viris deferentibus.



CAP. XIX. Ut imperatori suspectus fuerit.

In quo, eo quod aliquando dementius in viros Ecclesiae nostrae insanitum fuerit, bonis viris deferentibus, vir Dei apud imperatorem falsi criminis est accusatus quod, data fide Godefrido, contra imperatoriam majestatem regnique salutem pactum fecerit, et, quod de tanto viro nefas est opinari, eidem confidentiam dederit belligerandi.

Haec quam fuerint a veritate aliena clamant alia facta ejus venerabilia: sed quia difficile est ut [Col. 0746D] mentis oculus, hinc gloria et divitiis, hinc variis dispensandae reipublicae curis, hinc mille adulantium linguis in diversa raptatus, aliquando a veritatis luce non caecutiat, persuasum est imperatori a deferentibus ut in his quae vere fideliter gesserat domnus Wazo, non communis commodi seu imperatoriae fidelitatis gratia, sed ex contentionis usu propriae inservierit arrogantiae. Accessit ad suspicionem libera sacerdotis auctoritas, quae, totius duplicitatis exsors, a veritatis tramite neque ad dexteram neque ad sinistram declinare noverat; quique pro veritate agendo cujuscunque facilius incurrere non trepidavit offensam, quam tacita veritate potentis gratiae assentari voluerit. Unde unum refero [Col. 0747A] quod parvitati nostrae per diaconum ejus, qui hoc idem ab ore ipsius didicerat, contigit innotuisse. In quo arbitrati sunt quidam imperatorem illi non minimum succensuisse, eo quod discutiendas episcoporum super ecclesiasticis ordinibus causas nequaquam illi, utpote laico, sed summo pontifici assignaverit.



CAP. XX. Quid in causa episcopi Ravennatis senserit [(26) 1Kb] .

Quidam spectabilis genere Coloniensis canonicus, Wigerus nomine, archiepiscopatum Ravennatem ab ipso imperatore Heinrico acceperat: isque, antequam episcopus ordinaretur, biennio presbyter tantum, cum dalmatica et sandaliis missarum solemnia celebraverat. Unde pro multis inconsulte ab [Col. 0747B] ipso ibidem gestis, et pro hac maxime quasi temeritate accusatus ad palatium evocatur, ab imperatore quod ejusmodi praesumptionem admiserit graviter insimulatur. Cumque id semper ejus Ecclesiae presbyteris ex sanctorum Patrum auctoritate licuisse respondisset, super his judicium episcoporum exquiritur: respondentibus quibusdam ad voluntatem imperatoris, quibusdam vero haesitantibus, venitur ad Wazonem episcopum. Illo multum excusante, Italicum episcopum nequaquam a se Cisalpino debere judicari, imperator iterum ut admonitus per obedientiam super hoc facto judicii sententiam edicat vehementer insistit. Ita coactus, tandem quid super his sentiret aperuit - Summo, inquiens, pontifici obedientiam, vobis autem debemus [Col. 0747C] fidelitatem; vobis de saecularibus, illi rationem reddere debemus de his quae ad divinum officium attinere videntur; ideoque mea sententia, quidquid iste contra ecclesiasticum ordinem admiserit, id discutere pronuntio apostolici tantummodo interesse: si quid autem in saecularibus quae a vobis illi credita sunt negligenter sive infideliter gessit, procul dubio ad vestra refert exigere. Consentientibus huic sententiae caeteris episcopis, nullius judicio eo die episcopatum perdidisset, nisi ipse ultro imperatori redderet baculum cum annulo.



CAP. XXI. Qualiter a comitissa montis Castrorum tentatus fuerit.

[Col. 0747D] Duo praeterea non abs re arbitror esse referenda, in quibus dissimiliter justitia viri Dei manifeste est probata. Nam in altero quidem, quasi pro imperatore fideliter acturus, contra Deum et religionem Christianam ut infideliter ageret est tentatus; in altero autem, licet aliquantum laesus ab ipso imperatore, seipsum tamen pro ipsius fidelitate libenter impendere praesto esse est probatus. Quodam tempore Herimannus, montis qui dicitur Castrorum locus comes et marchio, pactum cum Balduino Flandrensi jurejurando firmaverat, cum uxor illius, magis ex muliebris instabilitate animi, quam justarum partium ducta favore (varium enim est et [Col. 0748A] mutabile animal femina, ut ipsa est mille fraudium commentatrix versutissima), ut quasi maritum sic a perjurio solveret, seipsam ejusdem mariti sui proditione polluere, Deique sacerdotis conscientiam hujus sceleris consensui implicare est machinata; mandans illi per nuntium ut cum armatis veniat, locum et tempus, ubi et quando maritum capiat ut imperatori tradat, denuntiat. Ille autem ultra quam credi potest hujus novitatem facinoris abhorrens: Nec fama, inquit, nec lectione compertum habemus, uxorem aliquando aut ex veritate, aut ex simulatione maritum impune tradidisse: quod enim tam aperte abhorreret ab humana conditione, perniciosum est quoquomodo fingere. Ita nimirum vir Dei, specie virtutis palliatam lynceis prudentiae perspiciens [Col. 0748B] oculis nequitiam, virus lethiferum quod per usitatum fraudis suae vasculum hostis humani generis propinare parabat, mellito affatim sapientiae condimento ore constanter respuit. Nimirum pugilem suum Dominus hostes mutare, et per duros certaminum labores virile pugnatoris robur spectatoribus exponere voluit, dum multiformes antiqui illius serpentis facies tanto durius calcaneo ejus insidiari permisit, quanto ipse impotentior hactenus caput damnabile hujus bellatoris ex divino auxilio pedibus subdiderat.



CAP. XXII. Quod sollicitatus sit per litteras imperatori resistere.

Alio itidem tempore cum fama esset offensum illi esse imperatorem, perlatae sunt litterae ad domnum [Col. 0748C] Wazonem episcopum, unde aut a quo transmissae parum est nobis cognitum, quibus inerant verba ad sollicitandum persuasibilia, ut tria millia pugnatorum [(27) 1Kb] in munitionibus urbium et oppidorum suorum recipiat, qui belligerando illatas sibi ab imperatore molestias facile vindicarent. Ille autem, uti jucunda nonnunquam seriis rebus solebat laxare diludia, inter colloquendum cum quibusdam necessariis suis hujus rei mentionem habuit, sibique satis congrue facultatem belligerandi suppetere jucundissime aggarriendo ingeminabat. Cumque illi quilibet ex his quibuscum secretius confabulari solebat ex ausu familiaritatis suggessisset, canos ejus ad id aetatis a primis adolescentiae annis sine querela perductos [Col. 0748D] nunquam ad hoc devolvi oportere, ut jam sub ipsum vitae terminum talibus animum applicare debeat consiliis: »Nemo mihi, inquit, aliud quam quod suades animo esse credat; domino imperatori secundum scire et posse meum nemo me fidelem esse, quomodocunque ab eo tracter, diffidat. Cujus etiam si eo usque animi motus processissent ut dextrum ejus jussu oculum amisissem, quidquid sinistro providere possem ad ejus tamen honorem et fidelitatem reflectere non desisterem.« Quae cum ita sint, sileat cum Judaeis Christo derogantibus improba Wazoni detrahentium lingua, mirenturque cum bonis neminem nostri temporis episcopum in [Col. 0749A] sancta religione vigilantius desudantem, neminem ducem, marchionem aut comitem pro imperii Romani fidelitate, pro patriae salute studiosius decertasse. Quis enim nisi ille cum Dei adjutorio conjurationem adversus imperatorem factam prudenter dissipavit? Quis castella natura et arte munita stravit? Godefridum cum maxima militum factiosorum parte, hinc minis perterrendo, hinc donis inde promissis sollicitando, exarmavit?



CAP. XXIII. Quod regem Francorum, ne Aquasgrani invaderet, per litteras absterruerit.

Sed ecce dum brevitati studens materiae succumbere timui, multa dicenda praeterii, ex quibus est unum quod multis arbitror esse incognitum, factum illud memorabile, quod, longe positus et facie [Col. 0749B] forsitan ignotus, regis Francorum animos jam pervasam animo Lotharingiam sibi usurpare deliberantis, more Pauli, per litteras mitigavit et pene ab ipso incoepti impetu revocavit. Quod, vel quomodo contigerit, retro seriem rerum repetentes disseramus. Rex noster Heinricus, nondum imperator, in Italiam profectus fuerat Romam accessurus, a summo pontifice benedictionem apostolicam cum imperii insignibus percepturus. Rarus apud nos miles et securus agricola, nullius interim metuentes incursionis, grata terebant otia; cum ecce antistiti nostro cum Maria sedenti ad pedes Domini, nec tamen Marthae sedulitatem deserenti, significantur ab occidentalis Franciae partibus ejusdem gentis maximi motus, importune insistentium et regi suo suggerentium ut [Col. 0749C] Aquisgrani palatium, juri suo, ut aiunt, olim appendicium, cum magnis armorum copiis invadat; regem et principes nostros abesse, raros hic milites nil contra moliri posse, postremo nihil obstare quin possessa principali sede in partem regni sui caetera deinceps cedat Lotharingia. Pavet audito patriae periculo sancti Patris sollicitudo, cui quia per vim resistendi copia non fuit potentiae hominis, tali temporis opportunitate abuti volentis, ingenio et ratione obviandum esse opus intellexit, quod et instanter agere omnino sollicitus fuit. Mittuntur ad regem, ut dictum est, efferatum animo, supplices ab eo litterae, veteres utrorumque regnorum et eorumdem rectorum commendantes amicitias; duo haec regna, si invicem ut hactenus fuerint pacata, cunctis terrarum [Col. 0749D] nationibus timori fore, nihil praeter Deum formidantia; proinde alterutris pacem necessariam esse, concordia crescere res minimas, discordia vero dilabi maximas. Ille acceptas et auditas primo negligere, despicere, regem nostrum arcessere perfidiae, injuriarum caeterorumque criminum quae non attinet dicere: sed velle sibi vindicare regnum et palatium ab antecessoribus haereditario sibi jure debitum. Diem insuper satis procaciter mandat, quo haec facere deliberaverit: cui econtrario noster Cicero inter alia talia rescriptitat: »Novit, inquiens, vestrae majestatis excellentia, quam turpi poena saecularis lex condemnet furti admissa; quae si in potentes [Col. 0750A] cadere contigerit, licet apud homines alio nomine videantur honestari, tamen in interni arbitrii conspectu eadem, imo in magnis eo magis exstant damnabilia, quo minori ut ea admitterent necessitate fuerant adducti. Pensate igitur, quaese, quam sit Deo exsecrabile et indignum vestrae regiae liberalitati, longissime absentis comparis sedem et regnum velle furari; et ab istiusmodi, quaeso, intentione animum revocate quae manifeste repugnat vestrae dignitati. Quin potius si quid fortiter, si quid potenter contra nos animo vestro sedet actitandum, exspectetur reditus regis nostri, ut quod expediat tunc a vobis fiat decentius. Sed esto, sedes regni antecessoribus dolo circumventis sublata tibi est jure haereditario repetenda: nunquid per interjecta [Col. 0750B] tot terrarum spatia solus es, aut sine multitudine iturus? minime; imo vero infinita militia, miseris parcere nescia, comitaberis, qui etiam te nolente et frustra prohibente mille hominum millia consumere habebunt incredibili vastitate. Unde certus esto, si manus a clade innocentium quam mente incoepisti non continueris, tot homicidiorum reus in oculis Altissimi teneberis, quot hominum corpora vita carebunt si hoc perfeceris.« Qua sententia viri Dei audita, tyrannica rabies confestim est sedata, et subito immutatus mente rex jubet episcoporum adesse coetum. Epistolam mandat viri Dei coram se recitari: recitata hunc recte dici sacerdotem, hunc verum protestatur esse episcopum, qui extraneus extraneo sibi prae cunctis ex debito [Col. 0750C] fidelibus sanum dedisset consilium. Nesciens forsitan iste imitatus est Theodosium imperatorem, qui publice arguentem se et excommunicantem omnibus id temporis episcopis veridica beatum Ambrosium praetulit sententia. Cui exhibendae amplius reverentiae ex ipsa sua contumelia occasionem invenit regia dignitate sublimior nobilissima cordis humilitas. Ita certe facinus, ad quod multa satellitum millia rapinis inhiantium impellebant fluctuantem regis animum, Deo inspirante, dissuadere potuerunt longe positi unius hominis litterae: quae eousque pacis amorem in ipsius reformaverunt pectore, ut nil tale ultra concipiens animo imperatori mox ex Italia reverso in reliquum dexteram cum sacramento dederit et receperit.



CAP. XXIV. Episcopus Catalaunensis eum per litteras consulit quid de haereticis censeat agendum.
[Col. 0750D]

Praeterea apostolica sublimitas praesulem nostrum crebra litterarum visitatione est dignata, quas ille reverentissime excipere solebat; humiliter, si qua forte per easdem interrogaretur, respondebat. Diversi etiam pro diversis consulendis egregium sapientiae symmystam episcopi frequentabant per epistolas, quorum nullus utilia percunctatus super inquisitis prudenti responso est fraudatus: ex quibus Catalaunensium episcopus [(28) 1Kb] pro periculo animarum sibi creditarum sanctitatem ejus consulere aliquando necessarium habuit, quod hujusmodi esse [Col. 0751A] per litteras fatebatur. Aiebat enim in quadam parte dioecesis suae quosdam rusticos esse, qui perversum Manichaeorum dogma sectantes, furtiva sibi frequentarent conventicula, nescio quae obscena et dictu turpia quadam sua solemnitate actitantes et per sacrilegam manuum impositionem dari Spiritum sanctum mentientes, quem ad astruendam errori suo fidem, non alias a Deo missum quam in haeresiarcha suo Mani, quasi nihil aliud sit Manes nisi Spiritus sanctus, falsissime dogmatizarent, incidentes in illam blasphemiam quam juxta Veritatis vocem et hic et in futuro impossibile est remitti. Hi tales, ut dicebat, cogebant quos possent in suam concedere turbam, nuptias abominantes, esum carnium non modo devitantes, sed et quodcunque [Col. 0751B] animal occidere profanum dicentes; tutelam errori suo assumere praesumentes sententiam Domini in veteri lege occidere prohibentis. Si quos vero idiotas et infacundos hujus erroris sectatoribus adjungi contingeret, statim eruditissimis etiam catholicis facundiores fieri asseverabat, ita ut sincera sane sapientium eloquentia pene eorum loquacitate superari posse videretur. Addidit etiam plus de quotidiana perversione sese aliorum dolere quam de ipsorum perditione. Quid de talibus praestet agendum anxius praesul certum sapientiae consuluit secretarium, an terrenae potestatis gladio in eos sit animadvertendum, necne; modico fermento, nisi exterminentur, totam massam posse corrumpi; cui antistes noster inter rescribens ait:



CAP. XXV. Responsio. Ejus quae super hoc sedeat sententia [(29) 1Kb] .
[Col. 0751C]

»De quibus scripsistis, eorum quidem manifestus est error, antiquitus a sanctis Patribus ventilatus et luculentissimis eorum sententiis confutatus. Nam ut omittamus insanissimas, quibus de Spiritu sancto sibi mentiuntur, blasphemias, accipiat dilectio vestra, quantis se inopportunitatibus rerum sese ipsi implicare studeant, male intellecto Domini praecepto quo in veteri lege dicitur: Ne occidas; in quo, nisi solam hominis occisionem prohibitam esse intellexerint, simili modo esum eorum quibus se licite vesci existimant, qualia sunt frumentum, legumina et vinum, sibi videant interdictum, quae ut essent ex creditis terrae seminibus [Col. 0751D] sua vivendi specie coaluerunt, et nisi a viriditatis suae vita interfecta humanis usibus servire nequiverunt. Praetermissis saecularium scriptis, hujus rei testis est Psalmista dicens: Et occidit in grandine vineas eorum; itemque Apostolus: Insipiens tu, quod seminas non vivificatur, nisi prius moriatur. Ipsa quoque Veritas: Nisi, inquit, granum frumenti cadens in terram mortuum fuerit, ipsum solum manet. Restat igitur ut necessario fateantur vixisse quae accidentibus ex causis constat posse mortificari. Eligant ergo quod voluerint, aut more catholicorum [Col. 0752A] de solo homine scriptum esse credant: Non occides, et nobiscum mactandarum pecudum eopia licite utantur; aut si hanc sibi negari contenderint, nos quoque ex ipsa erroris sui sententia, panis, leguminum et caeterorum hujusmodi eis usum inficiabimur; quoniam ea nisi suo modo interficerentur, nullo modo humanis usibus aptarentur. Haec licet Christiana abhorreat religio, et cum Arianae haereseos damnet sacrilegio, tamen imitata Salvatorem suum, qui mitis et humilis corde non venit clamare neque contendere, sed potius opprobria, sputa, alapas, postremo crucis mortem subire, jubetur interim tales quodammodo tolerare, quia, ut ait beatus Gregorius: Nequaquam innocentiam obtinuit Abel quem Cain malitia non [Col. 0752B] exercuit, nec uva nisi calcibus tusa in vini saporem liquatur. Ut autem in promptu sit quid de talibus velit fieri misericors et miserator Dominus, qui peccantes non statim judicat, sed ad poenitentiam aequanimiter exspectat, audiamus quid in Evangelio suo exponendo parabolam tritici et zizaniorum agri, discipulos, imo in illis nos dignatus est docere: Homo, inquiens, qui seminavit bonum semen in agro suo, est Filius hominis. Bonum semen, hi filii sunt regni; ager autem, hic mundus: Inimicus homo, qui superseminavit zizania, est diabolus. Zizania autem, hi filii sunt nequam; messis autem consummatio saeculi est; messores vero angeli sunt. Quid autem per servos primo apparentia zizania vellicare volentes, nisi praedicatorum [Col. 0752C] ordo signatur? Qui dum bonos a malis seorsum esse in Ecclesia desiderant, quasi de bona tritici segete zizania eradicare quaerunt. Sed sub magna discretionis censura paterfamilias ille prona eorum coercet studia: Nolite, inquiens, ne forte colligentes zizania eradicetis simul et triticum. Sinite utraque crescere usque ad messem; et in tempore messis dicam messoribus: Colligite primum zizania et alligate ea per fasciculos ad comburendum, triticum autem congregate in horreum meum. Quid his verbis, nisi patientiam suam Dominus ostendit quam praedicatores suos erga errantes proximos exhibere desiderat? Maxime cum hi qui hodie zizania sunt possibile sit cras converti et esse triticum. Ad horum profecto servorum vos pertinere numerum, [Col. 0752D] ardens in pectore vestro pro animabus diabolica fraude deceptis spiritualis zeli fervor indicat, quo ne a malis boni corrumpantur, judicii sarculo triticeam segetem zizaniis purgare quaeritis. Quod tamen ne a vobis immature, ne ante tempus fieri debeat, divinae potius est obediendum sententiae; ne dum justitiam in puniendis praevaricatoribus nos exercere putamus, ex impietate specie severitatis velata ei praejudicium faciamus, qui non vult mortem peccatorum nec laetatur in perditione morientium, sed per patientiam et longanimitatem suam novit peccatores ad poenitentiam reducere. Cesset ergo judicium [Col. 0753A] pulveris, audita sententia condemnatoris; nec eos quaeramus per saecularis potentiae gladium huic vitae subtrahere, quibus vult idem Creator et Redemptor Deus, sicut novit, parcere: ut resipiscant a diaboli laqueis quibus captivi tenentur ad ipsius voluntatem. Sic, sic nimirum tales ultimae illius patrisfamilias messi a nobis convenit reservari quidquid messores suos facere jubeat, sicut et de nobismetipsis cum timore et tremore oportet exspectari; quia horum quoslibet, quos mundi hujus ager zizania habet, messis illa forsitan triticum inveniet; et quos in via Domini adversarios nunc habemus, possibile omnipotenti Deo est in illa coelesti patria nobis etiam facere superiores. Certe legimus Saulum magis omnibus saevientem beati [Col. 0753B] Stephani protomartyris lapidatoribus interfuisse; et quem hic habuit persecutorem, utpote martyr apostolum, illic se gaudet habere priorem. Interim nihilominus meminisse debemus quod nos qui episcopi dicimur gladium in ordinatione, quod est saecularis potentiae, non accipimus: ideoque non ad mortificandum, sed potius ad vivificandum auctore Deo inungimur. Est tamen aliud quod sollicite de praedictis agendum est schismaticis, quod et vos nequaquam ignoratis, ut ipsi eisque communicantes catholica communione priventur, caeterisque omnibus publice denuntientur ut, secundum propheticam admonitionem, exeant de medio eorum et immundissimam eorum sectam ne tetigerint; quoniam qui tetigerit picem inquinabitur [Col. 0753C] ab ea.« Haec tantopere vir Dei exemplo beati Martini studebat inculcare, ut praecipitem Francigenarum rabiem caedes anhelare solitam a crudelitate quodammodo refrenaret. Audierat enim eos solo pallore notare haereticos, quasi quos pallere constaret, haereticos esse certum esset; sicque per errorem simulque furorem eorum, plerosque vere catholicorum fuisse aliquando interemptos.



CAP. XXVI. De haereticis nequaquam interficiendis [(30) 1Kb] .

Cum haec ita se habeant, cumque tam aperte ratione evangelica sanctione subnixa nil aeque rationabiliter valeat contradici; videant quibus vacat, quomodo irreprehensibiliter actum sit quod cum Goslarii quidam hujusmodi erroris sectatores essent deprehensi, [Col. 0753D] post multam superstitionis suae discussionem, justamque pro pertinacia erroris excommunicationem, suspendio insuper sint addicti. Cujus discussionis ordinem cum diligenter sciscitaremur, non aliam condemnationis eorum causam cognoscere potuimus, quam quia cuilibet episcoporum jubenti ut pullum occiderent inobedientes exstiterant. Vere, fatebor enim, nec silebo, Wazonem nostrum, si haec tempora contigisset, huic sententiae assensum nequaquam praebiturum, exemplo beati Martini, qui ut intercederet pro Priscillianistis, maximi imperatoris turpiter adulantium sacerdotum consilio depravati edicto [Col. 0754A] damnatis, maluit excellentissimae virtutis suae detrimentum incurrere quam eripiendis etiam haereticis non consulere. Haec dicimus, non quia errorem haereticorum tutari velimus; sed quia hoc in divinis legibus nusquam sancitum non approbare monstremus.



CAP. XXVII. De apostolico eligendo quid sibi videatur imperatori respondet.

Inter haec ad mentem redit quod cum papa Clemens ex episcopo Bavenbergensi in apostolica sede sublimatus de hac vita discessisset, imperator de subrogando in locum illius alio consilium ejus quaerere animum induxit. Ille autem, ut erat in omnibus, et in talibus maxime scrutator studiosissimus, vigilanter cum aliis cum quibus laboris hujus partes expenderat, hinc gesta pontificum Romanorum, hinc [Col. 0754B] eorumdem decreta, hinc authenticos canones, capitulare recensere sollicitus fuit. In quibus diligenter revolutis nihil aliud quam summum pontificem, cujuscunque vitae fuerit, summo honore haberi, eum a nemine unquam judicari oportere, imo nullius inferioris gradus accusationem adversus superiorem recipi debere invenire potuit; et quoniam condictum erat hanc electionem apostolici pontificis in Natale Dominico futuram, audacissimus purae veritatis assertor responsalem suum illo transmisit, et ingrato imperatori inter alia confidenter deferri jussit mandamina quae fuere hujusmodi [(31) 1Kb] : »Recogitet, inquit, serenitas vestra ne forte summi pontificis sedes depositi a quibus non oportuit ipsi divinitus sit reservata; cum is [Col. 0754C] quem vice ejus ordinari jussistis, defunctus cessisse videatur eidem adhuc superstiti. Quocirca, quandoquidem nostram super his flagitare placuit sententiam, desinat sublimitas vestra aliquem in ejus locum qui superstes est velle substituere; quia nec divinas nec humanas leges certum est concedere hoc, astipulantibus ubique sanctorum Patrum tam dictis quam scriptis, summum pontificem a nemine nisi a solo Deo dijudicari debere. Testor Dominum, et quod ego indignus sacerdos vobis juravi sacramentum, super hoc negotio nihil hac sententia verius, nihil praestantius a me excogitari vel inveniri posse.« Adventante autem memorato responsali antistitis nostri ad curtem [Col. 0754D] regiam, Poppo [qui] et Bruno Brixionensis episcopus in summum pontificium jam pridem electus fuerat, qui postea a Romanis Damasus est appellatus: incertus ille quid faceret, nam res transacta erat, cujus transferendae causa mandata ad imperatorem susceperat; accessit tamen, et alia, quam facete, ut noverat, imperatori praefert mandamina. Postque omnia: »Adhuc, inquit, unum superest quod domnus mandat episcopus, quod quia res est exacta, vobis exponere non est in causa.« Quo ille audito, ut est curiosus audire multa, et sententias diversorum colligere, a legato multum excusante rem propensius insistit extorquere. Responsalis autem ex [Col. 0755A] industria moras redimere, et quasi inde diverticula quaerere; et tacite quodammodo hominem potentem prius ambire nitebatur ut, sicut bene noverat, rerum anticipatione, si qua subinde in corde oriri posset, frangeret iracundiam. Quid plura? Spondet rex quidquid id foret se nequaquam succensurum, omnem proinde offensam adversus quantumlibet aspera mandantem remissurum. Postremo, si quod periculum gratiae mittentis episcopi fore illi contigerit, eo quod reticenda prodiderit, sese omnimo lis obviaturum. Tandem securus nuntius quae jussus fuerat exsequitur mandamina, quae quantum vera, homini voluntatem juxta potentiam suam metiri affectanti, fere tantum essent odiosa, si praelibatae pactionis praeoccupatio non obstitisset.



CAP. XXVIII. Insimulatus ab imperatore quid fecerit, quidve responderit.
[Col. 0755B]

Alio quodam tempore dum edictum fuisset ut gens Fresonum, quae duce Theoderico imperatori repugnabat, navali undique bello peteretur, ille, uti erat paterno affectu, timens militiae nullum e navibus praeliandi usum assecutae, simul ne paratas sibi ab hostibus incideret insidias, praesertim cum ad condictum congregandi exercitus locum per ducenta, aut eo amplius milliaria triduo [(32) 1Kb] eundo accepisset mandatum, concurrentibus tot rationabilium causarum difficultatibus ne quoquam discederet, neu fideles Ecclesiae frustra vexaret, consilium habuit. Itur ergo in Fresoniam et reditur ab exercitu navalibus armis instructo, cum non multo post colloquium [Col. 0755C] habetur; ad quod pontifex noster accersitus, transgressionis imperatorii edicti aliorumque aut negligenter aut infideliter gestorum graviter arcessitur, accusantibus injuste ipsis qui ejusdem saepenumero magnifice usi fuerant beneficiis. Cumque ad singula quae objiciebantur rationabiliter sese purgare paratus esset, si excusandi copia daretur, succlamante hinc regiae partis adulatorum fremitu, hinc episcoporum consilia exhibentium adhortante coetu, soli in tanto turbine deprehenso, diutius reniti imperatoris voluntati nequaquam constantia fuit. Tandemque, quia potentis animi indignatio non aliter visa est posse leniri, ad pedes ejus invitus acquievit incurvari, atque pro culpis redimendis quae non erant trecentas argenti libras coactus est revadiare. Quod quidem [Col. 0755D] omni reliquo vitae tempore eum poenituit fecisse; et licet imperator postea placatus omnia illi cum gratia donaverit, semper tamen dolendo, identidem in se redarguebat cur talis culpae suspicionem constantissime etiam usque ad sanguinem non removerit. Sed licet episcoporum consiliis obtemperans in hac parte quodammodo succubuisse videretur, tamen sacerdotali auctoritate ipso die et in eodem conventu curialium dictus est hoc modo contra imperatorem usus fuisse. Namque dum in tanta tamque diutina disceptatione illi tam podagrae morbo quam senio gravato nulla ad sedendum copia fuisset, quiescente [Col. 0756A] vix demum insano fragore obstrepentium: »Vel nunc tamen, inquit, majestas vestra mihi decrepito et imbecilli sessum dignetur concedere: nam etsi Wazo, rugis confectus et senio, indignus est honorari, tamen sacerdotem et sacro chrismate inunctum dedecet inter populares tam inhoneste fatigari.« Imperator autem, utpote qui ejusmodi homo esset, qui sibi super episcopos potestatem nimis carnaliter, ne dicam ambitiose, quaereret usurpare: »Ego vero, inquit, similiter sacro oleo, data mihi prae caeteris imperandi potestate, sum perunctus.« Quem econtra antistes veritatis zelo justitiaeque fervore vehementer accensus talibus breviter instruendum esse censuit: »Alia, inquiens, est et longe a sacerdotali differens vestra haec quam asseritis unctio; quia [Col. 0756B] per eam vos ad mortificandum, nos auctore Deo ad vivificandum ornati sumus: unde quantum vita morte praestantior, tantum nostra vestra unctione sine dubio est excellentior.« Talibus fluctuantis mundi jactatus procellis, peritus nauta navim suam odoris virtutum pomis refertam ad innocentis vitae et conscientiae bonae reflexit portum; et fortis in adversis humilisque in prosperis sicut mundi lenociniis nequivit frangi, sic nec terroribus valuit concuti, dicens cum Psalmista: Dominus mihi adjutor est, non timebo quid faciat mihi homo.



CAPUT. XXIX. Quos et quales praebendarios constituerit.

Redit igitur calcato mundi turbine ad tui ovilis, beata Dei Genitrix, et martyris Lamberti caulas, [Col. 0756C] omnibus palatiis regum gratiores; et pastor bonus ad aeterna pascua oves Dominicas agere contendebat, atque in hujus interim vitae via multis difficultatum asperitatibus consita, tota animi intentione in eis quod confractum fuerat, alligabat, et quod infirmum consolidabat, et quod firmum et forte custodiebat, judicans se non sibi, sed illis totum esse et vivere. Vidimus viginti quinque praebendas ab eo in uno die datas, quarum quindecim deservitores canonicos in ecclesia victoriosissimae Crucis, decem in Bartholomaei apostoli ecclesia ex bonis majori ex parte a sese acquisitis constituit, [(33) 1Kb] nihil ab eis quaerens nisi probos mores et utilitatem divinae servitutis; simul cum interminatione anathematis edicens ne quis praepositus, vel decanus praeter haec alterius [Col. 0756D] emolumentum lucri exigere auderet. Praeterea si quando aliquis in locum fratris defuncti quaereret substitui, quia nobiscum res stabiliendorum stipendiorum respicit ad episcopum, offerebantur saepe ab illis qui parentes aut filios canonicos fieri quaerebant, aut fertilium agrorum fundi, aut multa numeratae pecuniae summa. Quibus clementissimus Pater ait: »Nolite; Ecclesiae cui haec offerre nitimini, fundi et pecuniarum est abunde; fratres illi potius quaerimus utiles et morigeratos; cujus qui se servitio in perpetuo dederit, necesse non habemus quod est vilius, temporale scilicet, ab eo expetere. [Col. 0757A] Quid enim? Nunquid dare aliquis valeat seipso charius? Injurii ergo mea sententia erimus, si ab eo qui seipsum dat, quod sibi est praestantius, importune abjectiora quaeramus. Liceat tamen prius experiri si quibus studiis eorum exercitata fuerint negotia: quae si, ut expedit, valere constiterit, quae petuntur gratuito dare parati sumus. Et ne difficultatem rei interposuisse videamur, litteras qui ad nos accedere desiderant afferant. Hoc tantum ab eis munus ut sit materia examinationis exposcimus.« Haec fidelis promissor diversae aetatis, et ingenuis, et ex familia Ecclesiae progenitis exhibebat, nonnullis insuper additis praeter stipendia beneficiis; cum ne puerorum quidem minus intelligibilem aetatem, quos videret indolis esse, et pro captu suo sciolos ab [Col. 0757B] hac largitatis suae janua excluserit. Talibus pietatis suae beneficiis ad amorem studii multorum animi accenduntur, et nonnullos qui mobilitati animum dedissent vidimus ad studia conversos, obque improbitatem laboris cum perfectionis gratia a tanto largitore canonicam Ecclesiae stipem assecutos



CAP. XXX. De impendiis ab eo ad aedificia datis, et vitae ejus perfectione.

Jam vero si cui ex clero aut etiam ex laicis aedificia struere animus esset, hilaris dator largissimam gravemque aere porrigendo manum ad id laboris sese volebat admitti cooperatorem. Quod ego bonum ejus multis ante et post impensum indigno mihi et non merenti, cum benignissime tum largissime exhibitum in simili opere sum [Col. 0757C] expertus, accipiens a tam munifico largitore munus octo librarum cum aliis multis ad haec necessariis; cum non multo post nil speranti, quippe qui minimum promeruissem, mediocritati meae congruum satis insuper adjecit beneficium. Parum est quod dico, majora memorabo. Miserum me, vix fateri audeo, cum me indignissimum et confusione plenum dulcissimo illo suo excellentis scientiae et elegantis ingenii sale condito dignaretur alloquio, nonnunquam psalmodiae et orationis non repellebar secreto; licet saepius quanto solitarie, tanto devote nocte et mane soli Deo in orationibus vacare solitus esset. Praeterea certis in hebdomada feriis, vel certe jejuniorum tempore ex consuetudine solemni nulla unquam hiemis tempestate retardatus, patrocinia [Col. 0757D] pedes nudus sanctorum circuibat; cum inter eundum semper eleemosyna ejus in manu secum deambulantis desudaret, donec occurreret cui ea etiam nescienti tanquam Christo committeretur. Refectionis vero hora quaecunque parata erant pulmenta, ac si epulaturo, nullis reservatis qui vel a se, vel a simul discumbentibus eo die comedi poterant, vel exquisitissimis cibis, omnia pauperum alimentis insumebantur. Sicque manus eleemosynarum cum jejunii votiva castigatione charitatis igne concremata ad coelos orationum levabat aromata. Quotidianam sane conversationem suam perseverantia et temperamento jugis abstinentiae, potentia vigiliarum [Col. 0758A] ac caeterorum pro Christo laborum irreprehensibilem coram Deo et hominibus exhibere studebat; nullum nec sibi, nec aliis familiaribus secreta praesentiae suae frequentantibus vacuum ab opere Dei tempus esse patiens, quo non aut psalleret, oraret, aut legeret, aut de aliqua utilitate conferret, aut certe de sacrae Scripturae quaestionibus disputaret: in quibus dissolvendis quam alacer, quam efficax, quam promptus erat et facilis! Postremo in omni confabulatione ejus, si quando etiam a seriae esset rei rigore laxata, quantam dignitatem, quantamque jucunditatem inesse liquido erat respicere! qui vix raro aut nunquam cibo, vel somno, nisi quantum naturae necessitas cogeret, indulserit. Sed quis omnia dicta ejus, vel facta memoratu digna, vel eruditissimus [Col. 0758B] stylo comprehenderet? Adeo meritis ejus omnia minorata sunt, quae de tanto viro elinguis parvitas nostra vix sufficit explicare. Sed et alia quae dici possent de vita pontificis nostri insignia; quae si enumerare velimus per singula, non jam breviarium, ut polliciti sumus, sed proposito majorem codicis incurrimus quantitatem; ac si qui stagnantis lacus parva lintre nimium securus pergit sulcare, dum nescit, vicinis aequoris metuendis absorbetur aestibus, et a mediis periculis post dorsum respiciens, sero reminiscitur magna parvis tentare adminiculis quantae fuerit temeritatis. Sed praestat interim, dum res in tranquillitate sunt, ad littoris sinus clavo fragilem lembum reflectere, ne si quod vires excedat tentaverimus, non tam cursum agere, sed fluctibus [Col. 0758C] miserabiliter obrui videamur.



CAP. XXXI. De imminente corporis ejus dissolutione.

[Praetermissis [(34) 1Kb] igitur, ut dictum est, pluribus tam dictis quam factis ejusdem venerabilis viri admodum memoratu dignis, termino chartae finem vitae ejus explicare studeamus, qua morte homo hic Dei terrena linquens, coelestia penetrans, feliciter exivit; et gregem Domini insolabili moerore confectum suavissima sui praesentia egregius pastor desolavit. Quem quidem omnipotentem Deum ab eo precibus exoratum esse, nemo qui vitam ejus novit ambigat, cum hoc et frequentes in oratione testarentur lacrymae, et ipse communi nonnunquam sermone cum his qui sibi familiarius adhaerebant, annos suos ac si dierum malitiae plenos sit causatus, [Col. 0758D] etiam tempus esse quo infelicem exueret hominem sit protestatus]. Sextum ab ordinatione sua in regimine episcopatus agebat annum, et, ut dictum est, fidelis summi patrisfamilias dispensator sua quibusque reddebat, servata diligentissime in omnibus disciplina; cum superveniente apostolorum Petri et Pauli solemnitate, jucundus ipsorum interfuit vigiliis, missisque priori et postera die solemniter celebratis in singulorum ecclesiis, in illorum servitio religionis finem accipiens, per quos beata mater Ecclesia religionis sumpsit exordium, ad mensam rediens inter prandendum primo tremore, deinde gravi tactus est calore. Quo caeteris sensim artubus [Col. 0759A] subrepente, licet ante remota non surgeret fercula, toto corpore tanto confectus est dolore ut praeter solitum proximae noctis abesset vigiliis. Sed iterum resumptis viribus, sicut semper, ut credo, ultra omnes mortales infirmitati corporeae solebat reluctari, sequentis diei, hoc est Sabbati, vigiliis et matutinis adfuit; nec ex eo amplius choro et dilecto fratrum conventui interesse valens, nihilominus intra domus suae penetralia invictissimum psalmodiae et lectionis nota dulcedine reficiebat spiritum, quem corpusculo febribus fatiscenti potentissime imperitantem ad optatum diu praemuniebat exitum: nihil aliud nisi defectum sentire se in toto corpore protestatus. Ita ingravescente amplius morbo, spiritu tamen, ut diximus, totus robustus et integer, a Sabbato ad [Col. 0759B] quartum productus est feriam in qua apostolorum celebrantur octavae. Cujus diei summo mane jubet accersiri presbyterum qui erga ecclesiastica pervigili cura solebat excubare; cui cum sese ab invicem separandos esse praediceret, eam quam infirmis beatus Jacobus apostolus jubet fieri unctionem se libenter velle accipere adjecit; ea quae huic operi forent necessaria mandat parari; abbates et presbyteros cum nonnullis ordine inferioribus clericis in capellam quae cubiculo contigua est jubet recipi, ut his coram de rebus Ecclesiae disponeret, confessionem suam Deo illis testibus offerret, ipsisque orantibus et psallentibus, sacram unctionem susciperet. Ipse cum duobus tantum hujus secreti arbitris, memorato videlicet presbytero et subdiacono, item ejus camerario, [Col. 0759C] remota omni voluptate carnis, quippe quae ad mortem usque esset afflicta, in solam spem beatae resurrectionis lavat corpus multis retro annis lavacro incognitum, cupitque fortissimus contemptor sui, addita insuper infirmitati poena, nunc circa se fieri quod in sanitate devitare studuerat ne noxiae serviret voluptati. Lotus vero albisque vestibus indutus, exspectantibus in praedicto oratorio a nemine sustentatus sese infert fratribus; sedili locatur, cui insidens psalmodiae vel lectioni vacare consueverat: missam audit, sacrosancto Domini corporis viatico felicem animam praemunit jamdudum pulsanti Domino aperire paratam. Interim res Ecclesiae per fideimanus disponuntur, quarum partem unam successori [Col. 0759D] suo, alteram pauperibus et Deo servientibus fidelis testator delegavit; nulli cognato vel amico egregius Pater, caeteros omnes in Christo aequaliter diligens, dereliquit. [(35) 1Kb] Cumque reverenter a prioribus nostris admoneretur ut parentibus de his quae Deus sibi donasset largiretur, idque nusquam a sacra auctoritate vetitum esse suggessissent: »Parentes meos, inquit, quos superstites relinquo, illi commendo cui me quoque non fundos, non servos, non pecuniam ex haereditate habentem antecessores nostri reliquere; quos utrum degere privatos necne, idem Deus et Dominus noster voluerit, ipsius melius permittimus misericordiae.« Praeterea si quid severius dictante ratione in quoslibet ab ipso incolumi judicatum [Col. 0760A] fuerat, nullo mortis metu mutare, imo inconvulsum esse post obitum suum volebat, et inflexibilem propositi rigiditatem fortiter usque ad mortem retinuit; conscius utique sibi, quia bona animi intentione omnia fecerat, nihil de his justo Judici ad quem festinabat displicere, ipso hoc in Evangelio suo attestante: Si oculus, inquit, tuus simplex fuerit, totum corpus tuum lucidum erit; si autem nequam fuerit, etiam corpus tuum tenebrosum erit: oculi nomine intentionem; corporis, sequentes significans actiones; qui sicut oculo incedentis reguntur vestigia, sic nimirum praevia intentione, si bona est in bonum, si mala est in malum, qualiacunque agentis sequuntur opera.



CAP. XXXII. De confessione ejus et unctione.

[Col. 0760B] Dispositis igitur prudenter omnibus, abbas Olbertus ab ipsis pueritiae annis coaevus et collega nec non consecretalis illi divinae legis meditator, ad agenda circa eum haec Christianae religionis ministeria veste sacerdotali induitur, cupiens et ipse eunti ad Christum sese addere comitem, quem in via Dei unanimi dilectione habuit consortem. At ubi psallendo et orando eo ventum est, ubi oleum imponi infirmo praecipit ordo, totus mente et spiritu vividus, licet carne praemortuus, quantulo adnisu valuit e lectulo surrexit, coram altari genua fixit, et ut scriptum est: Justus in primis accusator est sui, se peccatorem esse, sese non taliter vixisse uti deceret episcopum et verum Christianum est confessus. Cumque et de aliis satis et diu sese coram [Col. 0760C] Deo accusaret admissis, sine quibus irreprehensibilis sanctorum vita, aut vix, aut nullo modo transigi potest; suggeritur ab abbate memorato ausu illius sanctae suae familiaritatis, si quid aliquando in imperatorem sive verbis vel etiam occultis cogitationibus deliquisset, Deo confiteri non tardaret, ut securus ab omni insidiatoris accusatione cordium scrutatori Deo intrepide mereretur praesentari. Ad haec ille confidenter: »Non reprehendit me, inquit, conscientia mea in omni vita mea me in aliquo contra imperatorem deliquisse; quinimo semper honorem ejus cupivi et cupio, isque ut in dies cum Dei adjutorio augmentaretur quantum nostra intererat elaboravimus. Caeterum quod [Col. 0760D] nos libentissime honestati ejus deservientes, ipsius gratiae minus accepti fuimus, aliis profecto peccatis imputamus. Verum hoc maxime poenitentia dignum me egisse ipse reprehendo, quod immunis ab omnibus in ipsum infideliter gestis, quasi reus coram omnibus ad pedes ejus sim provolutus, et hujusmodi humiliatione suspicionem talis culpae, quae Deo teste nulla est, multitudini de me ingesserim, sicque nomen episcopi nota falsi criminis infecerim. Sed heu! pudet ac poenitet; succlamantibus cunctis, etiam religiosis viris, uti in me graviter commoto satisfacerem, solus diutius reluctari non potui, et victus, fateor, turpiter cessi. Unde quia invicte persistendo [Col. 0761A] falso imputati criminis suspicionem non removi, plango et vehementer doleo.« His dictis, si qua contra eos qui praesentes essent fratres deliquisset, sibi donari petiit. Contra assistentis cleri devotio a Domino Deo pontifici suo veniam petiit, ipsamque quantum sua intererat ex se libentissime non sine multis lacrymis impendit, idemque sibi ab ipso fieri suppliciter implorat. Quo facto solemniter cum psalmis et orationibus ad id officii pertinentibus ab abbate quem supra memoravimus, per sacram olei unctionem in viam pacis et beatae quietis dirigitur.



CAP. XXXIII. Quod abbas Olbertus ne septem dies post eum faceret exoravit.

[Col. 0761B] Singulis deinde in sua redeuntibus, vir Dei sic manet in lecto decubans, nihil sese nisi defectum pati asserens, exspectatque ita ut nunquam in sanitate hilarior, exoptatam diu horam qua vocantem migret ad Dominum. Testatique sunt presbyteri et capellani qui ei excubantes pro exspectatione gloriosi exitus assistebant, psalmodiam et orationes ipsis quibus incolumis solebat horis a praemortuo illius ore palpitante lingua saepius iterari. Nimirum quanto usu vivens et incolumis imperitanti servire consueverat spiritui, caro jam moriens approbabat. Quarta feria, scilicet apostolicarum octavarum dies transierat; quinta deinde feria superfuerat: et cum jam vicina exitus, ut putabatur, hora a concurrentibus devotissime ad eum senioribus exspectaretur, [Col. 0761C] atque obnixe ut a lecto se sineret deponi, ut morientibus solet fieri Christianis, efflagitaretur: »Nolite, inquit, hodie frustra fatigari, sed cras discessuro mihi in Dei nomine occurrite.« Quam ejus vocem quotquot adfuerunt, audiere; sed et abbas memoratus qui pridie eum unxerat, hoc praenuntiatae ab eo mortis indictum pio excipit gemitu: »Si discedis, inquit, Omnipotentis misericordia non sinat me septem dies super te in hoc mundo facere.« Quae verba petitionis, ut probavit rei exitus, ad aures pii auditoris ascendisse credimus: nam statim ad monasterium beati Jacobi regressus, ubi ipse praeter alium quem gerebat Gemblacensis coenobii gregem, multorum Pater exstitit monachorum; subrepente totis artubus molestia, sentit optabilem sibi [Col. 0761D] cum pontifice, eodemque unanimo fratre dissolutionem corporis imminere; fastidiens jam confragosa hujus vitae dispendia, quae ulterius sibi sine tanti conviatoris solatio restarent calcanda; Christi potius manifesta contemplatione cum illo cupiens satiari, quicum visionis ejus dulcedinem nondum re, sed spe cognitam inter conferendum de notis sacrae Scripturae mysteriis suspirare solebat. Alter nobiscum corona clericorum, alter decus monachorum. Alter licet inter fluctuantis saeculi procellas practicae vitae actus propensius regendos suscepit, divina tamen contemplatione suspendi et vitaliter exterioribus mortificari: alter vero tum professione, tum animi intentione mortuus saeculo, et duplicem duorum ovilium gregem [Col. 0762A] pascebat Domino, et benignissima tam ecclesiasticarum facultatum quam consiliorum largitione prudenter dispensata, exterioribus nequaquam deerat solatio. Ambo divina et humana sapientia imbuti, ambo robustissimae in templo Dei columnae. Uterque in utroque Deo servientium ordine reginae dextra divinam sponsi majestatem astanti auro vestem texere, ipsamque jucundissima varietatum distinctione gnari circumdare, idque studiose quoad viverent decertantes actitare. Sub tantis tuta custodibus, tantisque communita propugnatoribus intra honestissima bonarum artium quiescebat otia, nec clandestinas latronum insidias, nec aperte impugnantium formidans incursus, tunc quidem felix Legia, sed nunc amissa hac felicitate multo infelicior.

[Col. 0762B] Sexta igitur feria illucescente, octavo scilicet Idus Julii, beatam pastor noster, ut praedixerat, Creatori reddidit animam. Postque illum septimo die, sicut a Deo poposcerat, memorati abbatis anima voti compos episcopum est secuta, ut constaret evidenter hoc mystico dierum numero ob aequalis vitae meritum in unam aeternae beatitudinis requiem hos tantos patres a mundi hujus voragine esse receptos. Migrant igitur, migrant ad Dominum factorem suum felices justorum animae, multiplicibus pietatis studiis exercitatae: vivi utique lapides ad coelestis Jerusalem aedificium colliguntur et, malitia remanentium exigente, hi qui tenero gregi multo adhuc tempore poterant prodesse, heu! nimis festine [Col. 0762C] subtrahuntur.



CAP. XXXIV. Quod Legia tanto pastore orbatur.

Relinquit itaque ex matre filiam filio beatam, ac postmodum eodem patre multo beatiorem, miseram pastor bonus cum pupillis suis Legiam. Quae etiamsi lapides possent lacrymas fundere, irrecuperabile ablati Wazonis damnum nequaquam sufficienter valeret plangere; quippe cui post Deum hoc noscitur debere ut singularis nominis praerogativa inter majores circumquaque urbes sola vocaretur fons sapientiae. Quae autem regio tam abstrusa in terris, quam, pervolitante fama, Wazonis Legiae nomen non penetraverit? Parum est quod trifida te celsam tanto patre novit Gallia. Te Alpina gerens corpora [Col. 0762D] nequaquam ignorat Germania. Experimentum acceperunt gloriae tuae Pannonii, et nihilominus Hiberi. Nec latet extremo diffusos orbe Britannos, Aquitanos cum Arvernis, tanti rectoris auctoritate quam alte caput extuleris. Tibi cedunt praepontificis virtute circumcirca urbes nobilissimae; sed nec olim Roma potens indignum ducit se tua superari gloria, quae moderno tempore, ex orthodoxis neminem huic tuo parem habuit superstitem. At nunc heu! tanto pastore viduata stas magni nominis umbra, et adhuc prioris famae tenore multos studii amatores ad opinatum disciplinae invitas gymnasium, sperantes se cum liberali studio victus et vestitus solatio gratuito sustentari. [Col. 0763A] Ea enim spe patriae finibus se excitos autumant, credentes illis referentibus qui talia praesentes apud nos experti forent: qui plerumque litterarum exercitio non frustra expetito, cum solus Wazo omnes recipere solitus esset et omnia suppeditare, quod fateri rubor est et negare fallacia, nullus eorum ab omnibus nobis hujus loci indigentis sustentatur. Adeo pietatis opera quae unus indeficienter agebat, omnes simul exercere, etsi volumus, non possumus.



CAP. XXXV. Apostrophia ad Legiam.

Age ergo nunc, o dulcis Legia, si qua est tibi cordi pietas in Deum aut honestatis amor ad saeculum, ardentissime quaeso, saltem antiquae religionis vestigia amplecti contendito; quia etsi orbata [Col. 0763B] es Patribus, pro ipsis tamen nati sunt tibi filii, quos omnipotens Deus, licet adhuc teneros et rudes, exemplo bonorum Patrum ad sanctae religionis culmen potens est informare. Tibi enim, Domine, derelicti sunt pauperes, pupillis tu eris adjutor. Sed est quod inter haec, o dulcis nutricula, in cujus [Col. 0764A] gremio ego inter verae philosophiae tirones solus inutilis vernula coalui, paucis es admonenda ne dona Domini tui, si qua tibi sunt, meritis tuis arrogare incipias; sed potius temet aestimatione infirmitatis tuae omnium Ecclesiarum pedibus substernas, et maxime matris tuae sanctae et venerabilis Coloniae quam Dominus post urbem Romam, tum infinito diversi generis sanctorum numero, tum jucundissime distincta sanctae religionis corona dignatus est insignire. Hanc tu venerare ceu dominam, ut te non dedignetur agnoscere filiam; quatenus te pro humilitate, illam pro charitatis remuneratione aethereus ille claviger praevius ambarum dux et patronus, cum utrarumque ovibus ad gaudia Domini sui intromittat, et ad videndum Deum deorum [Col. 0764B] in Sion, in coelestis Jerusalem sedibus componat, praestante ipso Deo vivo et vero, qui unus in trinitate et trinus in unitate, solus habet immortalitatem, et lucem habitat inaccessibilem. Cui regi saeculorum immortali, invisibili, soli Deo honor, laus et gloria in saecula saeculorum. Amen.




[Col. 0763]
VASONIS EPISTOLAE.



EPISTOLA PRIMA. AD JOANNEM PRAEPOSITUM LEODIENSEM.
[Col. 0763C]

Hanc habes supra, cap. 3 Vitae.



EPISTOLA II. AD HENRICUM I FRANCORUM REGEM.

Exstat ejusdem Vitae cap. 23.



EPISTOLA III. AD ROGERIUM II CATALAUNENSEM EPISCOPUM.
[Col. 0764C]

Est caput 25 integrum.



EPISTOLA IV. AD HENRICUM IMPERATOREM, COGNOMENTO NIGRUM.


Fragmentum.

Interseritur capiti 27.




[Col. 0763]
CHARTA VASONIS PRO LEODIENSI ECCLESIA COLLEGIATA S. BARTHOLOMAEI. (Anno 1046.) Addit decem praebendas ad numerum viginti canonicorum, eisque assignat amplos redditus.
[Martene Ampliss. Collect., tom. I, pag. 411.]

[Col. 0763D] In nomine sanctae et individuae Trinitatis. Notum sit omnibus, quod comes Lambertus de Lovanio, pro culpis suis excommunicatus, dedit mihi Wazoni indigno praesuli pro absolutione sua quinque mansos fiscales apud Villers in Hasbania, quatuor serviles, et quintum indominicatum, liber scilicet homo liberum malis consuetudinibus allodium, aquis, silvis, pratis, pascuis decoratum et consitum. Dedit etiam mihi in eodem loco comitatum cum procinctu totius villae et appendiciorum ejus, in agris et variscapiis, in propriis et alienis allodiis. Dedit [Col. 0764D] etiam ejusdem villae matrem ecclesiam, cum optima corte et certis decimae suae dominiis. Ego vero praedecessorum meorum Baldrici scilicet, Wolbodonis et Raynardi, qui pauperem ecclesiam S. Bartholomaei suis auxerunt acquisitionibus, secutus vestigia, tradidi ibidem allodium cum ecclesia et ipso comitatu, per manus Gozelonis comitis, qui erat advocatus altaris, quem etiam ibi pro animae suae redemptione advocatum constitui, interdicens sub anathemate ut in procinctualibus tantummodo placitis tertio recepto denario, nullatenus ultra locum [Col. 0765A] ipsum vel ecclesiam hospitiis vel exactionibus praesumeret gravare. Dedi etiam ibi quidquid habebam apud Herlans et Tavers, apud Haimetines, et ecclesiam de Marcha, et quidquid tenebam apud Francons-curtem et apud Formale et Roteleirs, ad supplendam praebendam X clericorum, quos adjunxi ad numerum XX canonicorum, quos ibi inveni. Hujus rei testes sunt Lanzo praepositus de S. Lamberto, Rotbertus archidiaconus, Goisbertus, Joannes praebendarii, Rotgerus, Asculphus, Theodericus, Bavo, Onulfus. De clericis S. Bartholomaei, Erpo praepositus, [Col. 0766A] Ailulfus decanus, Bernardus, Gozechinus, cum aliis pluribus. De liberis hominibus comes Gozelo qui et advocatus, comes A. de Namurco, comites de Los Emmo et Otto. De familia ecclesiae Mainerus, Warnaeus, Fastradus, Adelinus, Lambertus, Wolbertus, Godefridus.

Actum est hoc anno incarnationis Dominicae 1046, indict. XIV, regnante Henrico imperatore, Gozelone duce, me Wazone pontifice, advocato loci Gozelino, Erpone praeposito, Ailulfo decano.




ANNO DOMINI MXLVIII.
ODORANNUS MONACHUS S. PETRI VIVI.




[Col. 0765]
NOTITIA HISTORICA IN ODORANNUM.
(Hist. litt. de la France, VII, 356.)

[Col. 0765B] Odoranne, que Baronius (an. 986, p. 856) fait fleurir dès 986, ne naquit que l'année précédente (ODOR. Chr. p. 636, 638, 639). Il était encore jeune lorsqu'il embrassa la profession monastique à Saint-Pierre le Vif, à Sens. Il y trouva tous les secours nécessaires pour une bonne éducation. L'archevéque Séguin, ayant rétabli ce monastère quelques années avant sa mort, qui arriva en 999, y avait mis pour abbé Rainard, personnage d'un grand mérite. Celuici travailla avec succès à y faire revivre une exacte discipline, y forma une bibliothèque, y renouvela les bonnes études, et prit lui-même soin d'y enseigner les lettres.

C'est sous cet habile maître qu'Odoranne les étudia, en la compagnie d'autres disciples de grande [Col. 0765C] espérance, dont le plus connu était Thierri, neveu de l'abbé Rainard, et depuis évèque d Orléans (ROBERT. ANTISS. Chron. p. 74; Spic. t. II, p. 740). Odoranne, à la faveur de la pénétration de son esprit et de son application au travail, y fit tous les progrès que son siècle pouvait permettre. Il acquit aussi la connaissance des beaux-arts, surtout de l'orfévrerie et des mécaniques. Tout cela concourut à en faire un homme célèbre et utile à son monastère, auquel il procura de grands avantages. Il y fit un Christ attaché à la croix, et un puits, qui passaient pour des ouvrages dignes d'ètre connus de la postérité (ODOR. Chr. ad. an. 1031; ROB. ANT. ib.).

Cette sorte d'objets ne faisait que la moindre occupation [Col. 0765D] d'Odoranne. Sa principale application était l'étude des grandes vérités de la religion (MAB. An. l. [Col. 0766B] LV, n. 4). Il éprouva néanmoins ce qui arrive quelquefois à des solitaires qui aiment la retraite et mènent une vie sérieuse et saintement occupée, en la compagnie de personnes d'un génie tout opposé. Odoranne trouva des faux frères de ce caractère à Saint-Pierre le Vif. Sa conduite leur devint odieuse, parce qu'elle était une censure vivante de la leur. En conséquence il fut haï, injurié, calomnié, traité d'hérétique anthropomorphite (ODOR. Chr. ib.). On poussa les choses jusqu'au point que, malgré ses justes défenses, il se vit en danger de perdre la vie. Il ne l'évita qu'en cédant à la violence, et prit le parti de se retirer à Saint-Denis près de Paris. Ceci se passait en 1622 et 1023: et quelque temps après il retourna à son premier monastère, où il fut reçu [Col. 0766C] avec de grands honneurs.

Son habileté dans les beaux-arts était si connue, qu'en 1028 le roi Robert et la reine Constance, voulant exécuter le dessein d'une châsse, que la reine avait fait voeu, dès 1016, de donner pour enfermer les reliques de saint Savinien, choisirent Odoranne pour cette pieuse exécution (MAB. ib. l. LVI, n. 44). Ils le firent venir à Dreux où se trouvait alors la cour, et lui donnèrent leurs ordres pour recevoir l'or, l'argent et les pierres précieuses nécessaires à cet effet. Odoranne s'acquitta si parfaitement de la commission au gré du roi, que ce prince le chargea du soin d'une autre châsse pour saint Potentien (ODOR. Chr. ib.), et lui fit donner le poids d'argent convenable pour l'exécuter. On [Col. 0766D] ignore les autres événements de la vie de cet illustre moine. Seulement on sait (Chron. init.) qu'il vivait [Col. 0767A] encore en 1045, et qu'alors il n'était que dans la soixantième année de son âge.

Suivant ce qu'Odoranne nous apprend lui-même (ibid.) de ses écrits en général, il paraît qu'il y en avait un recueil, qui en contenait un certain nombre. On n'a cependant connaissance que de ceux qui suivent.

1o Il a laissé de sa façon une Chronique, qui commence en 675 et finit en 1032. Mais, outre que l'auteur y passe sous silence quantité d'années, sans y marquer aucum événement, il est fort succinct sur celles-là même où il en rapporte. Il n'y a presque que les années 999, 1031 et 1032, sur lesquelles il s'explique avec une juste étendue. Ce qu'il dit sur cette pénultième année, touchant l'exécution du [Col. 0767B] dessein de la châsse vouée par la reine Constance, dont il a été parlé, est répété de l'histoire de la translation de saint Savinien, qui nous paraît avoir précédé la fin de la Chronique. Ce morceau, qui remplit plus de deux pages in folio, forme le chapitre 26 et les deux suivants de cette histoire, et la finit. C'est aussi presque par là que finit la Chronique. Il n'y a plus que quatre vers, où l'auteur demande à Dieu miséricorde pour le roi Robert, dont il a marqué la mort auparavant, et où il se recommande lui-même à saint Pierre et à saint Savinien. Puis vient ce qu'il dit sur l'année 1032, où il nous apprend qu'il avait enrichi d'or et d'argent le haut de la châsse de saint Sanucien et de sainte Béate, sa soeur.

[Col. 0767C] Baronius et le P. Le Cointe (BAR. an. 875, p. 512, 513; COINT. an. 704, n. 8-14) montrent assez bien que la chronologie d'Odoranne n'est rien moins qu'exacte, et qu'il a confóndu quelques faits en les rapportant: défauts que Clarius, autre moine de Saint-Pierre le Vif, a copiés pour la plupart, sur les temps où il a suivi Odoranne son confrère. Robert, moine de Saint-Marien d'Auxerre, avertit qu'il a aussi puisé dans notre chroniqueur (Chron. p. 74, 2).

Pithou avait déjà publié quelque chose de l'écrit d'Odoranne, lorsque du Chesne l'a donné plus entier, sur un manuscrit d'Alexandre Petau. L'on ne saurait dire précisément pourquoi cette Chronique ne pousse pas l'histoire au delà de 1032. Il est néanmoins [Col. 0767D] certain, comme on le lit à la tête, que son auteur a vécu au moins jusqu'en 1045.

2o. Dom Mabillon (Act. t. VIII, p. 254-266) a fait imprimer l'histoire de la translation de S. Savinien, dont on a dit un mot, et l'a accompagnée d'observations [Col. 0768A] préliminaires, où il donne des raisons fort plausibles pour montrer qu'elle appartient à Odoranne. La manière dont l'auteur y parle de l'archevêque Leoteric, est une preuve qu'il l'écrivit avant 1032, qui est l'année de la mort de ce prélat. C'est sur cela que nous avons avancé qu'on en avait détaché la partie qui se lit dans la Chronique du même écrivain, plutôt qu'on ne l'aurait transportée de la Chronique dans l'Histoire. Odoranne commence ce second écrit en remontant jusqu'à l'épiscopat de l'archevêque Wenilon au IXe siècle, et y a fait entrer tout ce qu'il savait de la découverte et des différentes translations des SS. martyrs Savinien et Potentien, avec la relation des miracles qui les avaient accompagnées et suivies. Il le finit par le [Col. 0768B] transport des reliques de S. Savinien, de la châsse de plomb où elles étaient auparavant, dans celle que la reine Constance avait fait faire sous la direction d'Odoranne même. Ce qui rend cet écrit plus intéressant, sont divers traits qui s'y lisent sur l'histoire des archevêques de Sens et des abbés de Saint-Pierre le Vif.

3o. Les calomnies dont Odoranne se vit chargé l'engagèrent à écrire une lettre apologétique pour s'en justifier. Dom Mabillon en a publié le commencement sur un manuscrit de la cathédrale d'Orléans, où la suite manque (An. l. LV, n. 4). Elle est adressée au scolastique de la même église, à Aycfroi abbé de Saint-Avite et à Hugues, archidiacre de l'église de Sens.

[Col. 0768C] 4o. Odoranne, dans cette lettre, fait mention d'un autre écrit qu'il avait été obligé de publier sur le même sujet, et qu'il avait intitulé Plainte, ou Gémissement, in lamentatione mea.

Si le titre du manuscrit 1625 de la bibliothèque du Vatican, entre ceux de la reine de Suède, est aussi réel que spécieux, on y trouverait ces deux lettres d'Odoranne (MONTF. Bib., bib. p. 51, 2). Au moins les annonce-t-il avec sa Chronique et d'autres opuscules [(1) 1Kb] .

5o. Le recueil manuscrit 167 de la bibliothèque de Saint Germain à Paris nous présente un autre écrit du moine Odoranne, touchant l'origine de l'abbaye de Saint-Pierre le Vif, qu'il rapporte à la reine Théodechilde, ou Theudéchilde, fille de Thierri roi [Col. 0768D] d'Austrasie, qui épousa un roi étranger. Mais il paraît que cet écrit est fort peu de chose, puisque dom Mabillon n'a pas jugé à propos d'en faire aucun usage dans l'histoire de la fondation de ce monastère (MAB. ib. l. II, n. 29).




[Col. 0769]
ODORANNI MONACHI SANCTI PETRI VIVI SENONENSIS CHRONICON Quod ille jam sexagenarius cum aliis opusculis suis in unum corpus collegit anno 1045.
(Apud Duchesn. Script. Rer. Franc. tom, II, pag. 636.)

[Col. 0769A] Anno ab Incarnatione Domini 675 obiit sanctus Emmo Senonensis archiepiscopus. Hic privilegium libertatis una cum provincialibus episcopis monachis sancti Petri fecit synodaliter temporibus Chlotarii regis et Baltechildae matris ejus.

Anno 688 Pippinus Auster major domus regiae principatum Francorum suscepit. Hujus temporibus sanctus Vulfrannus Senonum archioraesul Fresiam praedicare coepit.

Anno 712 obiit Pippinus senior; et filius ejus, qui dicitur Carolus Martellus, principatum usurpavit.

Anno 721 obiit Beda presbyter, historiographus Anglorum.

Anno 741 migravit ad Dominum S. Vulfrannus, [Col. 0769B] et Carolus princeps obiit; quo mortuo Carlomannus et Pippinus filii ejus principatum suscipiunt.

Anno 750 Pippinus statura pusillus electus est in regem, et Childericus, qui de stirpe regis Chlodovei remanserat, tonsoratus. Hic deficit regnum Chlodovei. His temporibus migravit ad Dominum sanctissimus Ebbo Senonum archiepiscopus, et sepultus est in monasterio sancti Petri apostoli, ubi usque in praesentem diem gloriosis miraculis fulget.

Anno 764 Pippinus rex moritur, et filii ejus Carolus, qui dicitur imperator Magnus, et Carlomannus, eliguntur in regno.

Anno 767 Carlomannus obiit.

Anno 804 obiit Alcuinus philosophus, abbas sancti [Col. 0769C] Martini. Alcuinus et Carolus disputaverunt de philosophia, qui liber exstat.

Anno 814 obiit Carolus imperator Magnus; et Ludovicus filius ejus, qui Pius dicitur, regnum Francorum et imperium Romanorum suscepit.

Anno 828 obiit Hieremias Senonum archiepiscopus. Hic praecepta imperialia sanctae matris Ecclesiae Senonum et monasteriis et cellis ad se pertinentibus obtinuit, ad munimen et defensionem contra omnes judiciarias potestates.

Anno 833 Hludovicus Pius regnum amisit, et Lotharius filius ejus usurpavit, eodemque anno Hludovicus recepit.

[Col. 0770A] Anno 840 obiit Hludovicus Pius imperator.

Anno 841 actum est bellum inter Carolum regem, qui dicitur Calvus, et Lotharium, et Ludovicum et Pippinum apud Fontanetum.

Anno 847 translata sunt sanctorum martyrum corpora, Saviniani, Potentiani, Altini, atque Eodaldi, in basilica S. Petri a Wenilone archiepiscopo, VIII Kal. Septemb.

Anno 865 obiit Wenilo archiepiscopus Senonum, qui Ludovicum fratrem Caroli unxit in regem in Burgundia. Huic successit Egil abba.

Anno 870 obiit domnus Egil archiepiscopus, qui privilegium sancto Petro fecit de altare Alsonis villae. Hic Lothario juniore concedente, et Trejectensium episcopo jubente, ex ipsius dioecesi, et [Col. 0770B] monasterio quod dicitur Promia, assumptus, a Carolo rege in monasterio Flaviniensi abba est constitus. Postea Senonum archiepiscopus ob sui merita factus, quiescit in monasterio S. Petri. Quo mortuo, Ansegisus venerabilis episcopatum suscepit. Hic Carolum Calvum unxit in regem.

Anno 874 Carolus imperator tertius, qui dicitur Calvus, filius Hludovici Pii, cum secunda profectione Romam peteret, III Kal. Octob., in ipso itinere obiit, et Hludovicus filius ejus regnum suscepit. Hujus Caroli temporibus facta sunt Capitula in Pontigone a Leone apocrisiario.

Sancta synodus, quae in nomine Domini, vocatione domni Joannis ter beatissimi universalis papae, et jussione domini Caroli perpetui Augusti congregata [Col. 0770C] est in loco qui vocatur Pontigonis, anno incarnationis Dominicae 876, indictione IX, regni praefati invictissimi imperatoris XXXVII, imperii autem primo, XIII Kal. August., haec capitula quae subtus annexa sunt instituit:

CAP. I. Obeunte Hludovico, qui Romani imperii jura regebat, domnus Joannes ter beatissimus papa per Jadericum Veliternensem, Formosum Portuensem, Joannem Arelatinum, necnon per Ansegisum Senonensem, venerabiles episcopos, domnum Carolum tunc regem ad limina SS. apostolorum invitavit, eumque Ecclesiae ipsius defensorem auctoremque elegit, imperialique diademate coronavit, eumque [Col. 0771A] prae cunctis solum specialiter eligens, qui Romani imperii sceptra teneret. Cujus sacris institutionibus pro debito parentes, quod ipse confirmavit, pari consensu omnes confirmavimus.

CAP. II. Sicut domnus Joannes papa sanxit, commonente et consentiente, ac condecernente domno ac gloriosissimo Carolo imperatore semper Augusto, Ansegisum venerabilem episcopum Senonum suam vicem tenere, et primatum ei Galliae et Germaniae contulit, in evocanda synodo, et definiendo canonice, si quaelibet insurrexerint necessaria, et ut graviora quaelibet ad ipsius notitiam referat; et nos unanimiter omni devotione laudamus, et ut ita ipse primatum teneat Galliae et Germaniae decernimus, et sancimus, cunctique successores ejus in propria urbe.

[Col. 0771B] Anno 878 Joannes papa Romanus ad Gallias veniens, primo Arelatum navigio advectus, per Lugdunum, aliasque civitates usque ad Trecassinensem urbem accessit, ibique cum Hludovico filio Caroli collocutus ad Italiam repedavit.

Anno 879 obiit Ludovicus rex Burgundionum, frater Caroli.

Anno 883 obiit Ansegisus venerabilis Senonum archiepiscopus, et sepultus est in monasterio S. Petri. Hic corpora SS. praesulum et confessorum Leonis, Ursicini, Ambrosii, atque Agricii in monasterio S. Petri transtulit, et ab urbe Roma caput S. Gregorii doctoris plumbo inclusum, cum brachio S. Leonis doctoris deferens, in eodem monasterio conservandum reposuit. Hujus temporibus corpora [Col. 0771C] SS. martyrum Sanctiani atque Augustini de villa quae dicitur Sancceias a fratribus jam dicti loci, et presbytero ejusdem nomine Eodaldo translata sunt in eodem monasterio VIII Kal. Jul. Praeterea domnus Ansegisus, postquam primatum totius Galliae obtinuit, et superna moderatione secundus papa appellari meruit, Judaeos certa de causa, et moniales ab urbe Senonica expulit, et ne ulterius in ea habitaculum manendi haberent sub anathematis jugulo interdixit.

Anno 886 obiit Hludovicus, filius Caroli III imperatoris. Hoc anno, II Kal. Decembr., ascenderunt Normanni a Parisius Senonis. Et sequenti mense Maio redierunt in Franciam, jam defuncto Ewrardo archiepiscopo, et ordinato Walterio in loco ejus. [Col. 0771D] Qui eodem anno unxit Odonem in regem. Hic privilegium monachis S. Petri fecit de abbatis electione.

Anno 896 Richardus princeps Burgundiae recepit Senonas [al., Sennis] contra Walterium archiepiscopum et Warnerium comitem.

Anno 898 obiit Odo rex, et Carolus Simplex regnum accepit.

Anno 922 Robertus princeps unctus est in regem, et eo anno XVII Kal. Jul. factum est bellum inter Carolum et Robertum, ubi interfectus est Robertus. Carolo vero a caede belli victore revertente, occurrit illi Heribertus, infidelium nequissimus, et sub fictae pacis simulatione in castro quod Parrona dicitur, ut hospitandi gratia diverteret, compulit, et sic eum [Col. 0772A] dolo captum retinuit. Illic positus Carolus, anno 923 Rodulphum nobilem filium Richardi principis Burgundionum, una cum consilio Hugonis Magni Francorum ducis, et procerum Francorum, in regnum sublimavit. Quo mortuo anno 935 accersiens una cum Francis Hugo dux Hludovicum filium jam dicti Caroli, datis sacramentis Otgivae matri ejus, in regno constituit.

Anno 954 obiit Hludovicus rex, et Lotharius filius ejus regnum suscepit.

Anno 956 obiit Hugo dux Magnus, et filius ejus Hugo ducatum suscepit. Et Gislebertus comes Burgundionum obiit, et honorem ejus cum filia nomine Leudegarde, ex qua postea a Radulpho Divionensi pipicus factus est, Otho frater Hugonis ducis recepit. [Col. 0772B] Aliam vero filiam nomine Werram duxit in matrimonium Robertus comes Trecasinorum. Mortuo vero Othone, Ainricus frater ejus ducatum suscepit Burgundiae.

Anno 986 obiit Lotharius rex, commisso filio suo Hludovico juvene Hugoni duci, una cum regno.

Anno 987 obiit Hludovicus rex juvenis, qui nihil fecit, donato regno Hugoni duci, qui eodem anno rex factus est a Francis. Et eodem anno Robertus filius ejus regum piissimus rex ordinatus est. Hic deficit regnum Caroli Magni.

Anno 998 obiit Hugo rex, filio suo Roberto regnante.

Anno 999 obiit Sewinus archiepiscopus, qui jacturam monasterii sancti Petri, quam Anastasius archiepiscopus [Col. 0772C] antecessor ejus relevare coeperat, in pristinum restituit statum: ibique sub districtione regulari ordinavit abbatem Rainardum, cujus etiam corpus in eodem monasterio est sepultum. Hic ab urbe Roma per manum Joannis papae archiepiscopale pallium, quo antecessores ejus infulati sunt, et primatum Galliae suscepit. Hic etiam monasterium sancti Petri Milidunensis ab imo relevavit, et monachos in illo mittens, abbatem Walterium eis praefecit. Hic matrem ecclesiam S. Stephani, quae igne cremata fuerat, ab epistiliis erigens, et ex integro perficiens, signis et ornamentis ecclesiasticis decoravit, et adjunctis sibi Milone episcopo Trecassensium et Eriberto Antissiodorensium, Rocleno quoque Nivernensium, cum maximo honore dedicavit. Eadem [Col. 0772D] quoque die ad stipendia clericorum ibidem Deo famulantium tria altaria sub privilegii testamento delegavit. Deinde brachium sancti Leonis papae cum digitis sancti Ebonis ab abbate Rainardo et a fratribus monasterii S. Petri multa prece obtinens, auro et gemmis ornavit, et eidem casae Dei contulit. Pro quibus mutua vicissitudine et pro remedio animae suae, de altario S. Saviniani, quod XXX passus a crypta monasterii abest, et de altario S. Sanctiani, quod est in villa Sanceias, et de altario S. Petri, quod est in villa quae Alsonus vocatur, et de altario S. Lupi, quod est in villa quae Naudus dicitur, perpetua privilegia una cum consensu et voluntate papae Romani et coepiscoporum suorum, sancto Petro [Col. 0773A] ejusque monachis fecit. Decrevit etiam ut abba ejusdem monasterii in conventu abbatum vel clericorum post episcopum primus sedeat, et inter caeteros ejusdem episcopatus abbates primatum teneat; ipse autem talem se exhibeat, ut dignus sit tali honore. Tabulam quoque ex auro et argento ante altare sancti Stephani construxit, de qua postmodum ante monasterium facta est turris.

Anno 1002 obiit Ainricus, dux Burgundiae.

Anno 1003 obsedit Robertus rex Antissiodorum, et vastavit Burgundiam.

Anno 1015 recepit Robertus rex civitatem Senonum, et Rainardus abba monasterii S. Petri obiit. Hic monasterium S. Petri ab imo renovavit, et claustra monasterii cum domibus ad se pertinentibus ex [Col. 0773B] toto reaedificavit. Tabulam etiam auream et argenteam ante altare construxit, crucem auream cum gemmis fabricavit, signis, codicibus, palliis, sacris vasis, et reliquis ornamentis ecclesiasticis idem monasterium ditavit. Insuper et regulari tramite monachos instruens, liberalibus disciplinis edocuit.

Anno 1023 Odorannus monachus, postquam crucifixum et puteum [(2) 1Kb] monasterii fecit, peccatis suis promerentibus insidias a falsis fratribus perpessus, Deo propitio vix mortem evasit. Qui apud S. Dionysium aliquantisper commoratus, cum maximo honore propriis sedibus est redditus.

Anno 1031 obiit Rotbertus rex pius, qui fuit erga sanctos Dei supplex, benevolus et devotus, et totius religionis amator egregius. Hic peractis diversis restaurationibus [Col. 0773C] ecclesiarum, necnon ornamentis sanctorum corporum, sanctum corpus sancti Saviniani auro et gemmis argentoque ornavit. Quod qualiter actum sit, paucis est disserendum:

Factum est, dum quodam tempore Rotbertus rex Romam peteret, ut Constantia regina una cum Hugone filio parvulo Tillo remaneret. Quod ut Berta regina, dudum causa consanguinitatis a rege repudiata, comperit, prosecuta est eum, sperans se, faventibus ad hoc quibusdam aul cis, decreto apostolico restituturam toro regio. Unde Constantia regina, timens se amoveri a regio latere, inenarrabili detinebatur moerore. Quae dum nocte quadam ob hoc nimiis cogitationum tumultibus pulsata obdormiret, apparuit ei per visum inenarrabili claritate circumdatus [Col. 0773D] vir quidam angelicis decoratus canis, in sacerdotali habitu virgam pastoralem gestans manu. Quem nimio terrore perterrita dum requireret quisnam esset, innotuit se esse episcopum, et appellari Savinianum. Qui et dixit: »Constans esto, Constantia, quia Deo propitio liberata es ab imminenti tristitia.« Illa vero de tam praeclara visione perterrita, facto mane, coepit a circumstantibus clericis sollicite perquirere si illis in regionibus haberetur episcopus qui Savinianus diceretur. Quibus ignorantiam suam profitentibus, unus ex eis, qui in monasterio S. Petri fuerat nutritus, redeunte rege Aurelianorum futurus episcopus, nomine Theodericus, [Col. 0774A] respondit pro omnibus: »Est, domina, in monasterio S. Petri Savinianus, primus Senonum archiepiscopus, qui per martyrii triumphum una cum sociis pervenit ad coelestis regni bravium. Si hujus martyris devote adieris praesentiam, id quod promisit, absque dilatione noveris te consecuturam.« At illa de tanti viri consilio gaudens effecta, citissime una cum filio expetiit sancti Petri limina, et diutissime lacrymas fundens ante corpus beati martyris, totisque viribus se committens ejus fidei, gaudens remeavit ad propria de visitatione tanti patroni confortata. Nondum transierat dies tertia, cum subito adest intempesta nocte legatus regis ante januam, nuntians in proximo adfuturam ejus praesentiam. Qui Deo ducente propriis sedibus restitutus, [Col. 0774B] ut verissima approbaretur promissio martyris, deinceps propriam conjugem magis quam eatenus dilexit, et sub ejus nutu omnia jura regalia, et quaecunque possidere videbatur, manere disposuit. Sed illa minime oblita promissionis sancti, satagere coepit qualiter exornaretur corpus ejus gemmis et auro, quod diu inclusum plumbo ab antiquis Patribus absconditum fuerat sub arvo. Et regi suggerens sua vota, Deo auxiliante, ad ea implenda paratum illum invenit per omnia. Qui accersiens Odorannum ejusdem loci monachum, qui ad hoc opus perficiendum videbatur idoneus, commisit una cum regina ejus fidei tantae pietatis opus. Dederunt igitur Senonis in primis per manum Waldrici praepositi argenti meri libras IV. Deinde Senonis per manum Willelmi cubicularii [Col. 0774C] argenti meri solidos LV. Postea miserunt per manum Odonis paratgii argenti meri solidos XXXVII. Miserunt etiam a Parisiis per manum Odoranni monachi auri solidos XVII et denarios VIII et gemmas pretiosissimas. His ita patratis, restat ut mirabilia Dei, quae in fabricis hujus operis oculis nostris vidimus, et ex parte manibus contrectavimus, Christi fidelibus intimemus. Quae silentio tegere, crimen est admittere.

Igitur occupatus rex variis saeculi curis intermisit aliquantulum, ad monasterium mittere sumptas coepti operis. Tranquillitate vero percepta, mandavit per Francolinum jam dicto fratri, ut concito gradu veniret Druis ad suscipiendum munus operis. At ille vespertina synaxi expleta, et ut mos est monachis [Col. 0774D] percepta benedictione abbatis, ire perrexit ad cacumina Druensis castri. Veniens vero post solis occasum ad sanctae Columbae portum, transfretavit cum suis Icaunam fluvium. Cumque paululum substitisset in littore, inter caeteras stellas quibus nox illustrabatur, vidit quoddam sidus exsurgere, eo quo aestivo tempore solet horam diei primam sol demonstrare. Quod exsiliens de sui ortus loco virtute divina coepit ferri velociter per aera, petens coeli eminentiora loca, pene usque ad illud punctum quo ea tempestate solet fieri hora sexta. Quem cum famulus, equo praeparato cui insidere debebat, hortaretur, quia nox imminebat, ut ascenderet: »Sustine [Col. 0775A] me paululum, inquit, et intuere cum tuo socio mirabilia Dei, quae hactenus non vidi.« Quo miraculo famuli attoniti, ignorantes quid praesagii praeferret signaculo crucis se muniunt, et Deo sanctoque Saviniano pavefacti toto corde se committunt. Stella vero in loco quo venerat paululum substitit, et retrogrado cursu ad locum unde venerat in unius horae spatio iterum rediit; quam pene usque ad tertiam vigiliam noctis contemplantes, eam inter caetera sidera implere cursum solitum viderunt ovantes, et inter se quid demonstraret conferentes. Quibus animo occurrit, quod coeptum iter prospero gressu peragerent, et demum voti compotes conciti ad domum redirent. Dantes praeterea sese maturius labori coepti itineris, per squalidam Belsam, eo surgente [Col. 0775B] a mensa pervenerunt ad palatium regis. Praemissa vero salutatione regis et reginae, ut veracissima apparerent sideris praesagia: »Suscipiens, inquit monacho regina, quae sancto Saviniano pro posse disposuimus ad praesens mittere munera, festinus revertere ad propria, quia nos summo mane disposuimus abire alias.« Et statim proferens auri tredecim solidos ad publicam monetam Aurelianensem appensos: »Si tibi, inquit, non sufficit monetae ponderatio, praebeat fidem proprio oculo iterata propensio.« Quo ponderato, re nihil aliud quam quod regina praedixerat fuit invenire. Regressus itaque monachus voti compos ad monasterium, postquam regis ex parte et reginae dixit abbati et fratribus ave, protulit auri fulvi sancto Saviniano transmissum munus [Col. 0775C] de cassilide. Appensum ergo palam omnibus, per manum Francolini ostiarii et Raimberti cellerarii regis, trutina urgente inventum est septem denarios plus habens. Unde stupefactus frater qui detulerat, et caeteri admirantes, cognoverunt pro certo quia qui sideris mutatione in eundo dignatus est ostendere miraculum, et qui ex nihilo fecit totum mundum, in sacculo fidei ob meritum martyris concessit exuberare fulvum, sub septiformis numero spiritus, aurum. Et qui ad redimendum filios viduae, Elisei intercessu fecit super excrescere oleum, exigui auri munusculum devotione regis et reginae fecit maximum. Et caput Christi Deus, qui per prophetam suum dixit: Argentum et aurum meum est, quidquid membris suis, id est sanctis martyribus, [Col. 0775D] confert, alterius non est. Postea dedit rex per manum Odoranni monachi Senonis auri uncias VIII et argenti meri solidos XV. In perficiendo vero opere, ne fieret regi oneri frequens requisitio auri et argenti, additae sunt de thesauro Ecclesiae quinque unciae auri, et tres librae argenti meri.

Descripto itaque apparatu Deo dignissimi operis, operae pretium est exarari miraculum anserino vomere, quod Dei omnipotentia praesentibus nobis dignata est agere in sancti martyris translatione. Optata festivitatis ejus dies, qua ab antiquis Patribus ejus venerabile corpus una cum sociis in basilica sancti Petri translatum est, appropinquabat, et rex aliquantulum Senonis commoratus, redire disponebat [Col. 0776A] Parisius. Unde evocans archiepiscopum Leothericum, humiliter postulavit ut monasterium adiret, et sancti martyris corpus de locello plumbeo, in quo ab antiquis Patribus positum fuerat, in aurea capsa, quam illi paraverat, transponeret. At ille sexta feria, cui succedente die Dominica futura praestolabatur festivitas, ad monasterium veniens summa cum veneratione, una cum fratribus monita regis implevit, corpusque S. Eodaldi, quod cum eo reperit, cum corpore S. Saviniani ponens, ossa pueri parvuli cum eo humati reposuit una, et expletis missarum solemniis edendum abiit. Fratre vero, sub cujus arbitrio et providentia totius operis fabrica constabat, in choro monasterii residente, et imagines argenteas, quas operculo capsae superponi disposuerat, [Col. 0776B] cera molli refovente, supervenit ex improviso, duce puero parvulo, quidam caecus postulans se intromitti in crypta ubi S. Saviniani repositum erat corpus. Qui sciscitatus a monacho quis esset, et unde vel cujus rei gratia advenisset, professus est se esse rusticum, et in pago Wastinense, in villa quae Fontanas dicitur, habere habitaculum ad manendum, et proprio nomine vocari Mainardum; et admonitum nocte praeterita in somnis, ut ad S. Saviniani praesentiam veniret, et lumen oculorum ibi reciperet. Erat enim triennium ex quo lumen amiserat oculorum. Intromissus itaque ad sanctum diutius oravit, sed nihil luminis ipsa die percipere meruit. Nimio vero suavitatis odore, ut ipse dixit, repletus, ad propria est reversus. Adveniente igitur die Dominica, [Col. 0776C] adest rex cum suis episcopis et proceribus, abbatibus quoque et clericis, necnon et populo innumerabili, ad transvehendum corpus sancti martyris. Quem suscipiens una cum filio suo Roberto, propriis scapulis reposuit cum manibus suis illo, ubi in praesenti veneratur a fidelibus populis. Peracto deinde solemni officio, et rege recumbente ad mensam, monachisque edentibus, sedebat ibi saepe factus monachus, ubi eum perendie sedentem supra scriptus invenerat caecus. Qui nutu Dei ducente se puero superveniens, dixit se iterum in somnis admonitum, ut quantocius repeteret S. Saviniani auxilium. Et projiciens se solo tenus ante praesentiam sancti, ejus suffragantibus meritis, visum recepit. Et qui eousque a parvulo puerulo ducebatur, eo ducente, puer ad [Col. 0776D] domum revertitur. Rex vero surgens a mensa orationis causa, ut mos illi erat, solus remansit in ecclesia. Qui dum oraret, contigit ut saepedictus frater ecclesiam intraret. Quem aspiciens eminus, tranquilla manu innuit ut accederet propius. Cui: »Enarra mihi, inquit, S. Potentianus S. Saviniano quid fuerit.« At ille, quod socius ejus in itineris labore, et successor in honore, et collega martyrii fuerit, humiliter intulit. Tunc rex graviter coepit conqueri, et pugnis pectus tundere, eo quod eos ab invicem separasset corpore. Et promittens se eum socio redditurum, commisit eidem fratri triginta et tres solidos meri argenti, ut inde inciperet praeparare scrinium S. Potentiani. Sed dum ista agitabat [Col. 0777A] agere, praeventus superna vocatione reddidit Deo debitum patris nostri Adae.

Cui miserere Deus, clemens, pius atque benignus.
   Et sanctis junge, cunctipotens Domine.
Petre, memor famuli semper tu sis Odoranni.
Saviniane potens, Odorannum respice clemens.

Anno 1032 obiit Leothericus archiepiscopus. Hic dedit S. Petro villam quae Arcia dicitur, cum duabus ecclesiis, S. Michaelis scilicet et sanctae Mariae, sanctique Ebonis cum appendiciis suis. Et terram de Tillido, quae reddit solidos II de censu. Hic per manum Gerberti papae, qui et Sylvester dictus est, pallium archiepiscopale Romae suscipiens, primatum etiam Galliae per baculum ejus recepit. Hujus temporibus corpus sanctae Beatae sororis S. Sanuciani, [Col. 0778A] quod cum eo minus studiose ab Heriberto canonico latenter fuerat transpositum, ab Odoranno monacho meliuscule cum ejus corpore est collecatum, et caput scrinii eorum auro et argento, quod ipse labore, ut ita dicam, proprio acquisivit, ornatum. Corpus S. Serotini, discipuli S. Saviniani, in praesenti capitulo qualiter vel a quibus in monasterio S. Petri sit delatum, cur minime scriptum sit, studiosus lector nequaquam reputet segnitiae nostrae, sed potius ignorantiae. Praeterea pro certo scimus quod basilica in qua primum jacuit a Nortmannis eversa et funditus sit deleta. Corpus vero ejus in monasterio S. Petri transpositum in pace requiescit, et fulgens miraculis pie petentibus apud Deum necessaria acquirit.




[Col. 0777]
HISTORIA TRANSLATIONIS SS. SAVINIANI, POTENTIANI SOCIORUMQUE MARTYRUM IN SENONENSE S. PETRI COENOBIUM, Auctore Odoranno S. Petri Vivi monacho.
(Apud Mabill., Acta SS. ord. S. Bened., ex ms. codice S. Mariani Antissiodorensis.)





OBSERVATIONES PRAEVIAE.

[Col. 0777B] 1. Savinianum cum Potentiano sociisque fidem Christianam Senonibus intulisse, ibique martyrio affectos sepulturam accepisse, nemo est qui ambigat. Eorum tumulis imposita est ecclesia, ex cujus adytis, referente Odoranno S. Petri Vivi monacho, »anno 847 translata sunt sanctorum martyrum corpora Saviniani, Potentiani, Altini, atque Eodaldi in basilica sancti Petri a Wenilone archiepiscopo VIII Kal. Septemb.« Odoranno Clarius in Chronico subscribit, his verbis: »Revelaverunt se sancti Christi martyres Savinianus, Potentianus, Altinus, Eodaldus, et Serotinus Weniloni archiepiscopo et Anastasio abbati; qui levantes eos cum magno honore de ecclesia ubi sepulti erant, transtulerunt eos in basilicam beati Petri octavo Kalendas Septembris,« [Col. 0777C] »quo tempore auditae sunt voces angelicae in coelo.«

2. Eodem anno quo »Ludovicus, filius Caroli Simplicis, apud Laudunum unctus est in regem,« pergit Clarius, »Hungari . . . . pervenientes Senones civitatem, incenderunt coenobium sancti Petri, vastantes omnem provinciam. Cernens itaque Sanson abbas et monachi malum hoc grande, consilio [Col. 0778B] accepto, detulerunt corpora sanctorum Saviniani et Potentiani, cum caeteris sanctorum corporibus, et reliquiarum pignoribus, cum magno honore in ecclesiam ejusdem abbatiae, infra muros urbis constructam in honore sancti Petri. Relictum vero est corpus sancti Serotini in crypta retro altare sancti Petri. Vastantes igitur pagani cunctam provinciam, redierunt ad propria, incenso coenobio sancti Petri, remanente ibi solummodo oratorio sancti Serotini, quod minime potuerunt incendere. Qualiter autem Willelmus archiepiscopus corpora horum sanctorum voluerit retinere, vel qualiter illos reddiderit, in libello de virtutibus sancti Saviniani plenius invenies.« Libellus iste ipsissima est historia quam hic subjicimus.

[Col. 0778C] 3. Sub annum 1015 Leothericus Senonensis archiepiscopus una cum »abbate Rainardo investigare coepit ubinam essent recondita corpora sanctorum Saviniani et Potentiani. A tempore enim Willelmi archiepiscopi ob timorem paganorum erant abscondita in antris. Repertis autem eis per notitiam cujusdam veterani, Martini nomine servi ejusdem [Col. 0779A] [(3) 3Kb] loci, cum omni diligentia condiderunt ea in locellis plumbeis, plura miracula ibi operante virtute Domini.« Plumbeorum locellorum, in quibus condita sanctorum corpora, mentio fit in his actis, ex quibus narrationem suam Clarium hausisse non dubium est.

4. Denique ex eodem auctore, anno 1020 »Ingoni abbati successit domnus Ermenaldus, in cujus tempore rex Robertus et Constantia regina composuerunt sancto Saviniano loculum auro, argento et gemmis pretiosis ornatum. In quo inseruerunt etiam cum eo corpus sancti Eodaldi cum ossibus pueri parvuli una humati in loculo plumbeo, in quo ante continebantur. In qua translatione quidam caecus recepit lumen; et pluvia, quae a Pascha Domini non [Col. 0779B] pluerat, abundanter descendit: et haec translatio facta est VIII Kal. Septembris.« Hactenus Clarius, quae auctori nostro consentanea sunt, nisi quod ea sub Roberti vitae finem contigisse postremis historiae verbis innuere videtur. Uterque porro sancti Potentiani reliquias a Wenilone archiepiscopo Hermentrudi Jotrensi abbatissae concessas silentio praetermisit. Ita tamen se res habuit, si fragmento a nobis in saeculi IV parte II, pag. 578, edito (2) 1Kb] fides adhibeatur: quod quia sequiorem in partem a nonnullis accipi inaudimus, accuratius retractare visum est.

5. Nemini venerit in mentem qui mox laudatum auctorem itemque Odoranni et monachi Antissiodorensis chronica perlegerit, integrum sancti Potentiani corpus Hermentrudi abbatissae Jotrensi datum [Col. 0779C] a Wenilone; neque fragmentum loco laudato editum id exprimit, sed habet duntaxat celeberrimum sancti Potentiani suffragium Hermentrudem a Wenilone efflagitasse, aegreque obtinuisse, atque ad ejus monasterium sanctum et incomparabile decus illud perlatum fuisse. Quibus verbis integri sancti Potentiani corporis translationem designari nunquam voluimus, sed solummodo aliquam sancti antistitis reliquiarum partem. Nonnihil vero ex hujus sancti reliquiis Jotrensibus sanctimonialibus concessum fuisse, praeter laudatum fragmentum, probant aliqua quoque vetera monumenta. Primum eruitur ex sequentibus Antissiodorensis codicis verbis, quae sancti martyris reliquias Jotro in Burgundiam sub annum 886 delatas [Col. 0780A] testantur. »Sed paganis, inquit Chronici auctor, aliquanto post tempore hoc coenobium Jotrense occupantibus, duae ex monialibus memoratae abbatissae Hermentrudis affines, imminens evadentes periculum, ad praesidium sui patris, nomine Norgaldi, nobilissimi in Burgundia viri atque optimi, confugerunt, qui paulo post Deo felicem reddidit animam. Ipsae vero moniales matri suae Rothaidae, et fratribus Agemberto, Samueli et Algaudo quotidie enarrabant quanta Deus omnipotens sanctissimi Potentiani meritis patrare dignaretur miracula: adeo ut ipsi miro devotionis igne flagrantes de comparando sibi tam pretioso thesauro nunquam non noctes diesque cogitarent. Quapropter Samuel et Algaudus Jotrense monasterium expetunt, negotiumque tanta gerunt [Col. 0780B] dexteritate, ut a Gisla, nobilissima tunc temporis ejusdem loci abbatissa, diu desideratum munus impetrarent. Quod statim, voti compotes, in monasterium quod sanctissimo praesuli in villa Luciaco fuerat constructum, maximo cum honore et reverentia detulerunt.« Hactenus codex Antissiodorensis, cujus hic textum referimus, non quo Luciacensium adversus Senonenses vel Jotrenses causae velimus patrocinari; sed ut inde concessionis factae Jotrensibus momenta in lucem prodeant.

6. Aliud argumentum desumitur ex lite Jotrenses inter virgines ac Senonenses sancti Petri Vivi monachos orta saeculo XIII, quae novae beati Potentiani, ad sanctum Petrum quiescentis, translationi occasionem dedit. Litem hac de re motam contestatur Gautridus [Col. 0780C] de Colone, monachus sancti Petri Vivi, cum in tabulis chronologicis, tum in ms. libello De sacris reliquiis monasterii sancti Petri Vivi, quem optima manu descriptum, cum serie abbatum, in annum 1289 desinente, servant ejusdem loci ascetae. Gaufridi verba sunt in tabulis chronologicis. »Anno 1218 in monasterio sancti Petri Vivi reliquiae fere (haec vocula fere observatione digna est) totius corporis sancti Potentiani ostensae fuerunt coram reverendis Patribus Petro Senonensi archiepiscopo, Herveo Trecensi episcopo, et quibusdam aliis praelatis, episcopis et abbatibus. Dicebant moniales de Jotro quod corpus beati Potentiani habebant; sed illa die, videlicet XV Kal. Maii, illi Patres praedicti contrarium [Col. 0781A] invenerunt. Nam invenerunt corpus praedictum sancti Potentiani in monasterio sancti Petri Vivi sub majori altari, retro altare de subter, et cognoverunt ad plenum per testimonia litterarum quibus erat fides totaliter adhibenda; et corpus praedictum transtulerunt cum corpore sancti Altini super majus altare, in capsam argenteam reliquias apponentes: concesseruntque omnibus peregrinis ad festum hujus translationis advenientibus magnas indulgentias per octo dies post festum, ut in litteris super hoc editis continetur.« Eadem propemodum Gaufridus ipse tradit in memorato libello de reliquiis, ex quo haec decerpere sufficiat: »Et ostensum fuit praedictum corpus sancti Potentiani super portam abbatiae, et in ecclesia, cum litteris quibus fides erat totaliter adhibenda; [Col. 0781B] quia sanctimoniales de Jotro dicebant illud in suo monasterio conservari: sed in illa die probatum fuit contrarium, prout in libris de sancti Petri monasterio continetur.« Petri archiepiscopi aliorumque praesulum litteras inferius exhibebimus; nunc vero reliquiarum omnium in monasterio sancti Petri quiescentium translationes chronicis notis, qua licebit, afficiendae.

7. Anno 847 prima reliquiarum detectio Wenilone pontifice facta est. Paulo post idem aliquot sancti Potentiani pignora Jotrensibus concessit. Anno 936 eorumdem martyrum corpora in Senonensem urbem metu Nortmannorum illata sunt. Eadem, cedente Willelmo archiepiscopo, pristinae sedi non multo post sunt restituta, et in antris, hanc in rem effossis, [Col. 0781C] studiose recondita. Dum tamen sacra pignora referrentur, Bernardus sanctae Mariae archiclavis pallii sancti Saviniani partem abscissam reluctantibus monachis eripuit, quae deinceps in ecclesia cathedrali servata est. Sub annum 1015 visitata sunt in antris sanctorum corpora, quae Leothericus praesul, adnitente Rainardo abbate, loculis plumbeis inclusit. Post annum 1025, Roberto et Constantia suppetias ferentibus, levatum est sancti Saviniani corpus, et una cum sancti Eodaldi, itemque alicujus pueri corpore ditissimam in thecam illatum est. Quae translatio, referente Clario, facta est VIII Kal. Septembris. Eumdem sancti Potentiani reliquiis honorem animo destinabat Robertus rex ex actis hic relatis, quod morte praeventus effectu caruit. Anno 1228 Petrus [Col. 0781D] de Corbolio, Senonensis antistes, accitis suffraganeis episcopis, celebrem ejusdem martyris translationem adorsus est, quam dato diplomate sic exponit:

»Petrus Dei gratia Senonensis archiepiscopus, Willelmus Antissiodorensis, Herveus Trecensis, Willelmus Meldensis, et Willelmus Nivernensis, eadem gratia episcopi, omnibus ad quos praesentes litterae pervenerint, perpetuam in Domino salutem. Ne quandoque dubitationis nubilo veritas offuscetur, universis praesentibus et futuris notum fieri volumus, quod IV Kal. Augusti, in ecclesia sancti Petri Vivi Senonensis, in praesentia nostra facta est revelatio sanctorum corporum beatorum martyrum Potentiani et Altini, sociorum beatissimi Saviniani Senonensis [Col. 0782A] archiepiscopi; quae etiam per manus nostras translata sunt in quamdam capsam, eodem die, anno Domini millesimo ducentesimo octavo decimo. Nos autem de misericordia Jesu Christi, et beatae Mariae Virginis, et beatorum apostolorum Petri et Pauli omniumque sanctorum meritis confidentes, omnibus Christi fidelibus, qui vere poenitentes suas eleemosynas charitative eidem ecclesiae contulerint, ab octavis beatae Mariae Magdalenae usque ad septem dies sequentes, ob venerationem eorumdem sanctorum, septem dies de injunctis sibi poenitentiis, vota fracta, si ad ea redierint, peccata oblita, offensas patrum et matrum sine manuum injectione, misericorditer relaxamus. In cujus rei memoriam praesentem paginam sigillorum nostrorum munimine fecimus [Col. 0782B] roborari. Datum anno gratiae 1218, III Kal. Augusti. Durent in perpetuum.«

8. His litteris suffragantur varii ejusdem loci mss. codices cum Gaufrido Hirone sancti Petri coenobita, qui anno 1216 appendicem Clarii Chronico adjecit. Prostat etiamnum autographum Petri antistitis exemplar, quod anni 1680 die 19 Octobris, provinciae nostrae Burgundiae visitator recognovit. Anno 1449, die 17 Decembris, Ludovicus de Meloduno, Senonensis antistes, Guerino sancti Remigii Senonensis, Petro sancti Joannis itidem Senonensis abbatibus, et Jacobo Hodoardo vicario generali et officiali novam corporis sancti Potentiani translationem imperavit; quae procurante Guillelmo Quatranio sancti Petri abbate hoc die celebrata est. Exstat Innocentii [Col. 0782C] papae VIII rescriptum, anno 1488 datum, quo sancti Petri monachis licentiam concedit sacras monasterii sui reliquias transferendi: qua nescio an usi sint ante annum 1680, quo praepositi nostri generalis jussu jam laudatus provinciae Burgundicae visitator ossa beati Potentiani novam in thecam decentius ornatam reposuit. Haec chronico ordine repraesentare visum est. Caeterum quod diem VIII Kal. Septemb. huic translationi ascribimus, tametsi nullum subjecta narratio designet, Odorannum et Clarium sequimur auctores, qui translationem a Wenilone factam aptant huic diei; imo et Clarius eam quae hic describitur ad eumdem iterum diem subnotavit. Restat ut de narrationis hujus scriptore sententiam nostram promamus.

[Col. 0782D] 9. Videtur is esse Odorannus sancti Petri Vivi monachus, Chronico apud Chesnium edito celebris. Hic enim praeter jam laudatum Chronicon, sexagenarius anno 1045 alia etiam opuscula sua in unum corpus collegisse dicitur in Chronici suit titulo, qualem procul dubio ferebat ms. codex unde illud excerptum est; Ut autem subjectam historiam ipsi potius quam alteri tribuamus, facit in primis quod media saltem Chronici pars, quae hanc translationem complectitur, totidem verbis hic atque ibi exprimatur. Quae sane res unum eumdemque utriusque operis auctorem arguit. Deinde cum Odoranni Chronicon nihil hac translationis historia posterius recenseat, siquidem alius ejus auctor haberetur, narrationem Chronico [Col. 0783A] suo insertam verbotenus ab eo desumpsisset Odorannus, quod plagium cordato viro (qualis is erat) impingere non licet. Praeterea translationis ejus pars magna fuit Odorannus ipse, qui ab rege Constantiaque regina vocatus in aulam, operi manum admovit. Quis igitur illo melius rem uti habuerat posteris mandare potuisset? Ad haec de se utroque loco sic loquitur, ut Chronicon cum hac Historia conferenti [Col. 0784A] idem ubique genius spirare videatur. Nisi quod hic subinde communes in locos divertit, quos, uti nullius saporis, resecare visum est. Jam verbis suis, quisquis ille est auctor, loquatur, cujus librum ex sancti Mariani bibliotheca erutum viro relig. Joanni Baptiste Oudinet, ordinis Praemonstratensis ejusdem loci priori, debemus.



INCIPIT HISTORIA TRANSLATIONIS.
[Col. 0783]


CAP. I. Translatio sanctorum Saviniani, Potentiani sociorumque eorum.
[Col. 0783A]

[Col. 0783B] Beatorum igitur martyrum sanctissima membra, Saviniani scilicet et Potentiani sociorumque eorum, in eadem Salvatoris Domini ecclesia per manus quidem fidelium convenienti in loco fideliter sepulta sunt, praeter venerabile corpus Serotini martyris, quod convenienter a parentibus fuit humatum in alia basilica seorsum. Dum eorum igitur cineres per multa annorum spatia in loco eorum quievissent, ut diligentior eis cultus et reverentia a populis exhiberetur, notificantur coelitus prudentissimo Senoniensium Weniloni pontifici et Anastasio abbati coenobii sancti Petri apostoli, qui, puro exhilaratae mentis voto, convocatis utriusque sexus millibus populi, transferre satagunt in basilicam sancti Petri apostolorum principis sibi contiguam: cujus etiam pro foribus [Col. 0783C] et in cujus fundis eatenus jacuerant. At domus et aedificiorum fastigiis excellentior et divinis obsequiis celebrior habetur, praesertim cum monachorum inibi degentium sollicitudo solemnibus in ea votis et assiduis meditationibus regulariter instet. Habita est autem hujus translationis festivitas tempore quo nobilissimis Francorum sceptris tres inclyti principes, augustae recordationis Ludovici Caesaris posteri, Lotharius scilicet, itemque Ludovicus et Carolus praeerant, anno quoque regni ipsorum sexto, anno vero ab Incarnatione Christi octingentesimo quadragesimo septimo, indictione septima (4) 1Kb] , XIV Kal. Novembris.



CAP. II. Quod in festivitate eorumdem translationis angelicae voces e coelo auditae sunt.
[Col. 0783D]

Nec reticendum quod nocte vigiliarum, cujus succedente die veneranda patrocinia transvehenda fuerant, voces angelicae ab astris, velut chori psallentes, humanis auribus intonuerunt. Pontifex namque ad celebranda vigiliarum solemnia illuc vespertina synaxi una cum frequentia cleri processerat. Quibus religiose suppletis, et antistite ad urbem regresso, coelestes exsequiae per noctis spatia sunt secutae. Cujus modulationis harmoniam non tantum monachos, sed et quosdam vulgi ibidem excubantis auditu [Col. 0784A] percepisse perspicuum est. Verum arbitrantes voces hujusmodi humanas esse, opinantesque quoslibet [Col. 0784B] religiosos ad coenobium pro instanti festivitate confluere, qui tam jucundo strepitu fungerentur, rursumque stupentes cur intempestivae noctis silentio adventum maturarent, exploratores circumquaque dirigere studuerunt ut quorum excubiae essent experirentur. Missi autem, cum loca vicina perlustrantes neminem reperirent et nihilominus melodiae suavitatem sine intermissione audirent, coelestis officii exsequias esse meminerunt. Ubi evidenti ostenditur indicio quod angelica societas eorum solemnitatibus pio favore adesse voluit, quos secum Omnipotentis imperiis strenue paruisse cognoverat: eorum agendis et gaudiis indeficientibus interesse festinavit, quos ineffabili tripudio optimis studiis invigilasse perspexerat. Possidet deinceps praedicta basilica piorum martyrum [Col. 0784C] corpora, quorum spiritus aeternae recompensationis compotes paradisiaca amoenitas continet; gratulatur pro tantorum Patrum fenore temporaliter Senonum civitas, pro quorum tripudio Jerusalem perenniter exsultat coelestis. Ad horum tumbas popularis aula, preces et vota exposcitura, frequenter confluit; quia ipsorum interventu et artuum languores sospitatis levamine recreantur, et cordium vires perpetuis dapibus saginantur.



CAP. III. De pallio et capite sancti Saviniani martyris.

Cum igitur, ut indicatur supra, corpus hujus pretiosi martyris Saviniani transmutandum venerabiliter revolveretur de loco plumbeo, alias transferendum, [Col. 0784D] repertum est pallium quo erat involutum, multis labentibus annis, totum ex integro quasi novum; caput vero illius, quod est decus istius nostrae patriae, quasi contritum plumbatis dextro in tempore fuisset. Duae autem percussurae quae fuerunt plagae gladii, sic sunt adhuc sanguineae, quasi recens sit ipsa percussio; ita ut a cernentibus non sine lacrymarum infusione vix intueantur. Quod autem martyrii coronam vere idem pontifex acceperit, testimonium illi usque hodie perhibet sanctum et venerabile caput, et sanguis adhuc recens apparens [Col. 0785A] per ejusdem capitis percussuram. Porro inventio corporum sanctorum martyrum Gervasii et Protasii, quae facta est a sancto Ambrosio episcopo Mediolani, ut ipse beatus sua propria manu scripsit, narrat eodem modo in sarcophagis marmoreis ipsos repertos recenti sanguine perfusos, quasi eo die ipsorum capita gladio fuissent caesa. Verum caput nostri martyris tribus percussionibus gladii ictum: duae usque ad praesens manent cruore sanguineae; tertia, quae, ut putatur, gloriosam mortem intulit, nihil habet sanguinei cruoris.



CAP. IV. De caeco ibi illuminato.

Ad tantam solemnitatem cum caetera plebe caecus quidam venit, qui virtutem martyris in sua illuminatione [Col. 0785B] persensit: orat namque ut Christus de teste ostenderet quanti apud se meriti esset, et si ea res quae fiebat illi placeret, quibus semper enituit miraculis declararet. Oculi caeci lacrymas fundunt et in mentis acie fidei lumina surgunt, humilitatis supplicatio coelum penetrat et divinitatis faciem ad misericordiam inclinat; miles invictus ducem implorat, et agit ut et nunc militiae mercedem reddat; ostendit vulnera, labores enumerat, numerum sudorum recenset, et quantum sibi pro his debeatur docet. Proximi caeco in oratione junguntur, et quod per se nequit, lacrymarum collatione meretur; de coelo latens medicina dimittitur et oculorum scabies manu pietatis abstergitur, videns caecus socios contuetur, et quod dudum desperaverat sese habere [Col. 0785C] miratur. Salvatoris clementia collaudatur, plebs viri saluti congratulatur, martyris reverentia in augmentum dilatatur. Talibus haec dies insignis adjacenti populo constat esse solemnis.



CAP. V. De lampade quae ante corpus ejus quasi sponte sua ardere consuevit.

De lampade vero, quae ante sacrum ejus corpus ardere consuevit noctes et dies, et ante aliorum nobis innumerabilium sanctorum membra in crypta, quae lapidum volubilitate constructa consistit, et arcobus sustentata decenter stabilitur, aliquid narrare ut vox videntium testatur, absurdum non debet videri. Saepenumero accidere solet ut pigritia custodis lumen lampadis deficiendo decidat, et deinde repente illuminata clarificos ignes emittat; et non [Col. 0785D] tantummodo una hora vel die lucem clarissimam emittere dicitur, sed trium dierum spatio et totidem noctium tenebras pellere. Haec igitur lampas sanctorum divinitus plerumque succenditur et sine infusione olei, tunc scirpus clarissimum lumen emittit, ita ut lucidius splendeat quam caeterae lampades, quas manus humana oleo superfuso illuminat, libro liquore madefacto igneque supposito, etc. Nostrorum quidam fratrum cujus faciem cum nomine novimus, verum hic obtentu ejus nominatim non designavimus, causa necessitatis, ut diximus, ejusdem lucernae exstinguens insufflavit luminaria quadam die tribus vicibus: quae sic divinitus suae claritatis per singulas vices recepit lumina, ut quantum incuria [Col. 0786A] fratris exstinguendo diffinierat, magis illuminans subministraret coelestis divinitas, etc.



CAP. VI. De siccitate et pluviae infusione, et de suavitatis odore in sancti Saviniani translatione.

Miserationis Dei clementissimam misericordiam, quam penes regionis nostrae situm pro merito sanctissimi martyris Saviniani nobis Deus clemens rector concesserit, arbitror pauculis verbis futurorum memoriae commendare. A pascha enim Domini, quae est solemnitas solemnitatum et gloriae decus omnium Christianorum, non stillaverat penitus de coelo pluvia, et marcescebat humus crebris scissionibus fissa usque in diem translationis ejus. Die ergo quo sublevatum est corpus supradicti martyris de loco antiquo propriae repausationis, descendit pluviarum [Col. 0786B] copiosa abundantia et terra privata est siccitate sua. Datur nunc patenter intelligi quod respexerit Deus humilitatem pauperum suorum per martyrem Savinianum, merito sibi gratum, et afflictam patriam penuria pluviae plene relevaverit guttarum defluentium inundatione, etc.



CAP. VII. De suavitatis odore in ejus translatione.

Igitur sicut et insignis doctor Paulus dicit: Christi bonus odor sumus Deo in omni loco: ita iste pretiosus martyr vita vivens, non solum bono odore repletus fuit, sapida scilicet doctrina praedicationis et miraculis mirifice famosus fragravit, sed etiam in hac sui translatione corporis miro odore redoluit. Omne etenim hoc monasterium ita odor suavissimus ad plenum perfuderat, ac si fuissent in eo [Col. 0786C] omnis generis aromata et universa opobalsama: nam et infra quindecim dierum spatia omnium ingredientium intra monasterii septa nares opplebant redolenti suavitate, sicut et in primo ejus transmutationis die, etc. Etenim duorum sacerdotum monachorum corpora et vestes, qui sanctum corpus de loco plumbeo levando ponere meruerunt in capsa ubi nunc habetur, plurimis diebus ita fragrabant, ut nectario odore perfusi putarentur, etc.



CAP. VIII. De frequenti visione custodum interiorum et exteriorum.

Frequens visitatio, et assidua protectio, et manifesta revelatio huic nostro loco accidisse, a custodibus qui excubias hujus ecclesiae observare jussi sunt, enarrata noscuntur. Multoties etenim intempestae [Col. 0786D] noctis hora, quando gratissimus sopor in dormiendo solet occupare homines, exterriti custodes et nimio timore excitati, vigilantibus oculis digni habiti sunt cernere ea quae mortalibus sunt mutuenda perspicere. Plerumque enim conspexere luminaribus praeclarissimis totam ecclesiam resplendere, et innumerabilem candidatorum turbam utriusque sexus, episcoporum, clericorum, laicorum, puerorum et puellarum totius ecclesiae ambitu contineri. Pluribus namque vicibus vigiles, qui strenue cura sibi commissa in vigilando excubantes, hoc suburbium nostrum observare ab ignium periculis et a latronum insidiis positi noscuntur, cum clamore valido limina ecclesiae pulsare, et increpative aedituos perterrefacere [Col. 0787A] ita dicendo visi sunt accurrisse: Utquid somno nimium praegravati dormitis vino et sopore oppressi? surgite, surgite, quam velocius opem ferte sacris luminaribus et sacris sanctorum pignoribus: nam ut nobis manifestissime videtur, tota ecclesia a sommo usque ad ima fundamenti coelesti igne comburi videtur. Cum strepitu ergo pavoris fratribus a strato suo surgentibus, visiones quam crebre disparuere, et ignium splendor quodammodo his intrinsecus, et illis vigilibus exterius paulatim deficere et imminui decrescendo dum consideratur; timor ab utrisque aequali sorte removetur. Verum fratres custodes sacrae basilicae lenis visio sanctorum frequentius laetificando laetos reddit, et illos forinsecus positos ignis quasi vivus exterruit; sed post, dum incombustum [Col. 0787B] templum considerant, laetiores efficiuntur hac visione mira. Nam sicut antiquo tempore Moyses dator veteris legis rubum ardere conspexit et non comburi, ita et ii hoc monasterium incendi metuebant: sed non erat nocivus ignis, sed visitatio angelicae virtutis et sanctorum quorum ibidem retinetur multiplex multitudo indicibilis.



CAP. IX. De muliere incessibus pedum exacta, et a sanctis martyribus curata.

Praeterea ex Milidunensi (Melun) oppido quaedam paupercula puella, nomine Ingelberta, una cum genitrice propria sanctorum expetiit limina: curriculo siquidem vecta, quod vilis robur aselli praeducebat, utpote omni compagum solamine desolata. Victus enim vestimentique supplemento ostiatim sustentabatur, [Col. 0787C] tabe centesque doloribus inediaque artus miserantium alimoniis refovebat. Tanta namque suggestionis importunitate cunctis erat nota, quanto absque multorum juvaminis ope nequibat vivere. Porro data optione, coepit anhelare de industria sanctorum martyrum subsidia, quo debilitatis suae inferrent medelam. Accita itaque matre: »Desidero, inquit, propitii martyris sancti Saviniani, caeterorumque sanctorum adire sepulcra; nec demorabor, inquam, adipisci per illos mei animi vota.« Accensa illius mater verbis tantam spem peragit promptius, subillataque obtutibus ipsorum, supplex cervice adorat cernuo ut adsint ei patrocinando. Pavimento itaque inhaerens diutius, Deum pietatis adfore sensit sanctorum interventu. Mox igitur cita [Col. 0787D] salus praeeunte immanitate doloris, atque innovati anhelo spiritui gaudet auxilium; vibratur ardens animus ad plurima, matremque vocat dicens: Adesto, genitrix laetabunda, quae me tacens ab humo sustulisti terrulentam. Postquam ergo foeditatem membrorum virtutis decore mutavit Deus, illustrata sanctorum juvamine, cucurrit inoffenso pede, matremque reciprocat continua voce. At illa accelerans properat factique ignara, quos scabellulos perdidit inquirit tremula. Uno, inquit illa, sub ictu mihi divinitus collata est salus; sepsere illam quamplurimi, spectatque plebem erecta circum fluentem ac sibi congratulantem: omnium enim connexa opinione subitam adepta est sanitatem. Publicitus itaque [Col. 0788A] omnium personat clamor, gratias reterens Deo, vigente sanctorum martyrum patrocinio.



CAP. X. De provocata a Senonensibus Nortmannorum inimicitia.

Tempore quo Senonensium archipraesulatus Willelmus fruebatur apice, vir ingenio et astutia strenuus, gens Nortmannorum exacerbatione dira ejusdem civium urbis provocata, confinia et proxima quaeque ipsius regionis acerba depopulavit exaggeratione hostilitatis. Haec etenim gens vulnifica nefaria strage populos laniabat. Territi autem nimiae obstinatione crudelitatis immanitateque persecutionis concitati circumquaque populi, confugiunt ad tuitionem urbis.



CAP. XI. De illatione sanctorum corporum infra urbis muros.
[Col. 0788B]

Sub ipso tempore regnabat Carolus Simplex; in Burgundia autem ducatum tenebat Richardus, pater Rodulfi regis. Tunc temporis praeerat coenobio beatorum apostolorum Petri et Pauli abbas Samson, comptor divinae honestatis et amator sacrae religionis. Is sane conturbatus objectae pressura calamitatis, humillimam fratrum convocat concionem, ut queat ab eis salubre consilium experiri. Demum horum omnium commune consilium visumque est utile cunctis, quatenus sanctorum martyrum corpora, Saviniani videlicet et Potentiani, Altini atque Eodaldi, cum caeteris sanctorum corporibus et reliquiarum pignoribus, cum maximo honoris augmento in ecclesia ejusdem abbatiae propria infra muros [Col. 0788C] urbis constructa transferrentur. Relictum vero est et decenter tumulatum corpus sancti Serotini martyris in quodam ejusdem loci tutiori antro. Quo peracto, jam praefatus praesul dolose machinamenta aemulationis monachis injecit, commodius inquiens esse ut transveherentur sanctorum reliquiae intra moenia sanctae matris Ecclesiae Senonum in honore sancti Stephani protomartyris constructae. Cogitavit autem tum piorum fratrum simplicitas ob tenorem sanctitatis haec peragi exercitia; sed patuerunt postmodum haec adulationis famina.



CAP. XII. De urbis obsidione, et oratorio ab igne erepto.

Obsessa igitur urbe, quanta caede ecclesias earumque possessiones vel praedia subruerit, vastaverit, [Col. 0788D] depopulaverit longum est paginis intimare, praesertim cum et basilicam sancti Petri mirifico opere constructam atrocibus flammis cremaverit, variamque supellectilem cum omnibus utensilibus diripuerit et prorsus pessumdare studuerit. Heu proh dolor! nec sine gemitu dicendum! Remanserat ibidem praefatum oratorium sancti Serotini martyris divinitus ab igne ereptum; quod dolentes, plura flammis fomenta ingerunt molimine toto; sed illaesum servatur ad vegetationem hominum Dei nutu vivido et merito. Salutifero siquidem interventu sanctorum scilicet martyrum Saviniani et Potentiani, Altini atque Eodaldi, ipsius sancti Serotini martyris intemeratum mausoleum servatur; [Col. 0789A] quia obligaverat eos amor sincerae dilectionis, nec patitur sanctorum artuum absentia citato frustrari solamine quem dudum sociaverat sibi fide charitatis unicae.



CAP. XIII. De Nortmannorum reditu ad propria.

Demum itaque convictis et necibus diversis pluribus Nortmannorum enecatis, reliqui ad propria sunt reversi; accelerantes autem monachi expetierunt ab episcopo reportari sanctorum corpora, ignorantes quod per subreptionem illic forent illata. At ipse torvis eos aspiciens oculis, priusquam eorum suggestionem audisset, inquit: Ultronei hoc jus, licet nolentibus vobis, tamen profluente clementia Dei, cunctis innotescere volumus, et constitutionibus obligari, quatenus possideat hujus sedis [Col. 0789B] dignitas horum sanctorum corpora quorum martyrii tirocinio vegetata luculenter coruscat. Ad hujus calumniosam ergo assertionis seriem nonnulli provocantur astutiores clerici, et potentiores proceres unanimiter asserentes, quatenus illic haberentur unde viguerunt summi praesules. Ad haec saepe fati antistitis feralia adduntur verba: Legum enim jura pontifici cunctis decernenti, clericis quoque divinae majestatis cultoribus, et venerabilibus quibuscunque terris et regionibus tantorum martyrum congruit inservire excubiis; vos agmen vulgale ad coenobitale propositum una cum rebus omnibus resumptis revertimini, scientes deinceps nos horum sanctorum venustari praesentia. Gementium ergo et rogantium monachorum fragor attollitur, pauperumque terrulenta [Col. 0789C] corpora gestantium plebiumve utriusque sexus dolor personat dicentium: Ut quid taliter affligimur? quibus malis obnoxii ista perpetimur, si ad communis munimina refugii confugimus, quare traducimur? quare patronis frustramur nobis a Deo datis? Ad haec pontifex raptus temeritate pravi consilii foris muros jussit eos propelli.



CAP. XIV. De monachorum instanti gemi u et praesulis custodibus ostensaque terribili visione.

Memorabilis itaque abbas Samson continuato dolore et abstinentia pene emoritur: sed et tota congregationis unanimitas, vigiliis et orationibus jejuniisque praegravata, eadem patitur incommoda. Christus igitur, omnium rerum censor aequissimus, compatiens afflictis, suffragantibus sanctorum quoque [Col. 0789D] martyrum precibus, non diutius sustulit carere coenobium tam pretiosae facultatis thesauro. Medio namque noctis confinio custodes ecclesiae sancti Stephani conquatiuntur horrore acerrimae concussionis; citato vero cursu, pontificis aures replent tremulis clamoribus: O praesul, inquientes, fer nobis desolatis opem. Haec enim basilica in qua manemus timendum est ne funditus corruat: fragor nempe terribilis intus personat, et vibrantia luminaria [Col. 0790A] immensae claritatis pervolant. Quae superstitio, inquit episcopus, vestros agrestes perturbavit animos? vere fallacibus monachorum suggestionibus decepti vanisque pollicitationum spebus seducti estis. Sed vox testis veritatis nequit exstingui atrociori commotionis turbine. Sequenti nocte turbata missa custodum ab episcopo solertia, fugiensque prae horroris magnitudine, denegat ibidem amplius se manere. Jubente episcopo, mox utraque pars custodum custodiae mancipatur. In hac pernicie persistens episcopus, utpote versutus moribus, tertia nocte semetipsum ecclesiae custodem adhibuit, militum cuneo vallatus ingenti causa verae examinationis; corusci autem luminis densitate obcaecatus, coepit vehementer debacchando frendere, et [Col. 0790B] obnixe ut asportarentur sanctorum corpora proclamare.



CAP. XV. De revectis sanctorum artubus ab urbe.

Convocata denique adest sancti Petri modesta monachorum phalanx et receptis patronis, ultra quam credi potest laetissima, cum magno tripudiantium exsultantiumque choro ad propriam sanctos deferunt basilicam. Quamobrem archiclavis ejusdem sedis nomine Bernardus [(5) 1Kb] , pestifero invidiae zelo succensus, abstrahit pallium quo sanctissimi et apostolici patroni Saviniani tegebatur tumba; arreptoque artavo [(6) 1Kb] in frusta medium secans ait: Si horum Patrum caremus pignoribus, vel hujus portiunculam retinebimus. Palliique pars ad posterorum memoriam adhuc in eadem sede servatur. [Col. 0790C] Quanto sanctionis augmento hic quippe sacer locus [(7) 1Kb] viguerat omnibus liquido constat, praesertim cum proprii effusione sanguinis ipsum dedicaverint, et creberrimis monachorum ibidem degentium exsequiis habeatur celeberrimus.



CAP. XVI. De antris ab abbate Samsone constructis.

Praeterea venerabilis abbas Samson, solertiori suo fratrumque praeditus consilio, posterioribus cupiens sancire salutem, abditiora sanctorum artubus construxit antra. O laudabile fas piorum Patrum! Inventum populorum pro salute publica, quis non disputat hos sophistas esse sagaces et colendos plurimumque valere, cum memoria sanctorum interventu longa maneat per tempora? At quanquam tegerentur sanctorum membra densis specubus, tamen [Col. 0790D] opinantibus illic adfore plurimis, eorum pio juvamine sanabantur ab omnibus morbiferis doloribus.



CAP. XVII. De Guillelmi obitu.

Decedente Guillelmo praesule, Gerlannus pontifex collaudatur, monachile propositum a primaevo infantiae aevo consecutus, et dogmatibus philosophiae admodum fulcitus, parentum prosapia mediocris, sed liberalium artium non segnis sectator enituit. [Col. 0791A] Recensendum namque inter optima suae sagacitatis studia arbitramur fore, quod valde diligens saepius dictum monasterium, ibidem turrim composuit opere polito. Mundiali cursu demum peracto, migravit ad astra vocatus, sua mandans tumulari membra sancti Germani Antisiodorensium in basilica. Heldemannus in hoc postmodum pontificii electus solio, almi Dionysii monachus, cunctis nec non Christo placens, amabilis et dilectus. Hujus in tempore regiminis Notrannus coenobii sancti Petri praelatus efferbuit; gazarum qui et conglomerator strenuus Nevernensium dignitatem praesulatus promeruit muneribus. Ambitionis autem ejus fastu praegravatum sancti Petri coenobium, pene venit ad nihilum. Honestabatur vero illius adhuc in tempore idem [Col. 0791B] locus, potioribus utrarumque facultatum rebus ditatus a Deo devota Techilde regina; sed hujus piacula virtus diluat clementissima. Caeterum Heldemannus praesul obiit sorte suprema raptus, insertus in supernis coetibus.



CAP. XVIII. Quod mortis examine Archembaldus a beato Saviniano perculsus perierit

Praesulatus honore Archembaldus sustollitur, parentum potius quam Dei provocatus examine. Invectus itaque hic lubricae juventutis furia, probrosae voluptati dedit operam. Exosam enim divino cultui solertiam adhibens et caduca quaeque perituri aevi amplectens, abbatiam sancti Petri omnibus namque rerum copiis opulentissimam, ad solum usque contrivit, ecclesiarum, villarum, terrarumque [Col. 0791C] optima quaeque vendens et distribuens, reliqua in proprios usus detinens. Sed hujusce cunctos lamentabiles excessus propalare longum nefas ducimus: hoc solum addimus quod famulantium Christo fuerit insecutor horribilis ac odibilis, et saecularium amator studiosissimus. Admonitus ergo in noctis visione biduo a sancto Saviniano aequissimo martyre, noluit quiescere a nefario opere. Aggrediens hunc quoque tertio ac nolentem obedire jussis percussit mucrone invisibili: Non diu, inquiens, tuae nugas patiemur illecebrosae actionis et desolare locum nostri effusione cruoris sacratum. Nudus omni prorsus tegmine vestium, repertus est in refectorio fratrum, quod sibi vindicans, eorum usibus impie abstulerat. Aequa directionis nempe censura, [Col. 0791D] nece subitanea juste illum percussit, qui congregatas possessiones coenobii ob fratrum subsidia pauperumque sive confluentium omnium juvamina, nisu toto contriverat. Nec quisquam arbitretur incongruum sic illum finire, qui primitus abjecerat curam pastoralis dignitatis, etc.



CAP. XIX. De Anastasio pontifice, qualiter eumdem locum coepit restaurare.

Abeunte illo tam crudeli interitu, successit in episcopatu Anastasius, vir honestatis et mirae probitatis. Pavescens hic quidem teterrimae hujus examen mortis, efficitur voluntarius reparator saepe dicti loci. Praeventus autem divino amore, et maxime [Col. 0792A] ipsius sancti martyris Saviniani congrua visionis admonitione, coepit ultro terras coenobii inquirere, pretio redimere, monachos educare, et sacrae institutionis ibidem normam reformare. Talium omniumque gratia suffultus, humanam exuit labem et sanctorum in coelis promeruit societatem, suaque membra in eadem basilica jacent tumulata.



CAP. XX. Obeunte Anastasio, quomodo Sewinus successerit.

Orbata Senonensis metropolitana urbs patrocinio hujus, praefertur ad sublimandam praesulatus magnificentiam Sewinus nobilitate praecipuus et morum probitate coruscus. Hic praeceptionis sanctae strenuus obauditor, modesti mores praecessoris insequi studuit optimos. Porro improba aemulantium [Col. 0792B] molimina diruit, et Christo placentium amicitias sinceriter exquisivit: omnia charismata insignia gestiens amplecti, et malignantium caduca renui. Dum plura ergo tentat peragi virtutis opera, incurrit id quod manet obviam veritati; saeva scilicet antiqui hostis incitamenta, qui veternus fur quomodo laeta Christi agmina interpellet, lividis seminibus fervens insequitur. Excitat itaque male commeantium et irritantium devios sensus clericorum: civium quoque ejusdem civitatis vehementer adversus eum infesta decertantes, ac congrua quoque sanctuarii comprimi gliscentes. Praevius autem tutor supradictae urbis, quatenus male tumentia simul revulsa corda internecet, praeferendum se opponit clypeum ut tuta maneant vestigia subsequentium, [Col. 0792C] Deique domus defensa praeferatur ad sublimia. Demum Christi victorioso protectus munimine, pravorum conatus dulcibus interdum promulcet eloquiis; aliquando vero minacibus trahit proteritque increpationibus: intercidunt quoque interim quaeque poenalia, et pullulant favente Christo prosperitatis commoda.



CAP. XXI. Locato Sewino in sede, quomodo ipsum locum ornaverit abbate et monachis, resque proprias reddiderit.

Ignescit interea amor nobilitandi sanctorum coenobia, ac reparandi honorem pristinum eorum quaecunque fuerant diruta: ardenter quin potius sancti Petri monasterium ob sanctorum suffragia venustari disposuit, quod multorum pravitate dolebat eversum [Col. 0792D] iri. Suae ergo spectabilis exortum prosapia nobilitatis eidem coenobio praefecit abbatem, nomine Rainardum, moribus egregium et solertia praeditum, reddita omnium media parte ejusdem abbatiae rerum. Hic itaque adolescens strenuae indolis, infulatus contigui gratia regiminis, vicinos quosque rectores probitatis actu praecelluit: flammante quidem corde, utpote nobili, adaptare locum protinus studuit, et monachos nonnullos sophistico omnium liberalium artium dogmate insigniri decrevit; hoc summum omnium praenoscens bonum, quatenus his disciplinis liberalibus edoctis, et sacrae religionis proposito informatis, status loci gratior haberetur, et ab omni magnificaretur.



CAP. XXII. De homine perjurato super sancti Saviniani altare.
[Col. 0793A]

Illo quoque in tempore accidit in praefato saepius coenobio evidens miraculum, quod minime credimus silentio tegendum. Profanus bonitate quidam namque homo, nomine Rothberthus, in vicina ortus villa, cui nomen Masliacus-Major indidit antiquitas, cupiditate foedatus obscena, illicitum sacramentum sancti Saviniani perfecit in ecclesia: quamobrem rabies illico sepsit daemoniaca miseroque cruciatu in omnium vexabatur praesentia. Adsunt extemplo nonnulli et alii teterrimi spiritus, sed magistri criminum humanaeque salutis auspices, qui latenter incitantes illum in diversum compellunt nefas. Vinctis denique conviciator brachiis, suorum propitiatione [Col. 0793B] parentum, scelus ejusdem videlicet agnoscentium, perducitur sanctorum ad antra martyrum, ne profundius caperet tremula compago artuum daemoniacarum querelam debacchationum. Hic nudata gerens membra, multis ictibus sauciata, vastare ac laniare quosque tenentes se ut quibat desiderabat. Per lacunas siquidem cicatricum eviscerando rejiciebat sanguinem, et cruentas manus lorisque fessas dilacerabat, terribiliter inquiens: O Saviniane praepotens martyr, cur me enecas cruciatibus diris? Pro certo ergo propinqui profitentur piaculum victi; ob hocque multiplicia cordis ab imo trahunt suspiria; quinimo auxiliatricem Christi virtutem per sanctorum obtentum eorumdem sibi flagitant adfore propitiam; quatenus ex latebris hujusce obsessi [Col. 0793C] daemoniaca pestilens vis exeat, et recidiva virtus Christi polleat. Irretitum eum utique funibus anhelus eorumdem ibi dimisit nisus de sanctorum juvamine omnimodis fisus. Furebat vero spiritu fervido, efflagitans nomen sancti martyris Saviniani dictu temerario. Nihil sane illius severitate jucundius, nihil jucunditate severius. Jam vero omne robur virium cesserat, et divulsas lacertorum compagines sopor presserat. Ergo illi soporato adest propitiabilis visio. Vidit ab astris sane descendere insignes viros, claritatis nimia luce respersos; aggrediuntur illum modestis plane gressibus, sed minantur duris increpa ionibus: Cur nostrum, inquientes, efferus praesumptor intrasti antrum, qui recens nostri locum effusione sanguinis sacratum violasti ultroneus [Col. 0793D] conviciator? Horum ergo dum fugeret intuitus heriles, territus, nec celer, et praemissus splendor avolaret, et sibi anxio finem subiti inferret periculi, ceu mortuus perstitit ad haec mitior, reddita piorum martyrum clementia stupenti et pene emortuo pepercit. Ob tuorum, dicens, fidem parentum qui te nobis reliquerunt medendum, jubemus abire sanum. Mirabile dictu! mox denique nexus quibus manus habuerat vinctas decidunt, semotusque a pilario cui ligatus inhaeserat, prorsus recepit totius vegetationem corporis. At ille quanto sanior, tanto jucundat frontem vacantem omni nubilo, et in se patratae virtutis veridicus praeco efficitur cunctis. Circumstat ergo persultantium coetus, pares camaenas [Col. 0794A] paribus hymnizans modis rerum Creatori, cujus dono fiunt cuncta quae miranda videntur, etc.



CAP. XXIII. De ipso pontifice, quomodo ante pedes abbatis et monachorum prostratus jacuerit, et res quas adhuc tenebat reddiderit

Providus interea pontifex Sewinus, luculentiori praeconio decoratus virtutum, eidem congratulans coenobio diffundit vultus laetitiam ab ore hilari et fida gaudia gerit: tunc omne cordis ipsius ab imo ludicrum aboffertur, olimque animus nugator Deitatis efficitur indagator, ac sua inepta vultu probitatis serio colorat. Enucleatius quippe copiosiusve effundit, quae manicis tenacibus foverat; quoniam munerari divi fenore sese non dubitabat. Horret [Col. 0794B] ferale cupiditatis monstrum, et inops egenusque rerum mavult obsequi Christo, quam laetaliter sauciatus obcaecari illecebris gazarum, praesertim urgente superna admonitione sanctorum martyrum Saviniani et Potentiani, in solemnitate celeberrima Joannis et Pauli: qua stupefactus ocius aetherii clavigeri Petri adiit claustrum, sese profitendo culpabilem ac facinorosum. Prostratus itaque jacens coram omnium fratrum obtutibus, voce humillima indulgentiam efflagitat cernuus; cuncta itaque sua praefatae abbatiae praedia reddidit, et ad suos necessarios usus vel pauculam portiunculam retinuit. Favoralis aura inde monachorum attollitur, sed et totam perculit urbem Christum collaudantium congratulatio vehemens, etc.



CAP. XXIV. Post mortem Sewini quomodo Leothericus successerit, clerum et populum, abbatemque Rainardum et monachos dilexerit.
[Col. 0794C]

Post hunc ascitum superorum cuneo nutu Deitatis cunctivido, Leothericus infulatur pontificis solio, actibus eximius, cujus laudabile culmen honoris amore sane parato compellimur propalare; sed facundia abest sagacitatis. Merito sinceritatis illius crevit plane sacerdotalis gradus, eodemque monitore praecelluit normale decus sanctae Dei Ecclesiae, etc. Praeterea miraculorum insignia, quae illius enituerunt in tempore, longum duximus huic opusculo innectere. Caeterum crebro fati coenobii contiguus amator efferbuit, animosius videlicet solertis rectoris abbatis Rainardi, communis utilia [Col. 0794D] sectando commode: congaudebat namque probi praecessoris Sewini hunc bonitate superstitem, et morum salubritate haeredem. Denique laude dignissimus Rainardus abbas praelata charitatis virtute rutilans, sese suosque omni voluptati abdicaverat, et continentiae lege actitaverat, apostolicae assertionis ultroneus auditor, sine castimonia inquientis impossibile esse placere Deo, illiusque philosophi qui nil ait esse prius meliusve caelibe vita. Et hic specimen religionis non segniter tenuit, sed reliquisse quoque bonorum operum speculum praetendens, aequitatis jura procerumque priscorum instituta flagranti amplectens nisu, spectabile multis resplenduit decus, etc. Officinarum quaeque diruta suis cum [Col. 0795A] utensilibus nobilitando reparavit attentius. Nisus interea affectionis ejusdem panditur circa sanctorum celebria festa martyrum, sed crebrius tabescebat, ignorans qua tegerentur tumba sancti scilicet Saviniani membra.



CAP. XXV. De tumulis sanctorum Saviniani sociorumque ejus ab abbate Rainardo et Leotherico archiepiscopo reseratis.

Beatorum igitur martyrum Saviniani, Potentiani sociorumque eorum corpora, ab abbate Samsone venerabiliter tumulata intro in antris ob timorem paganorum, usque ad domni Leotherici archiepiscopi et domni Rainardi abbatis tempora ibidem latuerunt: quam ob rem experiri cupiens dicta seniorum solertius indicabat seria, praesago praesciens spiritu, [Col. 0795B] per sanctorum suffragia plura adipisci sanitatum remedia. Capessunt itaque consilium salubre, quo reserarentur sanctorum mausolea, qui antris continebantur in abditioribus. Hoc peracto, extemplo miri odoris exuberavit fragrantia, certioresque reddidit de eorumdem praesentia; collaudantes Deum, recondiderunt ibidem decentius posita VIII Kalendas Septembris. Quibuscunque autem infirmis vel imbecillioribus collata est potio, de qua sanctorum lota sunt ossa, absque mora sanitatis meruerunt juvamina. Ad illius profecto laudem magnificantur magnalia, qui tuitione cunctivida regit quidquid creatum vegetat.



CAP. XXVI. Qualiter regina Constantia sanctum Savinianum agnoverit.

[Col. 0795C] Eodem tempore regnabat Rotbertus regum piissimus. Hic, peractis diversis restaurationibus ecclesiarum, nec non ornamentis sanctorum corporum, corpus sancti Saviniani auro et gemmis argentoque ornavit: quod qualiter actum sit paucis est disserendum. Factum est dum quodam tempore Rotbertus rex Romam peteret, ut Constantia regina, una cum filio Hugone parvulo Tillo remaneret. Quod ut Berta regina, dudum causa consanguinitatis a rege repudiata, comperit, prosecuta est eum, sperans se faventibus ad hoc quibusdam aulicis regis jussu apostolico restitui toro regio: unde Constantia regina timens se amoveri a regio latere, inenarrabili detinebatur moerore. Quae dum nocte quadam ad hoc nimiis cogitationum tumultibus pulsata [Col. 0795D] obdormiret, apparuit ei per visum inenarrabili claritate circumdatus quidam angelicis decoratus canis, in sacerdotali habitu, virgam pastoralem gestans manu. Quem nimio timore perterrita dum requireret quisnam esset, intonuit se fore episcopum, et appellari Savinianum, cui et dixit: Constans esto Constantia; quia Deo propitia liberata es ab imminenti tristitia. Illa vero de tam praeclara visione perterrita, facto mane, coepit inquirere sollicite a circumstantibus clericis si illis in regionibus haberetur episcopus qui Savinianus diceretur. Quibus ignorantiam suam profitentibus, unus [Col. 0796A] ex eis qui in monasterio sancti Petri fuerat nutritus, redeunte rege Aurelianorum futurus episcopus, nomine Theodericus [(8) 1Kb] , respondit pro omnibus: Est, domina, in monasterio sancti Petri sanctus Savinianus, primus metropolitanae urbis Senonum archiepiscopus, qui per martyrii triumphum una cum sociis pervenit ad coelestis regni bravium. Hujus martyris si devota mente adieris praesentiam, id quod promisit absque dilatione noveris te consecuturam. At illa, de tanti viri consilio gaudens effecta, citissime una cum filio expetiit sancti Petri limina, et diutissime lacrymas fundens ante corpus beati martyris totisque viribus se committens ejus fidei, gaudens remeavit ad propria, de visitatione tanti patroni confortata. Nondum transierat dies [Col. 0796B] tertia, cum subito adest intempesta nocte legatus regius ante januam, nuntians in proximo adfuturam ejus praesentiam, qui Deo ducente propriis sedibus restitutus, ut veracissima approbaretur promissio martyris, deinceps propriam conjugem magis quam eatenus dilexit, et sub ejus nutu omnia jura regalia et quaecunque possidere videbatur manere disposuit. Sed illa minime oblita promissionis sancti, satagere coepit qualiter exornaretur corpus ejus gemmis et auro, quod diu inclusum plumbo, ab antiquis patribus absconditum fuerat sub atrio, et regi suggerens sua vota, Deo auxiliante, ad ea implenda paratum illum invenit per omnia. Qui accersiens Odorannum ejusdem loci monachum, qui ad hoc opus perficiendum videbatur idoneus, [Col. 0796C] commisit una cum regina ejus fidei tantae pietatis opus. Dederunt igitur Senonis in primis per manum Waldrici praepositi argenti meri libras IV; deinde Senones per manum Willelmi cubicularii argenti meri solidos LV. Postea miserunt per manum Odonis Paratgii argenti meri solidos XXXVII; miserunt etiam ad Parisius per manum Odoranni monachi auri solidos XVII, et denarios VIII, et gemmas pretiosissimas. His ita patratis, restat uti mirabilia Dei, quae in fabricis hujus operis oculisque nostris vidimus, et ex parte manibus contrectavimus, Christi fidelibus intimemus: quae silentio tegere crimen est admittere.



CAP. XXVII. De Odoranni monachi profectione ad palatium, et auro ab regina accepto in capsae fabricam.
[Col. 0796D]

Igitur occupatus rex variis saeculi curis, intermisit aliquantulum ad monasterium mittere sumptus coepti operis. Tranquillitate vero percepta, mandavit per Francolinum jam dicto fratri ut concito gradu veniret Druis ad suscipiendum munus operis. At ille vespertina synaxi expleta, et, ut mos est monachis, percepta benedictione abbatis, ire perrexit ad cacumina Druensis [(9) 1Kb] Castri. Veniens vero post solis occasum ad sanctae Columbae portum, transfretavit cum suis Icaunam fluvium: cumque paululum substitisset in littore, inter caeteras stellas quibus nox [Col. 0797A] illustrabatur vidit quoddam sidus exsurgere eo in loco quo aestivo tempore solet horam diei primam sol demonstrare; quod exsiliens de sui ortus loco, virtute divina coepit ferri velociter per aera, petens coeli eminentiora loca pene usque ad illud punctum quo ea tempestate solet fieri hora sexta. Quem cum famulus, equo praeparato cui insedere debebat, hortaretur, quia nox imminebat, ut ascenderet: Sustine me paululum, inquit, et intuere cum tuo socio mirabilia Dei quae hactenus non vidi. Quo miraculo famuli attoniti, ignorantes quid praesagii praeferret, signaculo crucis se muniunt, et Deo sanctoque Saviniano pavefacti corde se committunt. Stella vero in loco quo venerat paululum substitit, et retrogrado cursu ad locum unde venerat in unius horae spatio [Col. 0797B] iterum rediit. Quam pene usque ad tertiam vigiliam noctis contemplantes, eam inter caetera sidera implere cursum solitum viderunt ovantes, et inter se quid demonstraret conferentes; quibus animo occurrit quod coeptum iter prospero gressu peragerent, et demum voti compotes concite ad domum redirent. Dantes propterea sese maturius labori coepti itineris, per squalidam Belsam, eo surgente a mensa, pervenerunt ad palatium regis. Praemissa vero salutatione regis et reginae, ut veracissima apparerent sideris praesagia: Suscipiens, inquit monacho regina, quae sancto Saviniano pro posse disposuimus ad praesens mittere munera, festinus revertere ad propria; quia nos summo mane disposuimus abire alias. Et statim proferens auri tredecim solidos ad publicam monetam [Col. 0797C] Aurelianensem appensos: Si, inquit, tibi non sufficit mea ponderatio, praebeat fidem proprio oculo iterata propensio: quo ponderatore nihil aliud quam quod regina praedixerat fuit invenire. Regressus itaque monachus voti compos ad monasterium, postquam regis ex parte et reginae dixit abbati et fratribus ave, protulit auri fulvi sancto Saviniano transmissum munus de cassilide. Appensum ergo palam omnibus per manum Francolini ostiarii et Raimberti cellerarii regis, trutina vergente, inventum est septem denarios plus habens. Unde stupefactus frater qui detulerat, et caeteri admirantes, cognoverunt pro certo quia qui sideris mutatione in eundo dignatus est ostendere miraculum, et qui ex nihilo fecit totum mundum, in sacculo fidei ob [Col. 0797D] meritum martyris concessit exuberare fulvum sub septiformis numero spiritus aurum. Et qui ad redimendum filios viduae, Elisei intercessu, fecit superexcrescere oleum, exigui auri munusculum devotione regis et reginae fecit maximum: et caput Christi Deus, qui per prophetam suum dixit: Argentum et aurum meum, quidquid membris suis, id est sanctis martyribus, confert, alterius non est. Postea dedit rex per manum Odoranni monachi Senonis auri uncias VIII et argenti meri solidos XV. In perficiendo vero opere, ne fieret regi oneri frequens requisitio auri et argenti, additae sunt de thesauro ecclesiae quinque unciae auri, et tres librae argenti meri.



CAP. XXVIII. De sancti Saviniam translatione, et miraculis coram Rotberto rege factis.
[Col. 0798A]

Descripto itaque apparatu Deo dignissimi operis, operae pretium est exarari miraculum scripturae vomere quod Dei omnipotentia praesentibus nobis dignatus est agere in sancti martyris translatione. Optata festivitatis ejus dies, qua ab antiquis Patribus ejus venerabile corpus una cum sociis in basilica sancti Petri translatum est, appropinquabat: et rex aliquantulum Senonis commoratus redire disponebat Parisius; unde vocans archiepiscopum Leothericum, humiliter postulavit ut monasterium adiret et sancti martyris corpus de locello plumbeo, in quo ab antiquis Patribus positum fuerat, in aurea capsa quam illi paraverat transponeret. At ille sexta [Col. 0798B] feria, cui succedente die Dominica futura praestolabatur festivitas, ad monasterium veniens, summa cum veneratione una cum fratribus monita regis implevit; corpusque sancti Eodaldi quod cum eo reperit cum corpore sancti Saviniani ponens, ossa pueri parvuli cum eo humati reposuit una, et, expletis missarum solemniis, edendum abiit. Fratre vero, sub cujus arbitrio et providentia totius operis fabrica constabat, in choro monasterii residente, et imagines argenti, quod operculo capsae superponi disposuerat, cera molli refovente, supervenit ex improviso, ductore puero parvulo, quidam caecus postulans se intromitti in crypta ubi sancti Saviniani repositum erat corpus. Qui sciscitatus a monacho quis esset, et unde esset, vel cujus rei gratia advenisset, professus [Col. 0798C] est se esse rusticum, et in pago Wastinense, in villa quae Fontanas dicitur, habere habitaculum ad manendum et proprio nomine vocari Mainardum, et admonitum nocte praeterita in somnis ut ad sancti Saviniani praesentiam veniret et lumen oculorum ibi reciperet. Erat enim triennium ex quo lumen amiserat oculorum. Intromissus itaque ad sanctum, diutius oravit; sed nihil luminis ipsa die percipere meruit. Nimio vero suavitatis odore, ut ipse dixit, repletus, ad propria est reversus. Adveniente igitur die Dominica, adest rex cum suis episcopis et proceribus, abbatibus quoque et clericis, nec non et populo innumerabili ad transvehendum corpus martyris. Quem suscipiens una cum filio suo Rotberto propriis scapulis, reposuit cum manibus suis in illo [Col. 0798D] loco ubi in praesenti veneratur a fidelibus populis. Peracto deinde solemni officio, et rege recumbente ad mensam monachisque edentibus, sedebat ibi saepe dictus monachus ubi eum perindie sedentem supra scriptus invenerat caecus; qui nutu Dei ducente se puero superveniens, dixit se iterum in somnis admonitum ut quantocius expeteret sancti Saviniani auxilium, et projiciens se solotenus ante praesentiam sancti, ejus suffragantibus meritis, visum recepit, et qui eo usque a parvulo puerulo ducebatur, eo ducente, puer ad domum revertitur. Rex vero surgens a mensa orationis causa, ut mos illi erat, solus remansit in ecclesia: qui dum oraret, contigit ut saepe dictus frater ecclesiam intraret: quem aspiciens [Col. 0799A] eminus tranquilla manu innuit ut accederet propius. Cui: Enarra mihi, inquit, sanctus Potentianus sancto Saviniano quid fuerit. At ille quod socius ejus in itineris labore, et successor in honore, et collega martyrii fuerit humiliter intulit. Tunc rex graviter coepit conqueri, et pugnis pectus tundere, [Col. 0800A] eo quod eos ab invicem separasset corpore, et promittens se eum socio redditurum, commisit eidem fratri XXX et tres solidos meri argenti, ut inde inciperet praeparare scrinium sancti Potentiani. Sed dum ista cogitabat agere, praeventus superna vocatione reddidit Deo debitum patris nostri Adae.



[OPUSCULA.]




[Col. 0799]
IN OPUSCULA SEQUENTIA MAI MONITUM.
(Spicileg. Rom., tom. IX, praef. pag. XIV.)

Inter Christinae Suecorum reginae codices, nunc Vaticanos, priscus quidam autographus, ut reor, opuscula continet Odoranni monachi, qui ante medium saeculum XI non incelebris in Gallia sub Roberto rege fuit, apud quem gratia plurimum floruit. Ex hoc codice Chesnius impetravit olim a senatore Petavio, tunc ejus domino, breve chronicon illud quod inter Scriptores rer. franc. tom. II vulgavit. Praeterea mutilam quamdam Odoranni epistolam (confer opusc. 13) Mabillonius edidit. Caetera omnia quae in perraro codice latent, ab ipso auctore in unum corpus, ut ipse monet, compacta opuscula, nemo adhuc extulerat, etsi ea neque eruditione historica carent, et in biblicis, musicis physicisque quaestionibus et doctrinis non inficete versantur. Placet apprime in opusculo 8 formula genuina electionis per id tempus episcopalis [(10) 1Kb] : in opusculo 9 concio ad populum pro electo episcopo: in 11 exhortatio monastica: in 12 demum fraternae unanimitatis testamentum. Hymnus vero in sanctum Savinianum, utrum Odoranni sit an potius Roberti regis, a quo et alios hymnos compositos constat, non definio. Certe hic diversa manu in codice scribitur. Senonensia demum epitaphia, quae subjungimus, Christianarum inscriptionum thesaurum aliquantulum augent.




[Col. 0799]
ODORANNI OPUSCULA.
(Mai, ubi supra, pag. 58.)



PROLOGUS.

[Col. 0799B] . . . locusta frequenter inpinguat, kapparis dissipatur [(11) 1Kb] . Ante quam recurrat vitta aurea [(12) 1Kb] , et ad vocem columbae consurgatur, et rota super cisternam [(13) 1Kb] conteratur, et pulvis ad terram suam unde erat revertatur, et spiritus redeat ad Deum qui dedit illum, meminisse debemus, karissime, tenebrosi temporis, et summo studio animadvertere futurum judicium districti judicis; et non solum bonorum actuum exhibitione, verum etiam scriptis et dictis, proximis nostris, ad bene agendum exemplum praebere. Unde ex multis, quae diversis temporibus peregi, paternitati vestrae [(14) 1Kb] pauca curavi tradere opuscula, non solum vobis utilia, verum etiam [Col. 0800B] absque scrupulo invidiae, ea legentibus, Deo a quo bona cuncta procedunt auctore, profutura. Igitur in primis de domnae Theudechildis origine et fine, et loci nostri fundamine, ea quae, Rotberto piissimo rege adhortante, et domno Leutherico archiepiscopo [(15) 1Kb] commonente, brevi calamo comprehendi, ponere disposui. Deinde per annos Domini demonstrare volens quibus temporibus et a quibus personis sit sanctorum pignoribus idem locus ditatus, intentione humillima perstrinxi; inter cetera, ea quae in translatione sancti Saviniani vidi fieri miracula. Cetera suis capitulis adnexa manifesta pandunt lectoribus examina.


EXPLICIT PROLOGUS.



INCIPIUNT CAPITULA SEU TITULI OPUSCULORUM ODORANNI.
[Col. 0801]

    [Col. 0801A] CAP. I. Origo, actus, et finis domnae Theudechildis reginae, et constructio monasterii sancti Petri.
    II. Demonstratio per annos Domini, quibus temporibus vel a quibus personis monasterium sancti Petri praeceptis regalibus, seu privilegiis episcopalibus, nec non pignoribus sanctorum dotatus sit; et quod episcopus Sennensis primatum Galliae et Germaniae habeat, et secundus papa appelletur; et ostensio miraculorum sancti Saviniani.
    III. Ad Willelmum abbatem sub charitatis laude gratiarum actio. Et de accusatoribus et accusatis, seu de falsis testibus. De conspirationibus quoque vel inscriptionibus adtitulatio. Et de reparatione sacerdotis scripta Gregorii et Isidori.
    IV. Ad Eurardum monachum de tribus quaestionibus.
    [Col. 0801B] V. Ad Rotbertum monachum de tonis musicae.
    VI. De divisione monochordi ad monachos sancti Germani Antissiodorensis, qui apud sanctum Leodegarium morabantur.
    VII. Ad Arembertum monachum de responsorio Aspictens a longe, contra Amalarium et dramatis [Col. 0802A] resolutio, mysticaque Sunamitidis interpretatio.
    VIII. Electio episcopalis ab Odoranno edita.
    IX. Sermo ejusdem in ordinatione episcopi vulgariter pronuntiandus.
    X. De injuriis sacerdotum et excommunicatione episcoporum.
    XI. Exhortatio Odoranni Masciacensibus monachis, ab Ingone abbate directa.
    XII. Testamentum fraternae unanimitatis ab Odoranno editum.
    XIII. Odoranni epistola ad Ayrfredum didascalum sanctae Aurelianensis Ecclesiae, et monasterii sancti Aviti archimandritae, et Hugoni sanctae matris ecclesiae Senonensis archidiacono.
    [Col. 0802B] Convalescens aliquantulum a diutino et gravissimo pedum incommodo Odorannus, incarnationis Dominicae anno MXLV, aetatis vero suae fere LX, ne forte invidorum astu praesentia opuscula deperirent, ea in uno corpore collegit, et amore charitatis studiosis fratribus, ut in eis exercitarentur, reliquit.




EXPLICIT ARGUMENTUM.



IN CHRISTI NOMINE INCIPIT LIBER OPUSCULORUM ODORANNI MONACHI.
[Col. 0801]


OPUSCULUM PRIMUM.

[Col. 0801C] Postquam a Valentiniano imperatore Franci a Sicambria expulsi, in extremis partibus Rheni fluminis habitare coeperunt, communi consilio elegerunt sibi regem Faramundum nomine, filium Marchomiris, qui fuit de stirpe Priami Trojanorum regis. Mortuo vero Faramundo, Clodionem filium ejus regem sibi fecerunt; quo defuncto, Meroveus filius ejus in regno sublimatus est. Illo quoque obeunte, filius ejus Childericus regnum suscepit. Post cujus discessum, filium illius Chlodoveum ingenio callidum, armis bellatorem strenuum, et consilio prudentem, Franci sibi regem statuunt. Hic adhuc paganus duxit uxorem Christianam, nomine Chrochildem, filiam Chilperici regis Burgundionum, fratris Gundebodi ducis, quorum pater [Col. 0801D] Gundoveus rex Burgundionum fuit. Postquam vero Chlodoveus rex, uxore sua exhortante, et sancto Remigio Remensium episcopo praedicante, sub sanctae Trinitatis nomine baptizatus est, eo jubente, Chrochildis regina ad meridianam plagam urbis Parisiacae, interposito Sequana flumine, in honore [Col. 0802C] sanctorum apostolorum Petri et Pauli monasterium mirifico opere construxit. Debellatis autem Chlodoveus multis et magnis regibus, mortuus est in pace, et sepultus est in jam dicta basilica sancti Petri, ubi et beata Genovefa consepulta manet. Mortuus est autem anno quinto postquam Alaricum regem Gothorum interfecit, anno trigesimo regni sui. A transitu vero sancti Martini usque ad transitum Chlodovei regis, fuerunt anni CXII. Post mortem quoque ejus, quatuor filii ipsius, Theodoricus videlicet, et Chlodomiris, Childebertus, et Chlotarius, regnum ejus inter se diviserunt. Adhuc autem Chlotario juniore, tribus fratribus defunctis superstite, soror ejus Theudechildis nomine, eo favente, in conspectu Sennensis urbis, ad instar illius quod [Col. 0802D] genitores ejus Parisiis construxerant, in honore supradictorum apostolorum monasterium aedificavit; et ut sub sancta religione et abbatis imperio ibidem monachi Deo cunctis diebus deservirent, instituit; corpusque suum ibidem sepulturae tradere mandavit. Quicquid vero citra Ligerim, id est in [Col. 0803A] Francia, vel ultra Ligerim, id est in Aquitania, sive de possesso seu de adquisito habere potuit, eidem casae Dei sub titulo testamenti condidit. Quod si quis ad plenum nosse cupit, si ipsius monasterii, ut sunt, reserata illi archiva fuerint, pro certo nosse poterit. Tunc temporis pene per universam Galliam Fortunatus presbyter, natione Italus, vir disertissimus, clarus habebatur. Hic postquam Chlotarius rex hominem exuit, ejusque filius Sigebertus regnum suscepit, quaedam quae apud nos habentur, in ipsius Sigeberti laude et Brunechildis reginae opuscula edidit [(16) 1Kb] . Domna vero Theudechildis regina, quanto pietatis fonte redundaverit, quamque laudabilem [Col. 0804A] vitam duxerit, idem Fortunatus scribens ad illam, luculenter versibus exsequitur.

Inclyta progenies, etc., ut in Fortunati editionibus. Item epitaphium Theudechildis.


Quamvis auratis, etc., ut in edd.


(Postea sequitur in codice aliud epigramma de Theudechilde, quod non inveniebam inter Fortunati carmina. Sic autem se habet:)


Hunc regina locum monachis construxit ab imo
   Theuchildis rebus nobilitando suis.
Cujus nunc licet hoc corpus claudatur in antro,
   Spiritus astrigero vivit in axe Deo.
Implorans rectis pastoribus euge beatum.
   Det rapientibus hinc heu mala digna Deus!



OPUSCULUM II.
[Col. 0803]

Continetur secundo opusculo Chronicon Odoranni, quod ex hoc ipso codice edidit Chesnius inter scriptores rerum Francicarum, tom. II, ideoque a nobis praetermittitur.



OPUSCULUM III.

Domino sacro-sancto et pie semper in Christi visceribus recolendo, monasterii sanctissimi martyris Dionysii abbati WILLELMO, ejus nimium cupidus honoris frater, ODORANNUS praesentis aevi prospera, et aeternae felicitatis gaudia.

[Col. 0803B] Cum omnium Veteris et Novi Testamenti Scripturarum series, fide, spe, et charitate colendum Deum insinuet, atque majorem horum esse charitatem Apostolus aperte demonstret, dilectione Dei et proximi ipsa charitas adimpleri evidenter dinoscitur, si secundum praeceptionem divini eloquii Deum toto corde, tota anima, tota virtute, et proximum tamquam nos ipsos amamus. Nam quamvis hoc quod ait apostolus Jacobus, si quis totam legem servaverit, offendat autem in uno, factus est omnium reus, minus studiosos lateat, tamen hoc unum de charitate, quae Deus est, illum dixisse, pervigili lectori patebit, si Pauli apostoli ad Romanos scribentis subtilissimo mentis oculo verba prospexerit, ubi ait: Nemini quicquam debeatis nisi ut invicem [Col. 0803C] diligatis: qui enim diligit proximum, legem implevit. Nam non adulterabis, non occides, non furaberis, non falsum testimonium dices, non concupisces rem proximi tui, et si quod est aliud mandatum, in hoc solo instauratur, Diliges proximum tuum sicut te ipsum. Cujus charitatis ardore succensus in tantum, reverentissime Pater, fervere dinosceris, ut non solum benivolis, verum etiam propriae saluti contrariis, admirabilis videaris. Praelationis quoque honore inter domesticos suffultus, nequaquam extolleris, sed sic inter eos quasi unus ex ipsis; et moerentibus atque in amaritudine positis, haud segniter compatiendo, similis cum Apostolo effici non vereris. Quod erga parvitatem meam te fecisse non ambigit quicumque me facie novit. Nam cum invidorum [Col. 0803D] astutia universus paene orbis contra me conspirasset in tantum ut, cupiditate praevalente, audientia mihi denegaretur, mox ut limina almi Dionysii [Col. 0804B] adtingere merui, honorabiliter ultra quam pusillitatem meam decebat suscipere, et in ipsa congregatione una cum voluntate omnium fratrum me non ut inquilinum et hospitem, sed ut civem et domesticum dignatus es deputare. Postquam vero a domno Ingone abbate, divinitate propitia, arcessiri merui, muneratum me diversis donis, cum maximo honore propriis locis reddidisti.

Unde quid digne tibi retribuam non invenio; quia si omnes capilli mei verterentur in linguas, non valerem verbis explicare tibi debitas gratias. Sed ne ingratus examussim inveniar, unum quiddam cujus homo ignorat pretium tibi impendo, dum frequenter calicem salutaris accipiens, et nomen Domini invocans, pro [Col. 0804C] salute tua hostiam salutarem supernae majestati offero. Praeterea quia negligentia sacerdotum et cupiditate rei publicae curam gerentium, curiosa sectantes quos Apostolus denotat, et delatores quos mundanae leges omnino excludunt, impune saeviunt, et ob hoc frequentes conspirationes et perjuria circumquaque, et quod sine maximo cordis maerore dici non potest, in ordine ecclesiastico ebulliunt, huic errori contraria de regulis ecclesiasticis sumpta, dignum putavi tibi mittere pauca. De reparatione quoque sacerdotis mihi huic operi certum quiddam addere placuit, quatinus si hujus rei quaestio forte ab eruditis ventilata fuerit, quid super hoc sanctitati tuae decernendum sit, noverit. Vale.


[Col. 0804D] (Sequuntur heic in codice contra crimen calumniae 1. ex decretis Innocentii; 2. ex concilio Carthaginiensi; 3. ex Capitularibus Caroli Magni; 4. ex concilio Chalcedonensi; 5. ex libro IX legis Romanae [Col. 0805A] [(17) 1Kb] . Quintum hoc tantummodo testimonium recitabimus:)

»Si quis iratus crimen aliquod temere cuilibet objecerit, convicium non est pro accusatione habendum; sed praemisso tractandi spatio, id quod iratus dixit, per scripturam se probaturum esse fateatur. Quod si fortasse resipiscens, post iracundiam quod dixit iterare aut scribere fortasse noluerit, non ut reus criminis teneatur.« Item. »Nisi inscriptione celebrata, reum quemquam non fieri, nec ad judicium exhiberi; quia sicut convictum poena constringit, ita et accusatorem, si non probaverit quod objecit.« Item. »Non credendum est eorum confessioni contra alios, qui in criminibus accusantur, nisi se prius probaverint innocentes; quia periculosa est [Col. 0805B] et admitti non debet rei adversus quempiam confessio.« Item. »Ante inscriptionem nemo vocetur criminosus. Nam inscriptione per ordinem facta, tunc a judice suscipiendus est reus; ea tamen ratione ut tam accusati quam accusatoris dignitas aestimetur; et unumquemque ante discussionem ita judex faciat custodiri, ut eorum natales aut dignitas patiuntur. Sane his qui crimina sua in quaestione confessi sunt, de aliis si dicere voluerint, a judice non credatur; quia jure legibus constitutum est, ut spontanea professione reus reum non faciat; neque illi de altero credatur, qui se criminosum esse confessus est.« Item. »Servus dominum accusans, non solum audiendus non est, verum etiam puniendus, nisi forte [Col. 0806A] dominum de crimine majestatis tractasse probaverit.« Item. »Si servus dominum aut amicus vel domesticus sive libertus patronum accusaverit, vel detulerit cujuslibet reum, statim in ipso initio accusationis, gladio puniatur; quia nos vocem talem exstingui volumus, non audiri; nisi forte dominum aut patronum de crimine majestatis tractasse probaverit.«


(6. Ex concilio Agathensi; 7. ex decretis Silvestri papae; 8. ex concilio Carthaginiensi, quae omnia omittimus; 9. Haec demum habentur quae ascribimus.)

De accusationibus vel inscriptionibus constitutum est ab imperatoribus Theodosio et Constantino, Arcadio, et Honorio, vel ceteris, contra improbos accusatores, ut in falsis criminibus eos accusare non [Col. 0806B] delectet. Igitur ego ille adversum te in rationibus publicis adsisto. Si injuste interpellavero, et victus exinde apparuero, eadem poena, quam in te vindicare pulsavi, me constringo atque conscribo partibus tuis esse damnandum atque subiturum. Et pro rei totius firmitate manu propria firmo, et bonorum virorum judicio roborandum trado.


(10. Ex Gregorio papa ad Secundinum; 11. Ex epistola Isidori episcopi ad Massonem episcopum, quae incipit: veniente ad nos famulo vestro; 12. Ex concilio Ancyrano. Denique concluditur Odoranni epistola his versiculis.)


Hic monachis longos tribuas pia vota per annos
   Et maneas pastor ne lacerentur oves.



OPUSCULUM IV.
[Col. 0805]

Domino fratri et consacerdoti EURARDO syncellitarum infimus frater ODORANNUS quicquid sibi.

[Col. 0805C] Quod omnis medicina aut ex similibus aut ex contrariis fiat, ut comperi, tua fraternitas non ignorat. Quod vero qualiter ex similibus et dissimilibus, deque nec ex toto similibus, neque ex toto dissimilibus omnis harmonia jungatur, licet aetate et merito me praecedas, a me doceri cupis. Ne aegre feras, reverende Pater, si differo; quia quod petis, nisi fallor, non est tuae aetatis neque valitudinis. Sufficiat tibi in quantum facultas suppetit, regularium modorum initia et fines, ascensiones, nec non et descensiones in monochordi plana superficie nosse, et gravium acutorumque sonorum demulceri dulci modulamine. Ceterum quaestionum tuarum non immemor, quid de praevaricatione Salomonis Augustinus doctor egregius senserit, quidque interpres [Col. 0805D] et expositor divinae legis Hieronymus de ejus paenitentia scripserit, vel ubi illum catholicae fidei defensor Ambrosius sanctum appellaverit paucis intimabo.

In expositione libri Genesis ad litteram, libro X Augustinus de eo: »Salomon, inquit, vir tantae sapientiae, numquidnam credendum est quod in simulacrorum cultu credidit esse aliquid utilitatis? [Col. 0806C] Non; sed mulierum amori ad hoc malum trahenti resistere non valuit, faciens quod sciebat non esse faciendum; ne suas quibus deperibat atque defluebat delicias contristaret.« Item Hieronymus in libro explanationum super Ezechihel XIII: »Domui, inquit, Israhel eorum qui animo conspiciunt Deum, ostenditur domus, hoc est templum, quod Ezechihol situm in monte conspexit. Et non solum in monte, sed, sicut nunc dicitur, in summitate montis. Quam nequaquam illam putemus, quae a Salomone constructa narratur in Regum et Paralipomenon libris; illa enim alterius ordinis atque mensurae est, et in singulis magnam habens diversitatem; tantumque inferior templo quod nunc ostenditur Ezechiheli, ut non solum cultores ejus vel aeditui, sed et ipse fabricator [Col. 0806D] ejus Salomon peccaverit, et offenderit Deum, licet postea egerit paenitentiam, scribens Proverbia in quibus ait: Novissime ergo egi paenitentiam, et respexi ut eligerem disciplinam.« Ambrosius quoque in libro Hexameron mentionem ipsius faciens »quoniam, inquit, et elephantos vides tibi subditos, et leones subjectos, nosce te ipsum, o homo, quia non ut ferunt Apollinis Pythii, sed Salomonis [Col. 0807A] sancti est, qui ait: Nisi scias te, formosa inter mulieres.«

De abortivis vero foetibus, postquam in uteris matrum vivere coeperint, quod originalis peccati poena teneantur obnoxii, sanctus Augustinus in libro quem De fide ad Petrum diaconem scribit, inter cetera sic ait: »Firmissime tene, et nullatenus dubites, non solum homines jam ratione utentes, verum etiam parvulos, qui sive in uteris matrum vivere incipiant, sive jam de matribus nati, sine sacramento sancti baptismatis, quod datur in nomine Patris et Filii et Spiritus sancti, de hoc saeculo transeunt, ignis aeterni sempiterno supplicio puniendos; quia etsi peccatum propriae actionis nullum habuerunt, originalis tamen peccati damnationem carnali conceptione et nativitate [Col. 0807B] traxerunt.« In libro quoque Enchiridion idem doctor scribens ad Laurentium, de hac quaestione plenissime disputat.

His ita explicitis, restat de origine ammarum solutio quaestionis. Quam ne modum epistolae excedens, aemulis qui dum mihi detrahunt, semetipsos illudunt, susurrandi occasionem praebeam, praescriptis auctorum nominibus, separatim subnectam. Illud vero beati Gregorii papae universalis, quod ad Secundinum reclusum scribit inquiens: »De origine animae inter sanctos Patres requisitio non parva facta est; sed utrum ipsa ab Adam descenderit, aut certe singulis detur, incertum remansit, eamque insolubilem professi sunt esse quaestionem. Si venerit in manus tuas dulcissimam mihi charitatem [Col. 0807C] tuam non moveat; quia, ut verbis ipsius qui habitaculum extitit Spiritus sancti loquar, nos affirmare nolumus, quod apertis testimoniis non approbamus.« Cassiodori etiam librum De natura animae, et primum Sententiarum librum Isidori legere ne pigriteris. Sed ne diutius diversorum opiniones librando, in his moras videar innectere, quid Isidorus in [Col. 0808A] libro De definitionibus ecclesiasticorum dogmatum senserit; quidque de hujusmodi quaestione disertissimus versificator Prudentius scriptum reliquerit, articulus demonstrabit. Vale in Christo, monachorum gemma fulgida, et ora pro me.

Sequitur Isidori de origine animae: Nihil incorporeum et invisibile usque humana substantia. Deinde versus Prudentii:

Occurrit dubitans hic dissertator, et illud;
usque:

Numen non liceat, plenum sibi semper et in se.

Deinde pergit Odorannus. Huc usque finis quaestionis tertiae de origine animae. Caeterum propagationem humani corporis tradunt naturalium scriptores rerum quadraginta et sex dierum numero perfici; [Col. 0808B] quia videlicet sex a conceptione diebus lactis habeat similitudinem, sequentibus novem convertatur in sanguinem, deinde duodecim solidetur, reliquis decem et octo formetur usque ad perfecta liniamenta omnium membrorum; et hinc jam reliquo tempore usque ad tempus partus magnitudine augeatur. Sex autem, et novem, et duodecim, et decem et octo, quadraginta quinque faciunt: quibus si unum adjecerimus, id est ipsum diem conceptionis, XLVI inveniemus. Id ipsum et nomen Adam, qui quatuor litteris scribitur, significat. Nam , quod est septemtrion, ab alpha incipit; et quod est occidens, a delta incipit; et , quod est oriens, ab alpha incipit; et , quod est meridies, a mi incipit; quae sunt quatuor partes orbis ab his [Col. 0808C] quatuor litteris incipientes; quae litterae, si in computo Graeco considerentur, XLVI faciunt; nam alpha unum, delta quatuor, iterum alpha unum, mi quadraginta, qui simul ducti XLVI reddunt.


Haec quoque qui legitis, rogo, reddite verba salutis,
   Nam mihi charta levis, pondus amoris erit.



OPUSCULUM V.
[Col. 0807]

Dimidiae parti animae suae, fratri et consacerdoti ROTBERTO, peccatis maximis obvolutus frater ODORANNUS quicquid amico amicus.

[Col. 0807D] Quod vere amicitia sit animorum societas, testatur, reverende frater, dulcior mihi melle dulcissimo, perfectissima tui animi charitas, quae me in tribulatione nuper posito non solum non erubuit, verum etiam ex pii cordis intimo lacrymas saepe fundendo, et frequenter supernae majestati hostiam laudis immolando, semper tremendum judicem, ut spero, mihi placatum reddidit. Nunc vero quia in retributione tanti beneficii nequaquam ignava opum pondera, quibus ad facinus nihil instructius cum habendi sitis incanduit, ad meritum nihil vilius cum ea sibi victor animus calcata subjecit; neque axiomata philosophorum, Stoicorumque sophismatum cavillationes, sed, quod his melius aestimas, recte modulandi notitiam a me tibi demonstrari postulas, pandam tibi evidenter in quantum dederit superna pietas. Et [Col. 0808D] primo musicarum chordarum nomina alphabeto continuo insignita praefigam: et sic demum regularium modorum nomina cum formulis subnectam. Nomina vero chordarum idcirco tibi designo, ut si forte, auxiliante superna gratia, notitiam modulandi in regulari monochordo obtinere valueris, quot intervallis toni inter se differant, dinoscere possis.


Sequitur mediocre opusculum de tonis musicae, cum musicis notis, etc., quam ego lucubationem peritis ejus artis, cujusmodi medio aevo erat, vulgandam aut illustrandam relinquo. Sic autem concludit Odorannus.

Ecce tibi, bone vir, protelata sed ut spero non inutili parenthesi, recte modulandi formulis levius quam potui traditis; restat ut si ad altiorem scientiam artis musicae pervenire non potueris, saltem totum monochordum quinque tetrachordis in tribus [Col. 0809A] generibus, diatonico videlicet, chromatico, et enharmonico, constare noveris; quorum primum dicitur hypaton, secundum meson, tertium synemmenon, quartum diazeugmenon, quintum hyperboleon. Symphoniis vero non, ut aliqui volunt, sex, sed quinque. Harum prima est diatesseron, constans epitrita proportione, id est sesquitertia, ut est ·IIII· ad ·III· Secunda diapente, constans hemiolia, id est sesquialtera, ut est ·III· ad ·II· Tertia diapason, constans dupla, ut est ·IIII· ad ·II· Quarta diapason et diapente, constans tripla, ut est ·VI· ad ·II· Quinta bis diapason, constans quadrupla, ut est ·VIII· ad ·II· Epogdous vero, id est tonus, vicem obtinens puncti, constat sesquioctava, ut est ·VIIII· ad ·VIII· Fit autem diatesseron consonantia in duobus tonis, et minori semitonio. [Col. 0809B] Diapente in tribus tonis, et semitonio minori. Diapason in tonis quinque, et duobus semitoniis minoribus. Ac per hoc diatesseron quattuor, diapente quinque, et diapason continet chordas octo. Ante omnia autem cavendum est cantori in praescriptis modorum formulis, ut omnis cantilena aut cum [Col. 0810A] sua differentia incipiat, aut epogdoo, id est tono, vel pleno enharmonio, id est duobus tonis, seu diatesseron vel diapente ab ea differat. Si vero vis nosse quid sit differentia: differentia est similium rerum quaedam dissimilitudo; vel, differentia est sufficiens discretio ad id quod susceperis discernendum.

Habes igitur, o mi dulce solamen laborum Rotberte, recte modulandi notitiam brevi schedula comprehensam, et utilitati multorum, si in ea non segniter studuerint, aliquantulum profuturam. Quae si in aemulorum manus devenerit, et eam, occulte lectitantes, publice subsannaverint, sua sibi componentes, si valuerint, illud beati Augustini dictum meminerint: Necesse est a pluribus plures fieri libros, diverso stylo sed non diversa fide. Commoneo autem [Col. 0810B] te et hortor ut orationum tuarum pennis me subleves, quatinus vincula criminum meorum, quibus, accusante propria conscientia, miserabiliter constringor, absolvi merear, Deo miserante, et aliquid memoria dignum posteris relinquere. Vale in Christo, custos mei animi, ut credo.



OPUSCULUM VI [(18) 1Kb] .
[Col. 0809]

Perfectae caritatis vinculo sibi conexis fratribus in monasterio sancti Leodegarii, oboedientiae pede magistram regulam sequentibus, Valcherio atque Rotberto, misericordia Dei indigens frater Odorannus quidquid sibi.

[Col. 0809B] Arduam et paene difficillimam rem, quam a me extorquere vultis, nequaquam ad praesens elimare praesumerem, nisi, fisus de Dei auxilio, vestris orationibus, ad id quod petitis, me extendi sperarem. Praesertim cum intra flumen Ararim, in castello qui [Col. 0809C] Malliacus dicitur, cum Gilduino archiepiscopo [(19) 1Kb] , quem ad erudiendum suscepi, maneam, et liberalium artium libris et instrumentis caream. Sed quia, ut olim legimus, nil tam difficile est quin facile fiat quod volens quisque faciat, repetita memoria voluntati vestrae pro posse satis faciam.

Dimensionem monochordi regularis, dulcissimi fratres, qua vos instrui postulatis, salva auctoritate Patris patriae domni Boethii, taliter agere potestis. Quia nervus dividi vel commensurari in sua natura non valet, adhibeatur lignum quadratum, et pleniter ad hoc opus usque ad unguem expolitum, cujus longitudo sit plus minus duorum manualium pedum, et crassitudo illius plus minusve unum possideat palmum. [Col. 0809D] Ad cujus ligni capita, assumpta geometricali regula, id est circino, duae circumducantur sphaerulae, quae sint unius mensurae. Deinde adhibeatur regula diligenter perpolita, quae, a centro primae sphaerae usque ad centrum secundae cum omni cautela deducta, rectum diametrum ipsorum circulorum reddat. Iterum adhibeatur circinus, et, inferiori sive eminentiori parte circulorum aptatus, ita ultimos fines priorum diametrorum tangat, ut iterum alia [Col. 0810B] diametra per crassitudinem illius ligni efficiat. Ab his deducatur recta linea, quae primae lineae diametrorum priorum matris sit par; tali cum cautela, ut inter se et alteram spatium mensurae unguis digiti auricularis efficiat. Quae plana superficies vim lineae [Col. 0810C] continens, taliter ut commensuretur, necesse est. Adhibita cum circino regula, dividatur in duas aequas partes. Iterum eaedem duae partes dividantur in alias duas, ita ut ipsa plana superficies tota dividatur a diametro usque ad diametrum in quatuor aequas partes. Nete hyperboleon [(20) 1Kb] igitur nervus obtineat finem dimensionis tertiae, et usque ad diametrum in octo partes dividatur, eique sua octava pars ut novenarium impleat numerum superaddatur; sicque tonus in sesquioctava proportione inter nete hyperboleon et paranete hyperboleon constituatur. Simili modo ut trite hyperboleon perficiatur, sesquioctavae proportionis a paranete hyperboleon usque ad destinatum sibi punctum regula servetur. Semitonium vero quod restat ad diatesseron consonantiam [Col. 0810D] perficiendam, sive ad tetrachordum hyperboleon implendum, investigatione hujusmodi est agendum. Dividatur cum circino hyperboleon chorda in tres aequas partes, et ipsa ejus tertia pars illi ut sesquitertiam proportionem efficiat superaddatur; sicque totus nervus nete diazeugmenon appellabitur.

Ad instar itaque hujus primi tetrachordi, quattuor quae sequuntur tetrachorda in genere diatonico agere [Col. 0811A] expedit. Adhibeatur iterum circinus ad diazeugmenon tetrachordum componendum, et nete diazeugmenon locum semitonii obtinens in octo partes dividatur; et sesquioctava ei sua pars obtinens toni spatium ad paranete diazeugmenon componendam addatur. Quod si quis levius et absque maximo labore agere voluerit, nete hyperboleon in duas aequas partes dividat, et medietatem ejus eidem addat, ut diapente consonantiam constantem tonis tribus et semitonio minore reddat. Idque de paranete hyperboleon faciat, ut trite diazeugmenon ad eam diapente consonantiam facientem obtineat. Quae ratio in reliquis tonis componendis servetur, eo tenore ut in diapente consonantia, quae sesquialtera proportione constat, tres toni cum semitono minore, ut [Col. 0811B] diximus, habeantur. Hujus siquidem diazeugmenon tetrachordi quae sit finalis videatur. Dividatur ad instar prioris tetrachordi nete diazeugmenon circino in tres aequas partes, et tertia pars ei superaddatur; sicque tota residua chorda paramese vocabitur.

Tetrachordum vero synemmenon taliter est metiendum. Spatiolum illud quod constat inter duas lineas, quae altrinsecus singula diametra possident, partiatur aequa dimensione in longitudinem, ut inferiorem partem diazeugmenon, et superiorem sortiatur tetrachordum synemmenon; et eum locum, quem retinet paranete diazeugmenon ad nete diazeugmenon, habeat nete synemmenon, toni scilicet distantiam; qui tonus conjungat hyperboleon tetrachordum cum diazeugmenon tetrachordo, et disjungat [Col. 0811C] synemmenon ab hyperboleon, et paene una eademque sit paranete diazeugmenon, et nete synemmenon. Simili modo trite diazeugmenon obtinens distantiam toni, et paranete synemmenon paene una habeatur. Ut vero trite synemmenon per consonantiam sumatur, trite hyperboleon in duas partes dividatur, et sesquialtera proportio aptetur. Hanc sequitur mese, potestate et nomine media, conjunctarum et mediarum tetrachorda conectens. Huic proxima lychanos meson sesquioctava constituatur, proportione sumpta a paranete diazeugmenon per consonantiam diapente. Ad hanc moduletur tonus parhypate meson, sesquialteram modulationem servans ad trite diazeugmenon. Finis vero hujus meson tetrachordi semitonium demonstrans ut inveniatur, [Col. 0811D] meson nervus tripertiatur, et sui tertia pars ut consonantiam diatesseron efficiat illi addatur. Lychanos quoque hypaton dudum continens quartam partem totius lineae, quae ab hypate meson sesquioctava proportione distare videtur, ad meson sesquialteretur. Ad instar vero hujus, ad lychanos meson diapente consonantiam servans, et ab eo tono differens, per hypate hypaton constituatur. Hypate autem meson tripertiatur, ut hypate hypaton semitonium continentem, sesquitertia proportione operetur. Ad hanc proslambanomenos, quae et sinistrae sphaerulae diametrum possideat, tonum et ad meson diapason.

[Col. 0812A] Hactenus de diatonico genere, quod est naturalius et durius. Ceterum duo genera reliqua tali ratione sunt metienda. Dividatur cum circino spatium continens tonum, quod est nete hyperboleon et paranete hyperboleon, aequaliter, et sui medietas illi addatur; et ubi circinus pedem fixerit, paranete hyperboleon chromatica constituatur. Trite vero diatonica, eadem sit et chromatica. Et in enharmonico genere sit paranete hyperboleon enharmonica, quae trite hyperboleon diatonica. Semitonium vero diatonici generis dividatur in enharmonico genere per diesin et diesin; et haec sit trite hyperboleon enharmonica. Illud quoque sciendum, quod omnis nete et paramese et mese et hypate et proslambanomenae in tribus generibus sint immobiles, et initia et fines [Col. 0812B] tetrachordorum operentur; et quod diatonicon genus constet duobus tonis et semitonio, et chromaticum genus tribus semitoniis incompositis, et majore et minore compositis, enharmonicum duobus tonis incompositis, et diesi et diesi.

His ita dispositis, humili mente deposco sanctitatem vestram, amantissimi fratres, ut mei miserendo orationum vestrarum remigiis me in salo hujus labentis aevi laborantem sustentetis, quatinus pervenire merear, auctore Deo, ad portum aeternae salutis. Si quis vero initia et fines, nec non ascensiones et descensiones, differentiasque tonorum ad plenum nosse desiderat, epistolam fratri et consacerdoti nostro Rotberto a me scriptam studiose sibi legat. Subjectas descriptiones cordis oculo contemplantes, valete [Col. 0812C] felices.


Deinde superpositis notis musicis habentur hi versiculi:


His poterit sollers signatum discere cantum
Schematibus super adscriptis sine voce magistra,
Si magada [(21) 1Kb] chordam discriminet in monochordo.
Haec etenim repetit vocis reflexio grata
Symphoniis pariterque tonis diaschismate bino.


Postea Salutatio apostolorum, ut inscribitur, pariter cum notis musicis:


Avete, mundi lumina,
Petre, Paule, sanctissima;
Quorum alter patibulo crucis
Conjunctus magistro, alterque
Ensis jugulo locatus caeli solio
Mundi gubernat machinam
Jam paene fini proximam.
Poscite nobis miseris, quos gravat
Moles criminis, ut vobiscum
Perpetua perfruamur laetitia.


Sequuntur diagrammata varia musica. Postremo prosequitur [Col. 0812D] auctor.


Omnium consonantiarum ratio.

Sciendum est quia proportio, id est comparatio numerorum, quae appellatur in arithmetica sesquitertia, id est altera tertia, sescus enim dicitur alter, appellatur in musicis diatesseron, ex duobus et quattuor, quia, duobus in medio consistentibus, duo extremi sibi invicem copulantur, ut est octonarius ad senarium: octonarius enim habet in se totum senarium, et ejus tertiam partem, id est binarium. Similiter quae in arithmeticis hemiolia sive sesquialtera, id est altera dimidia, appellatur in musicis [Col. 0813A] diapente, ut est novenarius ad senarium. Habet enim novenarius totum senarium, et ejus medietatem, id est ternarium. Et quae in arithmeticis dupla, in musicis appellatur diapason, ut est duodenarius ad senarium; habet enim duodenarius totum senarium duplo. Et qui epogdous, id est vicem obtinens puncti vel unitatis in arithmeticis, appellatur tonus in musicis, ut est novenarius ad octonarium; habet enim novenarius totum octonarium et ejus octavam [Col. 0814A] partem, id est unitatem. Tripla vero proportio in arithmeticis, appellatur diapason et diapente in musicis, ut est ·XVIII· ad senarium; habet enim ·XVIII· senarium triplo, bis autem duplum. Item quadruplum in arithmeticis, dicitur bis diapason in musicis, ut est ·XXIIII· ad senarium, habet enim ·XXIIII· totum duodenarium duplo, et senarium quadruplo, ut subjecta formula demonstrat. Sequitur in codice diagramma.



OPUSCULUM VII.
[Col. 0813]

Aremberto fratri Odoramnus plura salutis.

[Col. 0813B] Delectabilium quaestionum tuarum stimulatus affatibus, haec tibi pauca reddo devotus. Amalarius Lugdunensis Ecclesiae sacerdos, in suis opusculis responsorium beati Gregorii, cujus est initium »Aspiciens a longe« reprehendens, miratur quod in ullo prophetarum verba ipsius responsorii continua, ut sunt, minime repperiantur. Qui si subtilem mentis oculum adhibuisset, profecto non solum in nocturnis, verum etiam in diurnis officiis ejusmodi ratione composita nonnulla pervidisset, ut est »dicit Dominus, sermones mei.« Sed licet vas electionis et habitaculum Spiritus sancti domnus Gregorius defensione nostra non egeat, nos tamen minus studiosis, quid super hoc sentiamus, paucis elucidamus. Aspiciens a longe (subaudis ego Gregorius), id est, contemplatus post [Col. 0813C] multa tempora adventum Christi, ecce video Dei potentiam venientem, id est, oculo verae fidei intueor impletum illud quod ait Psalmista: »Excita, Domine, potentiam tuam, et veni, ut salvos facias nos.« Et ut ait Esaias propheta: »Ecce nomen Domini venit de longinquo.« Et nebulam totam terram tegentem (subaudis video), id est gloriam Domini totum mundum implentem; quemadmodum sapientia Dei Patris in laude sui fatetur: »Ego feci in caelis ut oriretur lumen indeficiens, et quasi nebula texi omnem terram. Ite obviam ei (subaudis cuncti fideles), id est, praevenite cum Psalmista faciem ejus in confessione; et dicite, id est, corde credite et ore confitemini, cantantes et psallentes in cordibus vestris Domino. Nuncia nobis si tu es ipse qui regnaturus es in populo Israhel, id [Col. 0813D] est, demonstra nobis per prophetas tuos nativitatem tuam sive judicium futurum, ostendendo nobis misericordiam tuam, ut salvi simus; vel, salutare tuum nobis notum faciendo, qui regis Israhel, id est viros videntes Deum. Illud vero, carissime frater, sollerter intuendum est, quod in psalmis vel prophetis futurum tempus pro praeterito, et praeteritum pro futuro, praesens quoque pro praeterito vel futuro, praeteritumque et futurum pro praesenti ponitur. Si cui displicent ista, perquirat sibi utiliora.

Praeterea, solvendo quaestionem dramatis, festinemus ad mysticam interpretationem Sunamitidis. Drachma, mae, primae declinationis, genus est ponderis, et est octava pars unciae, et appenditur scripulis [Col. 0814B] tribus. Drama, tis, tertiae declinationis, latine dicitur fabula. Inde modulatur antiphona in honore hujus virginis: Frequentate nobis dulcia cantica dramatis; quam nos Canticum canticorum dicimus Salomonis, in quo, post multa sub persona Ecclesiae, sanctae Dei Genitrici congrua reciprocando, in ejus admiratione taliter proclamat synagoga: »Revertere, Sunamitis, revertere, revertere, ut intueamur te.« Frequens proclamatio insinuat quod nimius ardor videndi eam versetur in uniuscujusque fidelis animo. Per Sunamitidem ergo, quae, ut in Regum libro legitur, in universa terra Israhel ad serviendum regi David perquisita, inventa est pulcra nimis, in cujus etiam sinu rex quievisse dicitur, beata et semper Virgo Maria figuratur, in cujus sinu Rex caelorum quievisse [Col. 0814C] creditur; et ex cujus immaculato utero, homo factus pro salute nostra, idem, Deus et homo, quasi rex de cubiculo suo processisse praedicatur. Recte autem de Sunamitide legitur: »Rex vero non cognovit eam,« quia beata Virgo Maria, virgo ante partum, virgo post partum, et virgo in partu, absque commixtione virili Deum et hominem nobis ineffabiliter protulit.

Alioquin, ea quae de Sunamitide figuraliter protulimus, restat ut de sancta Dei Ecclesia non habente maculam neque rugam mystice intelligamus. Dum enim de divinis Scripturis intellectum alicujus mysticae significationis exsculpere Deo donante nitimur, una cum Christi discipulis spicas manibus confricamus. Sunam, juxta veram Hebraicorum nominum [Col. 0814D] interpretationem, altitudo interpretatur; unde Abisag, inter filias Hierusalem speciosa, quae voluntatis ignorantia interpretatur, orta fuisse describitur; quam David rex, qui fortis manu interpretatur, suo lateri sociasse, sed eam minime cognovisse legitur. Adonias vero qui senior dicitur, per manum Bethsabe, quae domus septem, sive domus abbatizantium interpretatur, eam suo conjugio postulasse dinoscitur. Hic per manum Banaiae, qui instructor sive aedificator dicitur, Joiadae filii, qui sapiens interpretatur, interfectus esse scribitur. His paululum intermissis, Deo ducente, secundum capacitatem ingenioli nostri, redeamus ad solutionem mysticae propositionis.

[Col. 0815A] Per Sunam, quae altitudo interpretatur, aeterna Dei sapientia, id est Verbum Patris, per quod facta sunt omnia, recte intelligitur; de quo per Psalmistam dicitur: »Verbo Domini coeli firmati sunt;« et: »Omnia in sapientia fecisti;« de quo et per Salomonem dicitur: »Omnis sapientia a Domino Deo est, et cum illo fuit semper, et est ante aevum.« Cujus etiam excellentia Apostolus, usque ad tertium coelum raptus, mente contemplatus, proclamat: »O altitudo divitiarum sapientiae et scientiae Dei! quam incomprehensibilia sunt judicia ejus, et investigabiles viae ejus! Quis enim cognovit sensum Domini, aut quis consiliarius ejus fuit, aut quis prior dedit illi et retribuetur ei? quoniam per ipsum, et cum ipso, et in ipso sunt omnia; ipsi gloria et imperium in saecula saeculorum.« [Col. 0815B] Per Abisag vero, quae voluntatis ignorantia interpretatur, sancta electorum Ecclesia designatur, de qua per Salomonem dicitur: »Felix sterilis, et inconquinata! quae nescivit torum in delicto, habebit fructum in respectione animarum sanctarum.« De qua etiam Anna mater sancti Samuhelis, foecunditatem synagogae, et sterilitatem ejus ad tempus; demum vero futuram Ecclesiae foecunditatem, et synagogae sterilitatem adtendens, prophetando intulit dicens: »Sterilis peperit plurimos, et quae multos habebat filios infirmata est.« Quia revera, caerimoniis et animalium victimis veteris legis cessantibus, mater nostra sancta et immaculata Dei Ecclesia per fidem credentium et sacri baptismatis regenerationem Deo cottidie filios gignere non desinit. Porro [Col. 0815C] per David regem, qui fortis manu interpretatur, Dei Filius, qui vicit diabolum et mundum, recte intelligitur; de quo per Danihelem dicitur: »Aspiciebam in visu noctis, et ecce in nubibus caeli quasi Filius hominis veniebat: et datum illi regnum et honor; et omnis populus, tribus, et linguae illi servient: potestas ejus potestas aeterna, quae non auferetur; et regnum ejus, quod non corrumpetur.« Hominem etiam paradiso restituit, ut Psalmista ait: »Tu es, Domine, qui restitues hereditatem meam mihi.« Specialiter vero hereditas nostra dicitur Christus, ut idem Psalmista canit: »Dominus pars hereditatis meae;« et: »Beata gens, cujus est Dominus Deus ejus.« Qui ut nos hereditatem Dei esse ostenderet, subjunxit: »Beatus populus quem elegit Dominus in hereditatem [Col. 0815D] sibi!« His itaque dictis, vertamus stilum ad ordinem narrationis.

Per senectutem regis David bene intelligitur ultima pars praesentis saeculi, in qua Deus pro nobis homo dignatus est fieri. Per mortem vero ejus significatur vera mors Christi pro nostra redemptione in cruce pendentis. Porro per Sunamitidem, quae in omnibus finibus Israhel perquisita inventa est nimis pulcra, quae etiam regio lateri admixta eum fovisse, et in cujus sinu rex quievisse scribitur, sancta universalis Ecclesia, ut jam diximus, figuratur; quae, de omnibus gentibus congregata, per unitatem fidei Christo vero Regi creditur conjuncta, ut ait Psalmista: [Col. 0816A] »Adstitit regina a dextris tuis in vestitu deaurato, circumdata varietate.« In vestitus deauratione, cruor per quem redempti sumus sanguinis Christi, seu unctio chrismatis sacri; et in circumdatione varietatis, signatur varia distributio donorum Spiritus sancti. In sinu vero Ecclesiae Christus quiescit, dum post resurrectionem suam, ascensurus in caelum, apostolis dicit: »Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus.« Unde et Johannes ait: »Si diligimus invicem, Deus in nobis manet, et caritas ejus in nobis perfecta est.« Alioquin Adonias, qui senior interpretatur, antiquum Hebraeorum populum designat; qui, postquam Christum Dominum in cruce suspendens morientem [Col. 0816B] vidit, occasione veteris legis accepta, ecclesiam fidelium sibi subjugare voluit. Qui Sunamitidem per Bethsabe sibi dari postulat, dum carnalibus templi sacrificiis, neomeniis quoque et sabbatis, fideles Christi sibi subicere volens, a Hierosolymis fugat. Quem adgressus filius Joiadae, qui sapiens dicitur, Banaias, qui instructor sive aedificator interpretatur, interficit; dum sapiens architectus Ecclesiae, et instructor morum nostrorum vas electionis Paulus apostolus, scuto fidei armatus, galea salutis protectus, et gladio Spiritus sancti corroboratus, Judaeos increpans ait: »Vobis oportebat primum loqui verbum Dei; sed quoniam reppulistis illud, et indignos vos judicastis aeternae vitae, ecce convertimur ad gentes.« Qui et Corinthiis scribens [Col. 0816C] ait: »Circumcisus aliquis vocatus est? non adducat praeputium. In praeputio aliquis vocatus est? Non circumcidatur.« Et ad Galatas inquit: »Ego Paulus dico vobis quoniam, si circumcidamini, Christus vobis nihil prodest; quia in Christo Jesu neque circumcisio aliquid valet neque praeputium, sed fides quae per caritatem operatur. Et quicumque hanc regulam servaverint, pax super illos et misericordia Dei.« Simon quoque Petrus et Jacobus et ceteri apostoli his qui ad fidem Christi ex gentibus per baptismum conversi fuerant, ne circumcisioni et caerimoniis veteris legis subicerentur, istiusmodi scripta per manum Barnabae et Pauli in Actibus apostolorum misisse leguntur: »Visum est Spiritui sancto et nobis, fratres, nihil ultra imponere vobis [Col. 0816D] oneris, quam haec necessaria, ut abstineatis vos ab immundiciis simulacrorum, et sanguine, et suffocatis, et fornicatione.«

Alioquin denuntio ego [(22) 1Kb] omnibus qui nomine Christiano censentur, et hanc legem sibi a Spiritu sancto et a Christi discipulis datam non custodiunt, quia, nisi paenituerint, Christiani non sunt. Quod si Christiani non sunt, profecto, ut Johannes testatur, Antichristi, id est contra Christum stantes, appellari possunt; de quibus alibi legitur: »A nobis exierunt, sed non erant ex nobis; quod si fuissent ex nobis, permansissent utique nobiscum.« Sectatores vero hujusmodi vocantur haeretici, id est a Deo alieni [Col. 0817A] Ceterum rex Salomon, qui pacificus interpretatur, cujus, ut Regum historia refert, omnis terra desiderabat faciem videre, cujus etiam nutu Adonias interfectus est, pacificus Rex noster Jesus Christus Filius Dei vivi, »in quem,« ut apostolus ait, »desiderant angeli prospicere,« qui pacificavit per suum sanguinem quae in caelis sunt et quae in terra, allegorice intelligi potest; qui antiquum hostem expugnat, dum habitaculum nequitiae ejus Antichristum perditionis filium, qui elevatur et extollitur supra omne quod dicitur Deus aut quod colitur, exterminat, ut Apostolus manifestat: »Quem Dominus Jesus, inquit, interficiet spiritu oris sui, et destruet illustratione adventus sui.«

Amplius [marg. dicam]. Expeditis his quae ad [Col. 0817B] mysticam interpretationem Sunamitidis pertinere videbantur, operae pretium duximus moralitati convenientia huic opusculo addere pauca. In jam dictis canticorum Canticis, sub persona Sunamitidis sic se habent verba sapientis de Christo et Ecclesia prophetantis. »Si ignoras te, inquit, o pulcra inter mulieres, egredere et abi post vestigia gregum, et pasce haedos tuos,« quos alia translatio appellat agnos. Ecclesia Graece, Latine congregatio justorum dicitur, quae ignorare se dicitur, dum, originalis peccati pompis abnegatis, et idololatriae cultibus postpositis, praeterita cum Apostolo relinquens, in futuris sese extendere nititur. Pulcra inter mulieres [Col. 0818A] appellatur, dum conventiculis synagogae comparata, mundior per baptismum invenitur. Egreditur cum Abraham anima justi de terra et de cognatione sua, dum proprii corporis illecebras, voluptates, et carnalium sensuum transiliens desideria, humili mente festinat ad supera. Incedit post vestigia gregum, quando praecedentium prophetarum et apostolorum vestigia sequens, spiritalium doctorum dictis et factis inhaerere desiderat. Pascit agnos suos, dum, de virtute in virtutem conscendens, sibi et suis pabula divini verbi lectionibus inhaerendo subministrat. Quibus, pascua divini verbi decerpere gestientibus, ait Apostolus: »Tanquam parvulis in Christo lac vobis potum dedi, non escam.« Et Psalmista: »Gustate, et videte quoniam suavis est Dominus.«

[Col. 0818B] Talibus et his similibus anima virtutibus decorata, filia Dei meretur appellari; ut Spiritus sanctus per os David ei suggerendo intulit: »Audi, filia, et vide, et inclina aurem, et obliviscere populum tuum,« idololatriae sive titillationibus carnis reluctando; »et domum patris tui,« naevum originalis peccati, seu delectationes corporis, ne ad consensum usque perveniant, fugiendo. Et tunc digna eris audire vocem sponsi in die ultimo: »Tota pulcra es, amica mea, et macula non est in te: veni de libano, veni.« Quaestionum caritativa solutio, spe firma sit in Christo unius fidei nostrae valitudo.



OPUSCULUM VIII.
[Col. 0817]

[Col. 0817C] Quod omnis inaequalitas ab aequalitate progressa, qualiter ad aequalitatem redeat, inter doctos aliquando sit dubitabile, puriore mentis ratione vigentis est disserere. Vulgum vero quod dubitatio ipsa praetereat, Pater patriae [(23) 1Kb] evidenter declarat. Proportione igitur inmortalitatis, Omnipotentis providentia hominem in principio creavit aequalem angelis, qui, inobedientia mandatorum Dei, ex inmortali mortalis factus, proh dolor! in hujus aevi quam patimur aerumnam est expulsus. Sed creator illius nolens eum pati sempiternaliter, mittendo Verbum suum non solum ad aequalitatem supernorum civium illum revexit misericorditer, verum etiam super omnia creata extulit, ut ait Propheta, mirabiliter: »Omnia subjecisti sub pedibus ejus.« Illud vero licet [Col. 0817D] de homine Christo Jesu specialiter sit praedictum, tamen illud evangelicum adtenta mente de illius membris est recolendum. »Quodcumque,« dixit idem Dominus, »ligaveritis in terra, erit ligatum in caelis; et quodcumque solveritis in terra, erit solutum in caelis.« Hujusmodi potestas, Spiritu sancto cooperante, apostolis per intervalla temporum eorumque successoribus tradita, a fidelibus corde credendum et ore confitendum est quod maneat inconvulsa.

[Col. 0818C] Cujus vigore nobiliter pollens sancta Senonensis mater Ecclesia, Christi Jesu morte redempta, et almi martyris Saviniani Galliarum primatis verbis edocta, beati etiam protomartyris Stephani sanguine dedicata, ad praesens una cum consensu et voluntate illius [(24) 1Kb] regis inclyti Francorum, conprovincialiumque episcoporum et procerum abbatumque et clericorum, nec non utriusque sexus fidelium, proclamat sibi domnum illum [(25) 1Kb] fieri pontificem summum; de cujus bonis actibus gaudens effecta, ad hoc opus dignum et idoneum, in quantum humana fragilitas nosse permittit, eum fore denunciat. Sub illius igitur praevidentia, explosa omni controversia, in summi opificis servitio militare deliberantes, qui per inoboedientiam ad ima ruimus, oboediendo aequales angelis [Col. 0818D] fieri obtamus, quatinus, digito discretionis tacti, et plectro piae admonitionis repercussi, una cum illo in abstinentiae tympano et unanimitatis choro mereamur gratulari. Sicque conjuncti quattuor principalium virtutum harmonia, valeamus semper istiusmodi laudare Deum consonantia: »Omnis spiritus laudet Dominum. (Si de abbate agitur, conveniens ratio loci et personarum honeste immutetur [(26.) 1Kb]



OPUSCULUM IX.
[Col. 0819]

[Col. 0819A] Seniores et fratres, audire debetis quare hic estis congregati. Deus omnipotens quando primum hominem creavit, liberum illi arbitrium contulit. Ipse vero libero arbitrio male usus, esu pomi vetiti, deliciarum sede, manente libero arbitrio, est privatus. Cujus sequaces per multa tempora a via veritatis oberrantes, et idolis servientes, auctorem suum penitus ignorabant: quoad usque omnipotens Deus, oboedientia famuli sui Abrahae placatus, circumcidi illum voluit. Et postmodum per sanctum Moysen amicum suum semen ejus de servitute Aegyptia liberans, et eundem ipsum praeesse populo suo volens, per manum illius ei legem tradidit. De cujus spiritu postquam Aaron et filios ejus ad pontificatus honorem elegit, Dei providentia sumens septuaginta viros [Col. 0819B] qui una cum illo populo praeessent, replevit. Quorum posteritas dum per successiones temporum usque ad Samuhelem prophetam perduraret, David regem de quo dicit Deus: »Inveni David secundum cor meum,« eidem genti contulit. De cujus stirpe Dominus Jesus per voluntatem Patris, cooperante sancto Spiritu, inmaculatam carnem ex inmaculata Virgine sumens, duodecim apostolos elegit, et appellari ab eis Dominus et Magister voluit. Quibus ab eo sancta mater Ecclesia ejusdem Domini Jesu sponsa commissa, et ligandi atque solvendi potestas collata, quamdiu mundi hujus orbita volvitur, in eorum successoribus, eis scilicet qui episcopi vocantur, manet stabilis et firma.

Animadvertite igitur, fratres karissimi, qua ratione, qua pietate, qua misericordia, qua moderatione [Col. 0820A] erga humanum genus Deus omnipotens utitur, dum non hominibus angelos, archangelos, sed homines sibi natura consimiles praeponere dignatur. Expedit ergo vobis ut exhibitione bonorum operum Deo placeatis, quatinus sacerdotes et principes Deo dignos, qui vobis verbo et exemplo ad caeleste regnum praebeant pergendi ducatum, habere possitis. Praeterea noverit fraternitas vestra sanctam Trecasinensem Ecclesiam, morte sui praesulis viduatam, expetisse domni Gilduini archiepiscopi nostri [(27) 1Kb] praesentiam, juxta sanctorum canonum censuram, quatinus illi concedat sponsum et pastorem congruum. Cujus petitioni libentissime annuens, una cum consensu et voluntate domni nostri Hainrici [(28) 1Kb] Francorum regis, et suffraganeorum suorum, [Col. 0820B] Carnotensis scilicet episcopi, Aurelianensis, Parisiensis, Meldensis, Nevernensis, Antissiodorensis, nec non et procerum Francorum, totiusque cleri et populi adplausu, dat ei quem praesentem cernitis domnum Mainardum, hujus sanctae matris Ecclesiae sancti Stephani archiclavum [(29) 1Kb] , pastorem, et sponsum, nobili stirpe progenitum, et bonis moribus ornatum. Unde postulamus caritatem vestram, karissimi fratres, ut in excelso voces extollentes, quid super hoc vobis placeat proclametis. Hunc versiculum repetitum tertio, prosequatur decentissima cleri electio, deinde metropolitani et omnium conprovincialium, si fieri potest: sed non minus quam trium episcoporum, metropolitano praesente, benedictio.



OPUSCULUM X.
[Col. 0819]

Sanctae matris Ecclesiae Senonum archiepiscopo Gilduino, maxima corporis invalitudine detentus Odorannus syncellita, aemulari meliora charismata.

[Col. 0819C] Quod studio lectionum divinarum obtinere valeamus, unde nova et vetera proferre queamus, ad id faciendum provocant nos beatae memoriae praedecessoris vestri Leutherici archiepiscopi mirifici actus, qui semper juxta Apostolum in oratione assiduus, et in meditatione legis Dei permansit indefessus; cujus praesentia corporali si ad praesens dignum fuisset perfrui saeculum, nequaquam pullulasset nova haeresis Burgundionum [(30) 1Kb] , qui, ut mihi innotuistis, asserunt se rebelli mente nil debere suis episcopis, si ab illis ad emendationem ut veniant, canonice vocati, venire distulerint pro suis flagitiis. Quibus, ne remaneant in tanto errore, proferendum est antidotum ex divinarum legum auctoritate. Inter cetera [Col. 0820C] sanctae exhortationis affamina, Domini Jesu cum apostolis loquentis sic se habuerunt verba: »Qui vos spernit, me spernit.« Quorum vicem sacerdotes Ecclesiae tenentes, majori injuria non possunt lacessiri, quam si, verbum divinum subministrantes, spernantur a subditis. Quibus, ne vilipendatur vigor ecclesiasticus, e diverso occurrunt leges mundanae a Christianis imperatoribus Spiritu sancto inspirante promulgatae, quibus praecipitur ut triplo componantur omnes sacerdotum injuriae. Gloriosi quoque imperatoris Karoli luce clariora extant capitula, in quibus continentur hujusmodi scripta: »De vocationibus, quas faciunt episcopi, praecipimus ut, qui eas neglexerit, tripliciter componat. Quod si [Col. 0821A] excommunicatus ad satisfactionem venerit, canonice suscipiatur.«

His ita expensis, si vultis nosse qualiter tripla fiat compositio, paucis intimabo. Omnis injuria cujuscumque senioris vel advocati, sive despectus seu contemptus, excepto regis et sacerdotum, ·LX· solidis, id est pretio trium librarum multatur. Multiplicatus igitur ternarius per ternarium excrescit in novenarium. Haec est lex primae vocationis episcopi, si spreta fuerit. Novenarius vero ductus per trigonum, reddit vicesimum et septimum numerum. Consequenter ergo haec est [Col. 0822A] lex secundae injuriae. Vicesimus quoque et septimus numerus, per trigonum auctus si fuerit, in octogenarium et unum numerum exsurgit. Et haec est lex injuriae sacerdotalis tertiae. Si quis vero, quod absit! jugo diaboli mancipatus, culpis suis exigentibus, secundum mandatum Domini nostri ut ethnicus et publicanus ab ecclesia fuerit ejectus, et juxta Apostolum, Sathanae, ut spiritus salvus sit in die Domini, in interitu carnis traditus, ad Ecclesiam catholicam reverti voluerit: in primis, ut dictum est, sacerdoti satisfaciat; et sic demum paenitendo reconciliationem, ut mos est ecclesiasticus, obtineat. Valete.



OPUSCULUM XI.
[Col. 0821]

Desiderabilibus maximaque veneratione suscipiendis Masciacensis coenobii fratribus, gratia Dei non suis meritis, abba Ingo [(31) 1Kb] donum perfectae caritatis, et bravium aeternae remunerationis.

[Col. 0821B] Variis hujus saeculi perturbationibus, karissimi fratres, commoti et diversis malis afflicti, causam eorumdum malorum debemus agnoscere, et cognitam auxiliante Dei misericordia evitare. Causam prosperitatis et adversitatis Spiritus sanctus demonstrat his verbis: »Justitia elevat gentem, miseros facit populos peccatum.« Peccatum, quo miseri efficimur, hoc esse credibile est, quod, cum fide simus Christiani, destruimus proh dolor! factis aliquando professionem monachi. Et quia beatitudini sempiternae felicitatem praeponimus temporalem, et illam nisi resipiscamus perdimus, et hanc quae quantulacumque posset esse, si recti esse vellemus, non adprehendimus. Quia ergo vindicta Dei et in hac vita temporaliter incipit, et usque ad alteram, quae finem [Col. 0821C] non habet, nisi conversio subveniat, pertendit, sive praelati sive subjecti omnem deponamus excusationem. Et cum sibi unusquisque nostrum sit conscius in quibus maxime Deum offendit, communiter eum et oboedienter audiamus monentem: »Redite, praevaricatores, ad cor. Itemque: Lavamini, mundi estote, auferte malum cogitationum vestrarum ab oculis meis; quiescite agere perverse, discite bene facere,« ut per paenitentiae salubrem cursum perveniatis ad indulgentiae tutissimum portum. Ita valebimus non solum effugere mala praesentia, verum etiam bona sperare ventura. Dediscamus sola carnalia appetere, de consequendis spiritalibus aliquando cogitemus.

Et ut nostrae cupiditates temperentur, et modum [Col. 0821D] aliquem teneant, veniat nobis in memoriam celer eorum transitus, quos in dignitatibus hujus saeculi admodum florentes vidimus, nec obliviscamur quod [Col. 0822B] eos cottidie sequimur. Ad mortem enim sine intermissione properamus. Repetamus mores quibus hactenus ordo monasticus crevit et viguit. Nullae sint fictiones, nullae conspirationes inter nos qui patrem invocamus Deum; quibus dicunt pontifices: Pax vobis; et pro quibus omnes concorditer orant sacerdotes: Da propitius pacem in diebus nostris, et: Pax Domini sit semper vobiscum; et quibus polliceri Deus dignatur: »Beati pacifici, quoniam filii Dei vocabuntur.« Illa comminatio ejus non videatur nobis contemptibilis: »Vae illi, per quem scandalum venit!« ne forte, quod ipse avertat, sola vexatio, ut ait Esaias, det aliquando intellectum auditui, ut, infelici experimento, quod nunc non credimus, aut nos nescire fingimus, in tormentis positi sentiamus.

[Col. 0822C] Illud autem neminem nostrum fugiat, a doctissimis viris usque ad nostram aetatem probatum et creditum, quia per concordiam parvae res crescunt, per discordiam vero maximae dilabuntur; ne forte, dum cupimus nostra securius tenere, vel ad transitoria capienda felicius conscendere, justo Dei judicio ruina nos labentis saeculi, quam nostris discisionibus praeparamus, involvat, et in perniciem animae et corporis pertrahat. Haec nostrae humilitatis quantulacumque admonitiuncula, praesenti tempori congrua, dum ad vos, dulcissimi patres vel fratres, pervenerit, volo ut in conventu fratrum recitetur, ut per illam cunctis fratribus parvitas nostra ad memoriam revocetur. Spero enim, omni dubitatione submota, peractis diebus festis Dominicae resurrectionis, [Col. 0822D] si Deus vitam concesserit, me apud vos futurum, ac penes vos aliquandiu moraturum. Valete.



OPUSCULUM XII.
[Col. 0823]

[Col. 0823A] Quod omnis homo ad amandum et colendum Deum creatus sit, testatur his verbis Ecclesiastes in fine sui sermonis: »Deum time, et mandata ejus observa, hoc est omnis homo;« id est, ad hoc creatus est omnis homo, ut Deum timeat et mandata ejus observet. Verus quoque concionator noster Dominus Jesus, inter cetera melle dulcissimo dulciora, talia suis discipulis profert affamina: »Quod vobis dico, omnibus dico, vigilate;« et: »Timete eum qui potest animam et corpus perdere in gehennam.« Qui etiam adpropinquans passioni, unanimitatis patientiam servare eos sic docuit: »Mandatum novum do vobis ut diligatis invicem, sicut dilexi vos.« Et ascendens in coelum, orando Patrem, intulit dicens: »Non pro his rogo tantum, sed pro eisqui credituri sunt per verbum eorum [Col. 0823B] in me, ut et ipsi in nobis unum sint.« De sectatoribus quoque hujusmodi Lucas in Actibus apostolorum dicens, taliter intonuit: »Multitudinis autem credentium erat cor unum et anima una, et erant illis omnia communia.« Igitur dum per multa annorum curricula istis et his similibus sancta electorum Ecclesia ab apostolis fundata polleret virtutibus, omnium bonorum invidus diabolus, malignum virus adinventionis suae in haereticorum mentes fundens, discidia inter fideles ebullire fecit, et unanimitatis virtutem in quantum potuit perturbavit. Sed sancta Ecclesia supra firmam petram, id est Christum, bene fundata, nullis haereticorum perturbationibus concuti potuit, quae, Spiritu sancto doctorum spiritalium pectora perlustrante, inmobilis permansit.

[Col. 0823C] E quibus legislator Benedictus, unanimes congregare studens in Dei domo, scripsit monachorum regulam, discretione praecipuam, sermone luculentam, in qua evidenter ostenditur quanta sit unanimitatis virtus. Quia vero, ut Apostolus ait, non omnium est fides, tamen omnium beneficium est in fratres. Licet sancta universalis Ecclesia diversis in ordinibus distributa sit, tamen unius caritatis visceribus enutritur et gubernatur. Cujus amore succensa humilis congregatio sanctorum apostolorum Petri et Pauli, sanctorum quoque apostolorum Saviniani et Potentiani [(32) 2Kb] sociorumque eorum Senonensis vici, desiderat fraternitati suae conprovinciales presbyteros, seu quoslibet fideles, ad hoc [Col. 0823D] opus suscipiendum idoneos sibi conecti vinculo caritatis, non solum corporaliter verum etiam spiritaliter; [Col. 0824A] eo videlicet tenore ut, si aliquis ex illis in infirmitatem deciderit, ab abbate vel a fratribus, more ecclesiastico, seu a ceteris conpresbyteris visitetur; et, si defunctus fuerit, ab unoquoque monacho sacerdote, seu a ceteris presbyteris pro salute animae ejus septem missae canantur; in conventu vero fratrum post primam horam diei, ante quam litania agatur, psalterium ex integro decantetur.

Pro talione vero hujusce rationis, id quod praescriptum est fieri pro presbyteris, similiter fiat pro monachis ab ipsis presbyteris vel monachis. Et per singulos annos, sicut in festivitate omnium sanctorum jejunium neglectum, sive festivitas neglecta fuerit, persolvitur; sic in prima subsequenti die [Col. 0824B] commemoratio omnium fidelium defunctorum, causa karitatis Dei, in eodem monasterio ab abbate vel a fratribus conprovincialibus sollempniter agatur, eleemosyna publica in pauperes, et refectione karitatis corporaliter subsequente. Et ut haec exhortatio perpete (ita cod.) vigeat, praesentium fratrum nomina adnotamus; et ut deinceps defunctorum fratrum nomina designentur, obnixe precamur. Ea ratione firma, ut more ecclesiastico postquam exhortatio orationis post offertorium missae a presbytero facta fuerit, subdiaconus retro altare stans virorum familiarium nomina et mortuorum loco opportuno recitet.

Praeterea sciendum est quod si difficultas, aut loci [Col. 0824C] aut temporis, aut cujuslibet rei, visendi infirmum venerit, unusquisque in suo loco, sicut supra dictum est, solatium fraternae karitatis illi persolvat; et si obierit, similiter faciat. Et si monachos taeduerit cantare psalterium, agant missam pro mortuo in conventu fratrum. Ipsa die qua testamentum istud in capitulo sancti Petri per textum sancti Evangelii alternatim confirmatum est, sancitum est ut a duodecim presbyteris ex his qui foris sunt singulae missae in unaquaque hebdomada per singulos apostolos decantentur; et in conventu monachorum in omnium apostolorum veneratione semel in hebdomada missa agatur. Ceteri vero presbyteri vel fratres per unamquamque hebdomadam pro animabus omnium defunctorum [Col. 0824D] fidelium unam missam cantent singuli, quatinus illis a Deo requies donetur, et nobis pacis [Col. 0825A] tranquillitas, et terrae fertilitas, apostolorum interventione, et vitae felicitas conferatur.

Qualiter ea, quae praedicta sunt, agenda sint.

Convenientibus fratribus in unum, finita lectione, dicatur ab abbate: Flectamus genua. Et finita oratione dicatur: Levate. Deinde adstantibus omnibus dicat abbas, praemissa salutatione, id est Dominus vobiscum, hanc orationem:

[Col. 0826A] Deus qui corda fidelium sancti Spiritus illustratione, etc., ut in hodierna liturgia. Item aliam: Deus, cui proprium est misereri semper et parcere, etc., ut in h. l. Denique aliam: Praesta, quaesumus, omnipotens et misericors Deus, cunctis fidelibus defunctis veniam, viventibus indulgentiam; ut, te largiente, pariter ad vitam pervenire mereamur aeternam. Per etc.



OPUSCULUM XIII.
[Col. 0825]

Didascalo sanctae Aurelianensis Ecclesiae, et monasterii sancti Aviti archimandritae Ayrfredo, nec non Hugoni sanctae matris Ecclesiae Senonensis archidiacono, misericordia Dei indignus frater Odorannus orationum fidelium munus.

[Col. 0825B] Si, cum gyrovagis diversorum cellas circuiens, gulae illecebris et propriis voluptatibus deservirem, aut cum bubulcis durissimo vomere glebas vallium gelu urente et aestu verterem, fortassis nemo invideret. Quia vero, in coenobio residens, subtilium rerum quae sunt, et quae inmutabilem sui essentiam sortiuntur, investigare diligenter veritatem cupio, maledicta et obprobria ab aemulis sustineo, erecta quasi ex quodam praecipiti mente profundo, eorum respondere detractioni compellor. Quorum quia, ut in lamentatione mea scripsisse me recolo, magis elegi reprobis reticere quam respondere, nequaquam responsum [Col. 0826B] darem, nisi, arcuato ictu me confodere nitentes, sibi ipsis miseri venenata lingua mortiferum anthropomorphitarum virus inferrent. Itaque dum mihi, invidia stimulante, a veritate desipientes, quod, de Deo male sentiens, manibus detruncatum vel quibuslibet membris debilitatum, quod absit! illum dixerim obiciunt, in jam dictam haeresim, Deum corporalibus liniamentis conpactum esse asserentes, praecipites corruunt. Quibus e diverso occurrit beatus Augustinus ferendo catholicae fidei antidotum, De Deo, inquiens, nihil corporaliter effigiatum credendum est [(33) 1Kb] .

[Col. 0825] Sequitur in codice hymnus prosaicus, sive ut Graeci loquuntur canon, cum tonis musicis in laudem SS. Saviniani, Potentiani atque sociorum, cujus auctor videtur ipse Odorannus, quandoquidem nomen suum ipse deinde apponit in codice, ut infra videbimus. Pretiosam arcam S. Saviniano fecisse Odorannum, jussu et impensis regis Roberti et reginae Constantiae, narratur in Annalibus Bened. ad an. 1016, 1025, 1028, ob solemnem reliquiarum ejus translationem, quo tempore tunc etiam hymnum ab eo scriptum fuisse opinor. Caeteroqui universum illum honorem sanctis martyribus impensum, ductamque supplicationem, nemo luculentius scripsit quam ipsemet Odorannus in Chronico ad an. 1031.


IN SANCTUM SAVINIANUM SOCIOSQUE EJUS.



HYMNUS.
[Col. 0825]

[Col. 0825C] Sancte Saviniane, martyr Christi pretiose, una cum tuis sociis, quaesumus, ora pro nobis. Evovae. O mirum tirocinium Senonensis Ecclesiae praesulum, quo ovile daemoniis mancipatum pastorem recognovit pastorum! O decus pontificum, et honor certantium, nobis famulantibus non denegetis vestrum subsidium! Gratuletur temporaliter fidelium turba sanctorum, Saviniani ac Potentiani celebrando sollemnia Hierusalem aeternalis, pro quorum tripudio Christum laudans exultat. Regem regum omnium collaudemus Dominum, qui sibi Savinianum praeelegit sanctissimum, atque Potentianum coheredem fecit suum. Savinianus pontifex Hebraeus fuit genere, et ex Christi discipulis, quos binos jussit progredi. Hic [Col. 0826C] priscae legis edoctus erat valde dogmatibus. Ab ore quoque Domini verba salutis didicit. Conexit huic caritas, sociavitque probitas viros praeclari meriti rectae fautores fidei; qui, Christi facti praevii, miraculis et praeclui, cum ceteris discipulis pacem ferebant populis. Evovae. Christus ut astra petiit, apostolorum principi probi viri sunt additi, parentes ejus monitis. Adepta sede cathedrae urbis Petrus Romuleae, Savinianum convocat, hortans ut Gallos adeat [(34) 1Kb] . Evovae. Gloriosis martyribus Christi Saviniano atque Potentiano sollemnia celebremus, qui Galliam Senonis ab errore revocantes, dato proprio sanguine, caelestia meruerunt. Regi regum Christo Domino munus acceptabile perditi populi reportantes, [Col. 0827A] caelestia, etc. Sanctus princeps Ecclesiae Petrus hos admonuit in Gallia divini verbi semina spargere, cujus imperio hanc arcu fidei expetierunt. Famosam urbem Senonum diaboli abstrahunt a cultura, et pro vera ac catholica fide, hanc arcu, etc Dum devotus archipraesul Savinianus oppidum Senonum adisset armis spiritalibus undique munitus, infidelium animos ad amorem sui convertit, eorumque cervicibus jugum Christi suave et onus leve indidit. Nefanda siquidem paganorum conamina contrivit, et de hostibus feliciter triumphavit. Superni quippe pneumatis insignitus praesagio, summus antistes adiit Senonensem mox metropolim. Evovae.

Virtutis cujus specimen electi Christi milites praeclarus Potentianus Altinusque prosequuntur. Evovae. [Col. 0827B] Insistunt porro conatu magnanimo gentilibus, destruentes phanatica, firmantesque Christi jura. Evovae. Miratur cohors profana inauditum Christi dogma, atque venisse celebres sapientiae proceres. Evovae. Hinc fulgente praeconio miraculorum plurimo, certatim petunt populi baptisma Christi consequi. Evovae. Horum antiquis triumphis se dolens hostis opprimi, saevis improborum dolis athletas Christi perimit. Evovae. Pauper spiritu Savinianus, et locuples pinguedine terrae Senonum populus, dum in via hujus peregrinationis sibimet obviantes concordarent, utrisque cooperatus est Dominus; illi instruendae veritatis et fidei constantiam, huic credendi et obsecundandi conferens efficaciam. Utrisque, [Col. 0827C] etc. Inclytum Potentianum praesulem, piumque Altinum Dei verbi comministrum mittit Roma aurea. Hi simul pro Deo exquisita perferunt supplicia, exemplum patientiae et virtutis in summo pontifice cernentes. Hi simul, etc. Laudabilis Potentianus genera tormentorum ultro currens, fide tandem roboratus in Christo, cervicem praebet, animam sanguine laureatus Domino reddens. Corpus ejus, bestiis et avibus expositum, sola Dei providentia permansit intactum. Animam, etc. Gloriosus athleta Domini Savinianus pontifex, feliciter pro Christo multos agones perpessus, tandem paganorum mucrone, ut diu optaverat, jugulari non differens, rebus humanis exemptus ad laborum praemia demigravit. Accitus namque in eorum pestilenti concilio, ac capitali sententia [Col. 0827D] dampnatus pro Christo, rebus, etc.

O felix et digna laude sanctorum momentanea passio, facta fidelibus populis salutis reparatio! Evovae. Beato Saviniano gratulante in milibus populi ad baptisma pervolantibus, anguis veternus ministros erroris sui in sanctum antistitem excitavit. [Col. 0828A] Dum cernit cultus simulacrorum et laqueos sui machinamenti denodare hostis antiquus, ministros, etc. Egregius Savinianus, in agone decertans, novissima diro impiorum mucrone pro Domino subiit egregie tradito capite, illico caelos scandens praemia laborum consequi meruit. Funus ejusdem fidelium discipulorum manibus infertur mausoleo. Praemia, etc. Hodie beatus Savinianus cum collegio fratrum cucurrit mundi certamina; hodie fuso sanguine sumpsit palmam gloriae; hodie carne solutus in caelum sequitur Agnum Dei Filium. Mirabile et beatum decus sanctorum, in caelis coronabile, et in terris venerabile! Hodie carne solutus, etc.

Athletam Domini Savinianum per iter martyrii gradientem sequitur grata amicorum clientela, sanctus [Col. 0828B] videlicet Potentianus, aeque nobilis Altinus, inclytus Eodaldus, et sanctus Serotinus. Mortis namque ab impiis discrimine multati, martyrii gloriam assequi meruerunt. Sanctus, etc. Gloria Patri et Filio et Spiritui sancto. Messis cultores Domini, Savinianus et Potentianus inclyti, reportarunt semina a Christo data duplicia. Evovae. Hi karitatis geminae resplendentes munere, Dei amore et proximi enituerunt plenissime. Evovae. In medio luporum agni positi a Domino sancti martyres Christi, sacculum et peram ceteraque xenia spreverunt pro Christo mente promptissima. Evovae. Rutilantes miraculis reversi sunt iidem sancti discipuli congaudentes ac dicentes Domino: Ecce nobis [Col. 0828C] subjiciuntur daemonia in virtutis tuae potentia. Evovae. Nolite, inquit Christus, gaudere quod dominamini spiritibus, sed gaudete quia nomina vestra scripta sunt in caelis. Evovae. O clarissima martyrum gemma, Saviniane, veniam nobis obtine tua sancta intercessione, et subveni in angustiis et afflictione. Da nobis, martyr pie, auxilium de quacumque tribulatione, et subveni. Gloria Patri et Filio et Spitui sancto. Hodie athleta Domini gloriosus, Savinianus pontifex, grata amicorum clientela prosecutus, ad laborum suorum praemia demigravit; cujus apud Deum pia intercessio absolvat nos ab omni periculo! Evovae.

Celebri laudum jubilo persolvamus odas Christo, recensentes gloriosum Saviniani trophaeum, ejusdem [Col. 0828D] quoque clientum triumphale tripudium; horum precatu, caelico quo fruamur subsidio. Egregius triumphator Savinianus cum caterva sociorum tormentis insequitur, capite plectitur; quibus superatis, exultant sine fine in conspectu Dei.


[Col. 0827] FINIS HUJUS OPERIS ET ADMONITIO LECTORI.

Auctore et gubernatore Deo, hunc, licet vigente ingenio, tamen jam caligante oculo et frigescente articulo, librum Odorannus paene sexagenarius exaravit monachus. Vos qui legitis, orate pro eo.




[Col. 0829]
EPITAPHIA SENONENSIA.





[NOTA.]

In subsequente ejusdem codicis pagina, vetere aeque manu scribuntur episcoporum quinque Senonensium epitaphia; duoque insuper alia monachorum Senonensium, nempe Rainardi abbatis, et Ludovici olim comitis. Utrum haec collegerit in hoc codice ipse Odorannus (qui certe cunctis fuit junior), an quilibet alius, incertum est. Vix autem dubito quin haec epitaphia doctis Gallicanarum antiquitatum cultoribus explorata sint. Sed nihil interim vetat, quominus hic a me attexantur. Mortuarios autem singulorum annos ex Annalibus Benedictinorum ascripsi.



EPITAPHIUM DOMNI EGILONIS ARCHIEPISCOPI. (Obiit an. 870.)
[Col. 0829A]

Artus almiflui conduntur hic tumulati
   Praesulis Egilis, quem capit aula poli.



EPITAPHIUM ANSEGISI ARCHIEPISCOPI [(35) 1Kb] .


Anseisus Senonum praesul hic clausus habetur.
   Judicio Christi surget et ipse sui.
Galliarum primax (ita heic. cod.) papa Joanne levatus,
   Egregiis meritis hoc fieri meruit.
Hic Karolum regem Romanis imperatorem
   Constituit, Francis principibus placuit.
Gregorii papae secum caput adtulit istuc.
   Pacis amator, obit flebilis ipse piis.



EPITAPHIUM HELDEMANNI EPISCOPI [(36) 1Kb] . Obiit an. 958.)
[Col. 0829B]

Formosi coetus pastor, formosus et ipse,
   Heldemannus in hoc ecce jacet tumulo.
Martyris egregii pridem monachus Dionysi,
   Post urbis praesul eximius Senonum.
Solamen tribuit miseris felix sua vita,
   Idcirco astrigero nunc fruitur solio.
Decidit augusti nonas. Ora, rogo, lector
   Caelitus ut vivat cum Domino jugiter.



EPITAPHIUM ANSTASII EPISCOPI. (Obiit an. 977.)


Pastor ovile Dei servans Anstasius olim,
   Pneuma locat superis, et recubat cinis hic.
Extitit ipse pius, fortis pugnator, et almi
   Colloquio verbi, fultus amore Dei.
[Col. 0830A] Quidquid amat mundus, sprevit virtute benigna,
   Daviticus vates adfuit ore pio.
Dum sexto bifrons idus januarius egit,
   Decidit. Unde, precor, parce, Deus, famulo.



EPITAPHIUM SEVINI EPISCOPI. (Obiit an. 995.)


Hic humilis tumulus, merito cunctis venerandus,
   Sevini membra continet egregia.
Angelicam cujus felix animam paradisus
   Pastorum sancto possidet in numero.
Qui mitis sanctae pro relligionis honore
   Hac in sede sedens multa tulit patiens [(37) 1Kb] ;
Jamque senex factus migravit in astra locandus.
   Cui parcat, petimus, cunctipotens Dominus.



EPITAPHIUM RAINARDI [(38) 1Kb] ABBATIS.


[Col. 0830B] Gemma patrum, nec non diadema nitens monachorum
   Hoc tegitur tumulo funeris officio.
Cujus erat nomen Rainardus, mente benignus,
   Dulce decus monachis extitit et famulis.
Quo melior pietate viget per saecula nemo,
   Nobilis in membris, nobilior meritis.
Vivere post mortem cui concedat sine fine
   Cunctipotens Dominus semper ubique pius.



EPITAPHIUM DOMINI LUDOVICI COMITIS ET MONACHI.


Regali de stirpe satus, tumulatus habetur,
Consulis officio functus mundo Ludovicus,
Quem genuit nobis monachum Alamannia gratis [(39) 1Kb] .




ANNO DOMINI MXLIX.
SANCTUS ODILO ABBAS CLUNIACENSIS QUINTUS.




[Col. 0831]
SANCTI ODILONIS ELOGIUM HISTORICUM AUCTORE MABILLONIO.
(Acta Sanctorum ordinis S. Bened., Saeculi VI, pag. 631.)



I. Vitae scriptores.
[Col. 0831A]

1. Quod superiori saeculo de quatuor primis monasterii Cluniacensis abbatibus fecimus, hic quoque a nobis in beati Odilonis gratiam praestandum est, ut scilicet praeter Vitam ejus ab antiquis scriptoribus exaratam, quae tanti viri gesta non satis exponit, elogium ipsius non solum ex antiquis auctoribus, sed etiam ex variis chartis ex archivio Cluniacensi depromptis, aliisque veteribus instrumentis contexamus. Hoc enim pacto tanti viri praeclarae actiones facilius et accuratius repraesentabuntur; nec parum conferent tot antiqua monumenta ad illustrandam ordinis monastici hujus saeculi historiam.

2. Ab iis qui beati abbatis res gestas posteris [Col. 0831B] mandare curaverunt, exordium ducimus. Duos habuit Vitae suae scriptores praecipuos sanctus Odilo, Jotsaldum scilicet et Petrum Damiani cardinalem, utrumque ipsi aequalem. Jotsaldus, sic enim constanter habent antiqui codices, quanquam in editis nonnullis mendose Lotsaldus scriptus invenitur, primus Vitae scriptor, monachus fuit Cluniacensis et beati Odilonis discipulus, cujus rei testem se ipse exhibet in operis praefatione, ubi se magni Odilonis nutritum magisterio, informatumque beneficio fuisse profitetur. Is ipse est, nisi fallor, Josaldus, unus e quinque monachis qui cum Odilone abbate et Roberto priore chartae Girbaldi cujusdam anno 1032 subscripsisse reperitur. Josaldus item et Joserannus fratres nominantur in charta Bernardi et Adae, eorum [Col. 0831C] patris et matris, quae regnante Roberto confecta est. Praeterea Josaldus notarius plerisque archivii Cluniacensis istius temporis subscripsisse legitur, quem a nostro alium esse non putamus. Qui et idem videtur esse Josaldus in indiculo veterum librorum Cluniacensis monasterii bibliothecae memoratus, ubi dicitur calamum adversus Berengarium haeresiarcham strinxisse, tempore Henrici Francorum regis; at excidit istud opus, aut certe [Col. 0832A] ita incognitum latet, ut nemo hactenus aut ipsum viderit, aut laudatum usquam invenerit. Denique Jotsaldum abbatem habemus, cujus epitaphium legitur exteriori muro veteris ecclesiae sancti Petri Cluniacensis affixum sub his verbis: Hic jacet domnus Jodsaldus abbas. Sed an his in omnibus monumentis unus et idem laudetur Jodsaldus; an diversi ejusdem nominis viri designentur, prorsus est incertum.

3. Porro vitam sancti Odilonis a Jotsaldo scriptam, seu potius ejus fragmentum Andreas Duchesnius in Appendice ad Bibliothecam Cluniacensem sub Anonymi Silviniacensis nomine, et Joannes Bollandus die 2 Januarii, ediderunt. Sed eam nos hic exhibemus integram ex codice ms. bibliothecae [Col. 0832B] Thuaneae, quem se vidisse testatur Chiffletius in probationibus Trenorchiensis Historiae. Eamdem habuimus ex duobus aliis codicibus mss., uno Crispeiensis monasterii, altero nostrae bibliothecae sancti Germani a Pratis. Caeterum idem Jotsaldus carmen edidit sub Planctus titulo, de beati Odilonis obitu, quod editum est in Bibliotheca Cluniacensi. At cum nihil habeat ad illustranda beati viri acta, ipsum omittere visum est [(1) 1Kb] ; satis sit aliquot versus seligere, in quibus sic de Odilone et Willelmo Divionensi abbate canit.

Hisdem decessit Willelmus forte Kalendis
Magnus et ipse Pater monachorum Divionensis.
Hi fuerant monachi Maioli denique sancti,
Uno florentes in tempore, corpore mundo,
Unius et fidei, verae pietatis amici.
Junxit utrosque fides, similes habuere recessus:
[Col. 0832C] Gloria non dispar, eadem sequiturque corona.
Odilonem in fine carminis precatur ut sui ac Almanii memor sit apud Deum. Almanius autem hic est fortasse ipse cui et Hugoni Odilo Vitam sancti Maioli nuncupaverat. Eum enim charissimum ibi fratrem appellat, quem virum litteratum fuisse ex eo patet, quod illum et Hugonem rogat, ut si quid in a Vita non recte dictum occurreret, emendare velint.


[Col. 0833A] Odilo jam valeas, Jotsaldi jam memor esto,
Almaniique tui votis pie semper adesto

4. Alter beati Odilonis Vitae scriptor fuit sanctus Petrus Damiani, cardinalis, episcopus Ostiensis, vir vel suo nomine satis celebris. Quod opus, hortante Hugone abbate beati Odilonis successore, aggressus est, ut quae in priori Vita fusius enarrabantur, superfluis resectis, compendiosius referret. Unde, cum nihil in hac posteriori Vita habeatur quod Jodsaldus antea non retulerit, visum est priorem sufficere. Et quidem, ipso attestante Baronio, Vita haec pertenuis est, longeque impar meritis tanti viri. Si tamen in ea aliquid observatione dignum occurrerit, hoc ipsum, data occasione, in elogio aut in notis ad alteram Vitam proferemus. Praeter hos [Col. 0833B] Vitae scriptores multi alii beati Odilonis res gestas scriptis suis celebrarunt, quorum, aut certe celebriorum, verba suis locis pro opportunitate in hujus elogii decursu referre non omittemus. Habemus etiam prae manibus sermonem Anonymi de beati Odilonis laudibus, ex codice ms. monasterii Silviniacensis descriptum. Sed cum nihil habeat ad illustrandam tanti viri historiam, ipsum omittere visum est.



II. Beati Odilonis patria et parentes.

5. Odilonem patria Arvernum fuisse omnes uno ore fatentur, quem e nobili Mercoriorum familia prodiisse vulgati auctores affirmant: et quidem non desunt ad id probandum legitima argumenta. Hujus rei probationem affert Andreas Duchesnius, vir [Col. 0833C] doctissimus, in notis ad ipsius Vitam in Appendice ad Bibliothecam Cluniacensem, ubi laudat vetus Necrologium Claromontensis Ecclesiae sibi a Savarone mutuo datum, in quo die IV Nonas Januarii Odilo de Mercorio, canonicus Claromontensis et praepositus Brivatensis, quadraginta solidos censuales eidem ecclesiae dimisisse dicitur, ad celebrandam beati Odilonis festivitatem in ecclesia Claromontensi. Ad quid enim, subdit vir eruditus, Odilo ille Mercorianus tantam pecuniae summam expendisset, nisi quod beatus Odilo ejus fuerit consanguineus? Deinde Stephanus episcopus, cui Jotsaldus beati Odilonis Vitam nuncupavit, quemque idem auctor asserit fuisse beati viri nepotem, is est ipse qui in vulgatis pontificum Aniciensium seu Podiensium catalogis [Col. 0833D] Stephanus de Mercorio dictus occurrit. Quod diserte affirmant Gisseius in Historia episcoporum Podiensium, Sammarthani in Gallia Christiana, aliique auctores qui de iis rebus scripserunt. Omne dubium tollit vetus Chronicon ms. sancti Petri Podiensis, ex quo haec verba noster Stephanotius descripsit: Stephanus Aniciensis pastor exstitit nobili parentela ortus de castro vulgo nuncupato Mercurio, nepos beati Odilonis abbatis Cluniacensis . . . . obiit, et sepultus est apud coenobium Voltam nuncupatum, quod ipse cum beato Odilone avunculo suo in propria construxerat tellure. Obiit autem IV Augusti, regnante Henrico rege Francorum; flentibus populis ac gaudentibus angelis migravit ad Christum. Tum subjungit [Col. 0834A] Petrum, ejusdem beatae recordationis Stephani episcopi nepotem et in episcopatu successorem, in eodem Voltae monasterio cum suo avunculo fuisse sepultum. De Voltae monasterio inferius plura dicemus. Certe beatum Odilonem ex illustrissima Arvernorum familia originem traxisse observavit Petrus Damiani in ipsius Vita, ubi eum ex equestri familia genus duxisse asseverat. Id quoque testatur Jotsaldus, ubi ait Beraldum cognomento Majorem, beati Odilonis patrem, inter A rverniae proceres nobilissimum fuisse, possessionibus et terrena potestate ditissimum; matrem vero Girbergam appellat, non minus pietate quam nobilitate pollentem, quam, defuncto viro superstitem, sanctimonialem in Augustodunensi sancti Joannis monasterio factam fuisse [Col. 0834B] scribit. Fratres etiam et quidem complures habuit Odilo, sed eorum nomina reticuit Jotsaldus; sororem vero ejus Blitsemodem abbatissam laudat, sed cui illa monasterio praefuerit, nusquam expressit.

6. At plura discimus de beati Odilonis familia ex duabus chartis, in quibus ipse vir sanctus fratres suos, nonnullosque eorum liberos recenset. Prior est ipsius Odilonis, qua, priusquam veste monastica indueretur, possessiones aliquot monasterio Cluniacensi contulit. Est absque data in chartario Cluniacensi, quod vulgo sancti Maioli appellatur, numero 11; sic autem habet: »Sacrosanctae Dei ecclesiae Cluniacensis coenobii, in honore beati Petri apostolorum principis dedicatae, in Dei nomine ego Odilo, filius Beraldi, consentiente matre mea et fratribus [Col. 0834C] meis, Stephano scilicet, Ebone, Beraldo, Bertranno, cedo aliquid ex rebus proprietatis meae, quae mihi legitimo ordine successerunt, cessumque in perpetuum esse volo et desidero. Sunt autem ipsae res sitae in patria Arvernica, in comitatu Brivatense, in vicaria de Aurata, in villa quae vocatur Saruciacus: in ipsa villa cedo Deo sanctoque Petro, in stipendia servientium supradictae ecclesiae, totam ecclesiam in honore mundi Salvatoris constructam, et quantum sors haereditatis meae in ipso loco mihi largitur, et insuper unum mansum, qui excolitur a Leotardo filio Gerbaldi, quem olim donavimus ego et mater mea et fratres mei pro sepultura fratris nostri Hicterii, quem ego postea emi ex fratribus patribusque et dominis meis, canonicis videlicet beatissimi [Col. 0834D] domini mei martyris Juliani, et donavi in pretio solidos centum; ipsumque mansum similiter cedo jam dictae ecclesiae, non solum pro me, sed etiam pro patre meo et matre mea et fratribus meis, vivis atque defunctis, et omnium parentum et fidelium nostrorum salute. Istas res supradictas cedo jam saepe dictae ecclesiae, ea scilicet ratione ut pastor ipsius ecclesiae, domnus scilicet abba Maiolus, quandiu vixerit, suique omni tempore successores, et ipsius ecclesiae servitores habeant, teneant atque possideant, et justo ordine quidquid facere voluerint, faciant: tamen alienare, nec vendere praesumant, nisi ad fratres meos. Si quis vero (quod futurum minime credo) aliquando surrexerit, [Col. 0835A] ego ipse videlicet, mutata voluntate, aut ullus ex haeredibus meis, sive ulla emissa aut contra posita persona, quae contra hujusmodi chartulam ullam calumniam inquietare praesumpserit, iram omnipotentis Dei incurrat et sanctorum offensam, et insuper cui litem intulerit, auri libras X coactus exsolvat, et argenti pondera totidem. Et ut haec chartula firmiorem per succedentia tempora obtineat vigorem, manu propria subter eam firmavi, et ut aliorum virorum manibus roboraretur decrevi. Signum Odilonis, qui chartam istam scribere rogavit. Signum Girberianae matris ejus. Signum Stephani, et Ebonis, et Beraldi, et Bertranni fratrum ejus. Signum Beraldi, Rotbert, Gozfret, Warini, Bernardi, Mironi, Gualterii, Guitberti, qui hanc [Col. 0835B] chartam scripsit.«

7. Altera charta, quae majoris est momenti, utpote quae monasterii Voltae fundationem continet, data est anno 1025, in qua non solum beati Odilonis fratres, sed etiam plerique ex eis nepotes nati recensentur. Quare eam huc integram, etsi prolixiorem, proferre non dubitavimus, ex chartario Cluniacensi descriptam: »Ab omnibus fidelibus recte saneque sapientibus utile judicatur et congruum, ut universa negotia quae ad Dei cultum et ad incrementum dignitatis ecclesiasticae disponuntur, ab ipsis suis auctoribus posteritati fidelium testamentis legalibus et litteris commendentur. Hac igitur auctoritate praemonitus, ego in Dei nomine Cluniacensis monasterii monachus et presbyter Odilo, [Col. 0835C] hujus regionis et patriae advenas et cives per succedentia temporum scire volo et desidero, quoniam fratres mei mihi, omnibusque nostris amicis illustrissimae dulcissimaeque memoriae, Beraldus Aniciensis Ecclesiae praepositus, et Bertrannus, et domnus Stephanus honorabilis senior, et vir bonae simplicitatis Ebo, in quodam suo praediolo pari voto parique desiderio decreverunt construere monasteriolum, et secundum suae possibilitatis modulum ad Dei ordinare servitium: sed quidam illorum, proh dolor! acerbissimis casibus et infortuniis impediti, quidam vero naturae sorte praeventi, non potuerunt incipere quod desiderabant perficere. Post mortem vero illorum convenerunt mecum filii eorum, cum aliis nepotibus meis et consanguineis, [Col. 0835D] et pluribus suis fidelibus: coeperunt etiam conqueri quod pro excessibus supradictorum fratrum meorum, patrum et parentum et seniorum suorum, essent acturi, vel si aliquod possemus invenire consilium quod eis a Domino praestaret salutare remedium. Quod nullum aliud potuimus invenire salubrius vel consequentius, nisi ut illud ipsum studeremus incipere, et secundum nostrum posse perficere, quod ipsi nobis reliquerunt in deliberatione: videlicet ut ad votum illorum in aliquo suo praediolo aedificemus monasterium, et secundum nostrum posse ad Dei ordinemus servitium. Hoc etenim consilio definito, et ab omnibus nostris amicis et vicinis alacribus vocibus collaudato, incoepimus aedificare ecclesiam in [Col. 0836A] quodam proprii juris monticulo, qui Volta vocatur, eo quod praeterfluentibus aquis Hylaris fluminis (l'Allier) partibus ex tribus concluditur, et, ut ita dicam, quasi sinuatim involvitur. Post peractam vero aliquantam partem aedificii, cum consilio fidelium vicinorum decrevimus in ipso aedificio oratorium consecrari a domno Stephano Arvernorum episcopo venerabili, quod factum est XVIII Kalendas Octobris in exaltatione Dominicae crucis, et passione beati Cornelii papae, et beatissimi Cypriani victoriosissimi martyris. In ipsius namque oratorii consecrationis die, ego in primis frater Odilo, una cum nepotibus meis, filiis fratrum meorum et sororum mearum, domno videlicet Stephano Aniciensis Ecclesiae praeposito, et ejus fratre Beraldo, et domno [Col. 0836B] Hildegario supradictae Ecclesiae clerico et canonico, Beraldo quoque supradicti fratris mei Ebonis filio, Willelmo etiam filio quondam fratris mei Willelmi honestissimi viri, et filiis ejus; Geraldo etiam et Rotberto, Beraldo, Odilone, et Hicterio, cum consilio sororum nostrarum, dominae videlicet Blismodis venerabilis abbatissae, et Aldegardis secundum saeculum nobilissimae matronae, omnes simul Deo omnipotenti, vivo et vero, incommutabili et aeterno, sanctissimae et individuae Trinitati, Patri et Filio et Spiritui sancto, et beatissimae Genitrici Dei et Domini nostri semperque Virgini Mariae, et sanctis angelis et archangelis, et omnibus caelestis gloriae civibus patriarchis et prophetis, et dilectis Domini Joanni Baptistae et Joanni evangelistae, et beatis apostolis [Col. 0836C] Petro et Paulo, caeterisque apostolis et apostolicis viris, innocentibus et omnibus sanctis martyribus, confessoribus, et virginibus, offerimus quasdam res quas parentes nostri jure haereditario possederunt, quasdam quas a suis honestissimis senioribus studiosissimo fidelitatis obsequio acquisiverunt. Sunt autem ipsae res in comitatu et episcopatu Arvernensi: in primis supradictus monticulus, ut dictum est, sinu jam dicti fluminis involutus, et ecclesia ex alia parte fluminis in honore sancti martyris Cyrici consecrata; villula etiam eidem loco proxima, quae vocatur Forsanguis, et unus mansus eidem villulae contiguus, qui vocatur Plania; ecclesia vero in villa Saraziaco, et omnis ipsa villa, excepta illa parte quae in sorte supradicti Willelmi nepotis nostri venit. [Col. 0836D] Est et alia villa supradictae ecclesiae proxima, quae diminutivo nomine Saraziacellus vocatur. Hanc enim villulam et supradictum villare, quod vocatur Forsanguis, domnus et charissimus frater meus Stephanus per chartam donationis, ad perficiendum opus quod prae manibus tenetur, vivus adhuc et sospes contulit, et ex hac vita discedens reliquit. Est et alia villa in ipso comitatu, qui vocatur Montaniacus, quae ex haereditate Golfaldi avunculi nostri ad nos pervenit. Sunt et aliae duae ecclesiae, non cum duabus sed cum una parochia, consistentes in episcopatu Vallavensi, una in honore sancti Joannis Domini praecursoris, et alia in honore beati Petri apostoli consecrata; et in villa Lisaco eam partem quam Beraldus praepositus et Bertrannus frater ejus [Col. 0837A] visi sunt habere, totam ex integro; et in Capilliaco hoc quod domnus Bertrannus habere visus est. Haec omnia supra scripta cum omnibus rebus ad se pertinentibus offerimus, ut supradictum est, Deo, omnibus sanctis ejus pro liberatione et ereptione, salute et requie supradictorum virorum Beraldi, Bertranni, Ebonis et Stephani, pro quibus haec oblatio specialiter fit, et aliorum fratrum suorum Hicterii, Eustorgii, Willelmi et Hicterii, pro salute quoque patris eorum Beraldi, et ejus genitoris Hicterii, illustrissimorum virorum, omniumque parentum, consanguineorum et fidelium ipsorum et nostrorum, tam vivorum quam defunctorum, utriusque sexus, aetatis et ordinis, et eorum qui ad hoc opus perficiendum et custodiendum et stabiliendum [Col. 0837B] nunc consilium et adjutorium praestant, et per succedentia tempora praestiterint, et omnium fidelium Christianorum, ut misericordia, pietas et gratia Domini nunc et in futuro omnium illorum misereatur et nostri, supradictum locum, et omnia quae ad ipsum locum pertinere videntur, et deinceps per cuncta spatia succedentium temporum a fidelibus Christianis in praediis et quibuslibet rebus vel oblationibus eidem loco concessum fuerit, sub protectione et tuitione beatorum apostolorum Petri et Pauli, et defensione pontificum apostolicae sedis, et gubernatione abbatis et monachorum Cluniacensium constituimus, et ab omni servitute et exactione humanae improbitatis liberum esse decernimus. Ordinamus namque et cum omni desiderio optamus [Col. 0837C] ut Cluniacenses abbates et monachi istum locum teneant semper et possideant, et in Dei servitio secundum regulam sancti Benedicti, sicut et caetera monasteria ad se proprie pertinentia, ut dictum est, ad cultum divinae religionis ordinent et disponant. Si cui forte haec nostra sanctio . . . sciat profecto dignum nos duxisse, ut illius loci sancta congregatio ex nostra paupertate aliquid servitutis habere se recolat, propter cujus reverentiam et meritum aliquis ex nostro genere honorem secundum Deum, et secundum saeculum visus est obtinuisse, et parentibus etiam nostris et nobis ipsis non parvos profectus constat evenisse. Caeterum si quis adversus testamentum nostrae oblationis aliquam aliquando calumniam inferre praesumpserit, contra censuram divini [Col. 0837D] judicii et mundanarum legum jura se fecisse recognoscat. Si poenitendo emendare voluerit, indulgentiam percipiat; si vero emendare noluerit, et magis in sua malitia perseverare disposuerit, quod petierit non vindicet, sed quod meretur percipiet; ita ut hic leges pro tali crimine promulgatas persolvat, et in aeternum poenas perpetuas luat. Signum domni Odilonis abbatis, cujus voto et desiderio haec charta conscripta est. Signum nepotum suorum, Stephani videlicet, Beraldi, alterius Beraldi, iterumque Beraldi, Aldigerii, Willelmi, Odilonis. Signum Petri. Signum Bernardi. Signum Pontii. Signum Dalmatii. Signum Pontii. Signum Blismodis. Signum Aldiardis. Signum Auxiliae. Facta autem est haec charta [Col. 0838A] anno ab incarnatione Domini millesimo vicesimo quinto.«



III. Odilo fit monachus Cluniaci, tum abbas.

8. Odilo, ut loquitur Jotsaldus, post despectas Brivatenses et Anicienses arces, quod in utraque urbe aut ecclesia dignitates praecipuas sive ipse sive alii ex ejus familia obtinerent, Cluniacum secessit, monasterium sanctitate et religionis fama per totum orbem celeberrimum, ubi a beato Maiolo, sanctissimo abbate, cui jam probe notus erat, monastica veste donatus est. Id anno 991 contigisse tradit Hugo Flaviniacensis abbas in Chronico Virdunensi, cui astipulatur Chronicon Cluniacense, a nostro Stephanotio ex ejusdem monasterii veteribus membranis descriptum. Hoc tamen nemo sibi facile persuadebit, [Col. 0838B] si verum sit Odilonem hoc ipso anno, uti ex aliquot chartis colligi posse videtur, a beato Maiolo in abbatiae regiminis consortium assumptum fuisse. Certe haud multum ab ea sententia recedere videtur ipsemet Jotsaldus, et post eum Petrus Damiani, qui referunt sanctum Maiolum e vivis abiisse annis quatuor fere evolutis postquam Odilo ad conversionem venerat. Certum est autem eum anno 994 obiisse. Unde conjicere licet quanta fuerit beati Odilonis maturitas, quantumve ejus meritum, qui, adhuc neophytus et in ipso fere ad religionem ingressu, tantae congregationis regimine ab ipsomet sancto Maiolo dignus fuerit habitus.

9. Ejus porro electionem ultra annum 992 differri non posse probatur ex multis chartis hoc ipso anno [Col. 0838C] datis, in quibus nempe Odilo abbas nuncupatur. In chartario II monasterii Cluniacensis, charta 738, campus quidam in villa Bersoniaco situs datur monasterio Cluniacensi, cui praeest Odilo abbas, anno V Hugonis regis Francorum, id est anno saltem 992. Hoc ipso anno mense Julio Girbaldus vendidit peciolam campi ibidem siti; charta 539 donatio est curtilis et vineae in villa Morgono, in pago Matisconensi, facta Odiloni abbati anno VI Hugonis regis; quem eumdem annum praefert charta 753, quae in ipsius etiam Odilonis abbatis gratiam facta est. Huc quoque proferendae essent aliquot chartae primo Rodulfi Burgundionum regis anno datae, si apud omnes constaret hunc regem ante 993 thronum conscendisse. Chartis quas supra laudavimus suffragatur [Col. 0838D] auctor veteris Chronici, quod penes nos manuscriptum habemus, ubi ad annum 992 haec habentur: »In Burgundia Odilo ex clerico Brivatensi monachum professus, in Cluniacensi coenobio praeficitur, quod per annos LVI miro religionis fervore rexit et provexit,« etc. Quin et cum alii fere omnes auctores Odiloni totidem regiminis annos concesserint, certumque sit, ut et ipsi etiam attestantur, eum Kalendis Januarii anni 1049 ex hoc saeculo abiisse, istorum quoque auctoritas ad confirmandam nostram sententiam merito proferenda est. Tamen Sigebertus, in Chronico, regiminis Odilonis initium anno sequenti consignat; Hugo vero Flaviniacensis anno 994, sed iste ad Maioli mortem solum attendit. Quod expressius [Col. 0839A] habetur in Chronico Malleacensi, ubi vir sanctus Maiolo abbati anno 994 successisse dicitur. Et quidem praeter chartas quas supra adduximus, complures aliae occurrunt in chartariis Cluniacensibus, quae Maiolo adhuc vivente Odilonem Cluniaci abbatem appellant. Talis est charta data anno VII Hugonis regis, id est anno 993, qua nonnulla monachis Cluniacensibus conferuntur apud Visandonum. Anno praecedenti, mense Decembri, donatur vinea Odiloni abbati Cluniacensi in villa Dambinas, in Matisconensi comitatu. Denique eodem anno VII ejusdem regis, mense Martio, proindeque anno 994, paulo ante obitum sancti Maioli, Odilo abbas in loco Scambii recipit et dat terram in villa Odgraco, in comitatu item Matisconensi sitam.

[Col. 0839B] 10. Nondum tamen monasterii regimen tunc temporis abjecerat Maiolus, uti probant variae chartae, annis sexto et septimo Hugonis regis datae, quae ipsius nomen praeferunt, in libro donationum sub sancto Maiolo factarum. In charta 16 Maiolus Cluniaci abbas dicitur anno VI Hugonis regis quasdam ecclesias per commutationem acquisivisse in comitatu Augustodunensi. Eodem anno, mense Junio, Landrada Cluniacensibus, ubi Maiolus est abbas, nonnulla confert in pago Matisconensi sita. Anno VII ejusdem regis, Berardus clericus monasterio Cluniacensi, ubi est, inquit, Maiolus abbas, medietatem silvae Advolt contulit. Hinc patet Odilonem fuisse Maioli veluti vicarium, atque in regendo monasterio coadjutorem; unde in charta Bernardi cujusdam viri [Col. 0839C] nobilis, manumittentis aliquot e suis servis ad preces Viviani praepositi, quos hic ad suum monasterium pertinere contendebat, sic habetur: »Werpivit illam querelam quam habebat adversus dictum Cluni locum, cui domnus et reverentissimus Pater Odilo praeest jussione sancti Patris Maioli.«

11. Habemus in Spicilegii Acheriani tomo VI decretum electionis sancti Odilonis in abbatem Cluniacensem, quod vivente adhuc sancto Maiolo factum est; eique, praeter eumdem Maiolum ac centum septuaginta septem monachos, rex ipse Rodulfus, Burchardus archiepiscopus, aliique episcopi, complures abbates, et viri nobiles subscripserunt. Nulla autem occurrit in hoc instrumento temporis nota; at si Rodulfus ante anni 993 finem Burgundiae regnum [Col. 0839D] adeptus non fuerit, paulo ante Maioli obitum, qui die 10 Maii anni sequentis contigit, factum est. Ex eo autem patet Maiolum senio confectum in Odilonem sese exonerasse, ne regularis disciplinae vigor, cui ob provectiorem aetatem invigilare, quantum necessarium erat, se non posse arbitrabatur, sua culpa in monasterio Cluniacensi tepesceret. »Ego, inquit, Maiolus . . . . . aetate defatigatus, officiis quoque corporis imminutus, dum minus me pastorali cura idoneum persentisco, beati Benedicti capitulatim de constituendo abbate sollicitudine praemonitus, cum omnibus fratribus meis, filiis et conservis, beati quidem Petri pridem clericum, fratrem et filium monachis Odilonem religiosum eligimus, et abbatem [Col. 0840A] esse decernimus; ne insolentia nostrae infirmitatis ordo deterescat, et repulsam in aliquo patiatur, Deo propitio semper ad meliora provehendus.« Ex eodem instrumento discimus Odilonem aegre hanc dignitatem accepisse, quod se tanto oneri imparem putaret. Quare beatus senex, advocatis episcopis et abbatibus, atque etiam viris nobilibus, hoc decretum eorum subscriptionibus confirmari procuravit. »Et ne, inquit, technam alicujus excusationis praetendat, nam sicut quis indigne ad regimen incautus adspirat, ita si quis dignus refugit, merito constringendus habetur, consilium episcoporum et abbatum adhibuimus,« etc. Nomina vero eorum qui electionem sua subscriptione confirmarunt retulimus in Elogio sancti Maioli, ad annum 994, quae ideo hic repetere [Col. 0840B] non juvat, sed eorum loco damus aliquot versus ab auctore, ut videtur, aequali de hac electione editos, qui in codice ms. Cisterciensis monasterii sub hoc titulo, Electio domni Odilonis, habentur.


Hic Pater emeritus mox est ut ad astra vocatus,
Quem successorem Deus eligeret sibi Patrem
Haud opus est nostro perferre per omnia digne
Dogmate, quam prudens, quam morum stemmate pollens,
Sit quis in humanis rebus pariterque supernis;
Cognitor est solus dans haec sibi munera Christus.
Qui claris patribus praenobilis Odilo dictus,
Terrea mox fugiens, tener annis, caelica quaerens,
Patri Maïolo junxit se praeduce Christo.
A grege susceptus, ductor gregis ipse futurus,
Sedulus implevit quidquid sibi regula jussit.
Vivere pro tali dignatus sede magistri,
Fratribus electus Pater omnibus atque cupitus,
Praecepto Patris curam suscepit ovilis,
Huic non dissimilis, licet addit culmen honoris,
Cuncta Deo placite disponit cum pietate.
[Col. 0840C] Verbo discretus manet, actu tamque modestus,
Devius ut laevum non pergat iter neque dextrum.
Sollers rubricam metitur in omnibus aequam,
Ejus consilium quaerit dominatio regum,
Atque suo summi proceres subduntur honori.
Sic agit activam quo non linquat theoriam.
Sola carne solo, versatur pectore caelo.
Sed ne plura loquar, non est virtutibus impar
Patri Maïolo, per plurima mira corusco.
Mitis ut ille fuit, divinitus hic quoque confit,
Istum cum videas, illum praesto tibi dicas.
O quantum pollet locus hic, quantumque refulget,
Qui meruit tales sibimet conquirere patres;
Qui veluti soles bini nos irradiantes,
Emicat hic caelis, alterque coruscat in arvis!
Huc usque venisse sufficiat; dicit enim sancta Scriptura:
Ne laudaveris hominem in vita sua.

12. Porro, cum ita certa et manifesta videantur argumenta, quibus Odilonem sancto Maiolo adhuc superstite in abbatem Cluniacensem electum fuisse [Col. 0840D] probatur, mirari subit Maiolum in monasterio Silviniacensi morti proximum, a fratribus interrogatum cui regimen abbatiae committendum vellet, nihil prorsus de sancto Odilone respondisse. Id quippe testatur Syrus ejus discipulus et Vitae scriptor. Imo in altera Vita, quae habetur in Appendice ad Bibliothecam Cluniacensem, Maiolus respondisse dicitur: Non est nostrum, filii charissimi, vobis abbatem eligere, sed magni consilii Angelus non patietur vos diu inconsultos, etc. An quod Odilo abbatiae regimen suscipere renueret, ut numero praecedenti dicebamus, ita ut necessarium fuerit Hugonis regis et episcoporum auctoritatem interponere? Certe Adhemarus in Chronico ait Odilonem invitum Maiolo [Col. 0841A] successisse, eumque tam ab ipso Hugone rege quam a cuncta congregatione electum.



IV. Acta sub sancto Odilone.

13. Superiori paragrapho chartas aliquot laudavimus anno 992 aut sequenti datas, quae, cum sub Maioli et Odilonis communi administratione scriptae fuerint, nihil mirum est si alterutrius nomen praeferant. Quantum vero sub tantis viris vigeret religio monastica, colligi potest ex charta Walterii Aeduensis episcopi eodem tempore, anno videlicet VI Hugonis regis, mense Maio, data, in qua coenobium Cluniacense sibi prae caeteris amore conjunctum dicit, ubi pollet religio, etc.; tum ei dimittit quidquid ad se vel ad archidiaconos spectare posset in ecclesiis ad dictum coenobium pertinentibus, exceptis [Col. 0841B] tamen synodalibus eulogiis. Ecclesias autem has exprimit, scilicet de Algaio monte, de Tresela, sancti Leodegarii, Montis Malarii, Tervisi, Vallis, et sanctae Mariae. Subscribunt praetor ipsum Walterium Elinardus abbas, tum praepositi, cantor, Erpertus abbas, Ugo abbas, denique archipresbyteri et canonici. Idem episcopus, anno XXIX, Lotharii regis, sancto Maiolo dederat ecclesias sanctae Mariae de Monte-Melardi, et sanctae Mariae in villa Vallis, necnon et alios proventus et decimas ecclesiae sancti Germani villae Tyrinaci, ubi monachi Cluniacenses in obedientia quotidie assistebant. De Magabrensi autem coenobio, quod idem antistes sancto Odiloni meliorem in statum revocandum tradidit, inferius dicemus; interim de donationibus post sancti Maioli [Col. 0841C] obitum Odiloni factis agendum est: quippe cum sub hujus sancti viri regimine Cluniacensium monachorum sanctitatis fama non minus quam suorum decessorum tempore celebris fuerit, episcopi aliique viri nobiles multa eis bona concesserunt, ex quorum chartis multa discimus ad historiam illustrandam haud parum utilia.

14. Anno II Rodulfi Burgundiae Transjuranae regis, mense Aprili, proindeque anno 995, si verum sit Conradum Rodulfi patrem die 19 Octobris anni 993 e vivis excessisse, Artaldus comes dedit sancto Odiloni ecclesiam sancti Petri in villa Marogliaco, cum presbyteratu, decimis et universis appenditiis, etc., in agro Lugdunensi et Rodenensi. Is forte ipse est Artaldus qui in altera charta, quae est sine data, [Col. 0841D] donavit villam sancti Praejecti Memboli in pago Valentinensi, cui subscripsit Pontius Ademari comitis filius.

15. Anno III ejusdem regis Rodulfi, Humbertus episcopus Gratianopolitanus dedit coenobio Cluniacensi, ubi, inquit, domnus Odilo abbas praeest, medietatem castri de Visilia cum toto burgo et ecclesia sanctae Mariae. Item ecclesiam sancti Martini de Ponte-Roso cum decimis, oblationibus et coemiteriis. Subscripserunt Frideburgis, ejusdem episcopi mater, Wigo, frater ejus, et Humbertus episcopus de Valentia, ejus nepos.

16. Anno I Roberti Francorum regis, qui solus, defuncto patre anno 996, die 24 Octobris, regnare [Col. 0842A] coepit, quidam Ayroardus monasterio Cluniacensi dedit mansum indominicatum in pago Matisconensi. Anno item I Roberti, Odilo quaedam commutavit cum Maiolo praeposito Matisconensi, quae commutatio die 2 Martii, proindeque anno 997 a Willelmo et Widone approbata fuit.

17. Anno 997, consignatur charta Rodulfi regis in Bibliotheca Cluniacensi, ubi ille, anno nono regni sui, compluribus bonis monasterio Cluniacensi confirmatis, nonnulla largitur, ad Emmae conjugis suae petitionem. Data est apud Ansam villam, XI Kalendas Julii, indictione III, etc. Reamundus ad vicem Ansusi episcopi recognovit. Sed manifestus error est. Constat quippe hanc chartam esse Rodulfi, qui, Carolo Simplice in carcere detento, Francorum rex [Col. 0842B] appellatus est anno 923.

18. Anni 998, qui Rodulfi regis quintus fuit, initio, idem rex, post concessas jam antea in Cluniacensium gratiam aliquot chartas, unam dedit qua varias eis possessiones confirmat in comitatibus Lugdunensi, Forensi et Viennensi. Data est in Paterniaco, anno 998, Rodulfi regis quinto. Padicius cancellarius ad vicem Purgardi archiepiscopi et archicancellarii recognovit. Idem rex, anno regni sui sexto, sub finem scilicet ejusdem anni 998, uxoris suae Agildrudis reginae et Purchardi archiepiscopi interventu confirmavit omnia praecepta regalia et chartas seu donationes ab aliis fidelibus Cluniacensi monasterio intra regni sui fines factas, easque more patris sui bonae memoriae in omnibus missis renovat, ac singillatim [Col. 0842C] recenset.

19. Anno item 998 aut sequenti, nam charta data est anno III Roberti regis, qui anno 996, die 24 Octobris, defuncto, ut quidem censemus, patre suo Hugone monarchiam obtinuit, Bernardus dedit Odiloni et monasterio Cluniacensi medietatem alodii sui in villa Buxerias pro anima fratris sui Israelis adhuc viventis. Idem Bernardus in altera charta, quae data est anno V Roberti regis, dicitur miles et secundum saeculi dignitatem vir clarissimus, et cum Emma uxore sua donat ea quae habebat in villa Buxerias in pago Matisconensi, in pignus pro ducentis solidis. Quinquennio postea elapso, id est anno decimo regis Roberti, haec eadem Emma Bernardi uxor cum Maiolo, mariti sui fratre, partem suam [Col. 0842D] ejusdem villae Buxerias, quam cum Israele, altero Bernardi fratre, partita fuerat, eidem monasterio concessit. Denique eadem in alia charta, ubi dicitur Bernardi clarissimi militis uxor, dedit cum filio suo Gauceranno et filia Emma, pro sepultura sua apud Cluniacum, res quas habebat in agro Ammacensi in pago Matisconensi. Unde patet hanc familiam erga Cluniacum beneficentissimam fuisse. Hic porro Bernardus ab alio ejusdem nominis distinguendus, qui eodem tempore ac eadem in regione vivebat, quique erga Cluniacum beneficus fuit, ut patet ex ejus charta, qua cum uxore sua Ada confert monasterio coloniam unam in agro Mediolanensi in pago Matisconensi, in villa Curtilis. Hic ibidem dicitur duos [Col. 0843A] habuisse filios, Josaldum videlicet et Joserannum, quorum prioris fortasse fuit Jotsaldus, postea Cluniacensis monachus et beati Odilonis vitae scriptor. His quoque adjungi potest Bernardus, qui cum uxore sua Atta, et Roberto eorum filio, anno quarto Roberti regis, dedit vineam in villa Noglas. Haec autem omnia simul referre visum est, ne propter nominum consonantiam aliqua suboriretur personarum confusio. Sed jam annorum series repetenda.

20. Anno 999, mense Januario, Rodulfi regis sexto, Odilo et Vivianus prior locarunt sub annuo censu Petro militi et Ermengardi ejus uxori, castrum Condorcense cum suis pertinentiis, receptis in compensationem tribus mansis. Eumdem annum sextum Rodulfi regis praefert charta Blismodis, quae se feminam [Col. 0843B] nobilissimam nuncupat, et donat ecclesiam sanctae Maximae de Talusatis; chartae subscripsit cum filio Albuino et aliis testibus.

21. Anno circiter millesimo, Robertus rex et Henricus, patris scilicet sui Hugonis Capeti frater, dux Burgundionum, diplomate communi vetuerunt ne quis intra certos Cluniacensis monasterii limites, quos designant, castellum audeat construere. Charta est absque data in nostro apographo, sed ultra annum 1001 differri non potest, cum Henricus hoc ipso anno e vita excesserit mense Octobri.

22. Anno VI Roberti regis, id est anno 1001 aut sequenti, si de monarchia intelligatur, Maiolus clericus quasdam consuetudines in terris monasterii Cluniacensis sibi debitas esse contendebat, sed coram Willelmo [Col. 0843C] Matisconensi comite ejusque uxore Ermentrude causa cecidit. Eumdem annum Roberti sextum praefert charta data mense Junio, proindeque anno 1001, qua Arleis donat sancto Maiolo et monachis ejus, ut per ipsius merita valeat adipisci praemia aeterna, partem de medio planto in pago Matisconensi, villa Marsiaco, loco ad Trimbladam dicto. Si tamen annus Roberti sextus hic designatus intelligatur de tempore quo simul cum patre suo Hugone regnaverit, charta ipsa ad annum 993 revocanda erit; sed Arleis Maioli jam defuncti, ut quidem videtur, patrocinium ambiebat. Nam statim post ipsius mortem sacri honores ei delati sunt.

23. Anno 1004 canonici Vallavensis ecclesiae (le Puy en Velay) domos quasdam ab Odilone petierunt, [Col. 0843D] Gauslino dimittendas, ut ipsi alias domos, quas ex Kigone Gauslinus habebat, acquirere possent, suis officinis amplificandis profuturas. Annuit Odilo, receptis in compensationem aliis domibus quae ex donatione Wigonis bonae memoriae pontificis provenerant. Res acta fuit in Aniciensi civitate, III Nonas Februarii, feria V, luna VIII, anno incarnationis 1004, indictione II. Subscripserunt Beraldus praepositus Aniciensis, Robertus abbas, et alter Robertus aedituus. Hoc ipso anno Ratburnus vicecomes et Walda uxor ipsius Cluniacensibus donaverunt ecclesiam sancti Martini Laudadis.

24. Anno 1005 Rodulfus vir nobilis, qui ibi monasterii [Col. 0844A] Paterniacensis conditor fuisse dicitur, ancillam quamdam suam cum altera ex monasterii Cluniacensis jure commutavit. Charta data est anno 1005, XII Rodulfi regis, indictione III; quae temporis notae optime sibi cohaerent, si quidem Rodulfus anno 993, post patris sui obitum, mense Octobri regnare incoeperit.

25. Ad hunc ipsum annum, aut certe ad annum 1020 (sola quippe indictio III regnante Roberto indicatur) revocanda est Lamberti comitis donatio sancto Odiloni facta unius mansi in villa Latonai in territorio Matisconensi. Data sic exprimitur: Actum publice apud Cabilonem civitatem, regnante Roberto rege, apud nos vero Domino Jesu Christo [(2) 1Kb] , mense Aprili, die Jovis, indictione III.

[Col. 0844B] 26. Eadem formula utitur Robertus quidam in chartario Celsinianensi, cui monasterio, ubi tunc praeerat domnus Odilo abbas, confert pro sepultura sua vineam in monte Dorensi sitam. Charta sic concluditur: Data regnante Roberto rege Francorum, imo Domino nostro Jesu Christo. Fundatio Chauriaci monasterii, quod Celsinianensi subjectum est, data est sub eadem formula, quam item adhibuit Pontius comes in charta qua possessiones aliquot Cluniacensibus donat in pago Trevis juxta rivulum Lota sitas, in locis Villetas, Merdusana et Mota; sed haec diversas omnino a praecedenti chronologiae notas habet: Data quippe est in castro Torana, feria V Septuagesimae, indictione VII, epacta XV, regnante Jesu Christo. Subscripsit domnus episcopus Cono. Denique Beatrix [Col. 0844C] uxor Archimbaldi vicecomitis, nuper, ut ipsa loquitur, defuncti, donat Cluniaco, ubi Odilo est abbas, de rebus suis sitis in pago Lugdunensi, in loco qui dicitur Salseto, unum mansum. Data est charta Cluniaci, regnante Domino Jesu Christo, mense Maio. In his porro et similibus chartis ejusmodi formulam adhibitam fuisse nonnulli censent, quod tunc temporis rex sacris interdictus esset ob Bertham, quam, licet sibi affinitate conjunctam, uxorem duxerat. Certe id vel ex sola Beatricis charta, quam modo laudavimus, falsum esse patet. Haec quippe post Roberti obitum scripta est. Nam Archimbaldus, quem Beatrix defunctum dicit, adhuc in vivis erat anno 1037, ut ex ejus charta inferius patebit, et quidem biennio postea monachos in cella sancti Laurentii [Col. 0844D] instituit. Sed de hac formula disserendi non est hic locus, quam quaestionem alias viri eruditi fusius agitarunt.

27. Anno decimo Roberti regis, Letbaldus episcopus Matisconensis duos servos ad Odilonis preces donavit. Charta data est die Lunae, mense Augusto, proindeque ad annum 1007 revocanda. Porro in charta quadam Cluniacensium monachorum, post Odilonem abbatem et Vivianum praepositum Letaldus episcopus subscripsisse dicitur ante alios monachos. An Letbaldus Matisconensis, qui, relicta sede, aliquando (luniacum secesserit?

28. Anno 1008, indictione VII, octavo Kalendas [Col. 0845A] Aprilis, Odilo domos quasdam Arelate sitas in emphyteosim concessit. Multi alii cum eo subscripserunt, inter quos Hugo de Calviote, et Redemptus de Botera.

29. Anno XII Roberti regis, mense Aprili, proindeque Christi 1009, quidam Rodulfus Odiloni ac monasterio Cluniacensi dedit curtillum et alia quaedam in villa Aziaco in pago Matisconensi.

30. Anno 1015 Gaufredus, Cabilonensis Ecclesiae praesul, simul cum canonicis in generali conventu residens, exaltavit a decimis ecclesiam Juliacensem, idque ad preces Odilonis abbatis: qui vicissim in compensationem dedit ecclesiae sancti Vincentii, id est cathedrali, ecclesiam quamdam sibi a Goffrido Sinemurensi donatam. Subscribunt cum Gaufrido [Col. 0845B] praesule Hugo comes et episcopus, scilicet Antissiodorensis, et alii. Data est anno XXVI Roberti regis, qui tamen annus non congruit cum anno 1015, quo haec contigisse dicuntur.

31. Anno 1017, regnante Roberto, sexto Nonas Maii, Willelmus dux Aquitanorum, Roma rediens, in civitate Papiae donavit monasterio Cluniacensi medietatem de censu piscium qui circa insulam Rado capiuntur; subscripserunt duo Willelmi filii, Willelmus et Odo.

32. Anno 1018 regnante Roberto, idem Willelmus, qui a nonnullis ob egregias ipsius dotes Magnus nuncupatus est, curtem quamdam in vicaria Marevenno contulit monasterio Cluniacensi. Chartae cum Willelmo duce subscripserunt Agnes comitissa, Willelmus [Col. 0845C] junior, Gislebertus episcopus, Fulco comes, etc.

33. Gislebertus episcopus, in hac charta memoratus, Pictaviensi Ecclesiae praefectus est anno 975, ex chronico Malleacensi. Cui successit Isembertus archidiaconus, qui eidem chartae subscripsit; sub quorum pontificatu Arnaldus, in ea pariter memoratus, decanatum ejusdem Ecclesiae administravit. Porro idem Willelmus monetam de Niort Cluniacensibus concessit, ut ex altera ejus charta patet, cui cum illo subscripserunt Agnes ejus uxor ac duo ejus filii Willelmus et Odo.

34. Agnes, in utraque charta Willelmi ducis memorata, tertia ejus uxor fuit, Ottonis, cognomento Willelmi, Burgundiae ducis filia. Willelmum vero et Odonem ex prioribus uxoribus susceperat Willelmus, [Col. 0845D] primum nempe ex Almodia, alterum vero ex Prisca, secunda ipsius uxore. Uterque absque liberis defunctus fuit, sepultique sunt in monasterio Malleacensi, quod eorum pater condiderat, qui et ibi paulo ante obitum monastica veste donatus et sepultus fuit, anno 1030 aut sequenti. Caeterum Agnes praeter Agnetem filiam, quae Henrico imperatori, cognomento Nigro nupsit, duos etiam filios Willelmo peperit, in Historia Aquitaniae celebres. Hos ipsa memorat in donatione quadam monasterio Cluniacensi post ejus mariti obitum facta, quam hic subjicere visum est, ex chartario Cluniacensi: »Sacrosancto et exorabili loco Cluniacensis monasterii, quod est constructum in honore apostolorum Petri et Pauli, cui [Col. 0846A] praeest domnus Odilo abbas, ego Agnes et filii mei Willelmus et Gauffredus, donamus habitatoribus jam dicti loci monetam totam quam habemus in villa quae nominatur Engeliacus; et in alia villa quae vocatur Molgong, omnes consuetudines quas illic solemus habere, ut inde faciatis emere sepicas, quas soliti eramus dare vobis. Unde etiam postulamus ascribi nomina nostra in Missali, in quo recitantur benefactores vestri, quia maximam fiduciam habemus in orationibus vestris vestraeque congregationis, et hoc quod conventum habetis attendite mihi.« In hoc anno jam dicta nobilissima comitissa Agnes obsedit castrum Volventem, et, ut fuit sua consuetudo, cepit eum.

35. Quantum vero sibi Cluniacenses beneficiis [Col. 0846B] tam a se quam a suis propinquis collatis devinxisset Agnes, patet ex instrumento quodam publico, quo Cluniacenses ei Lasiacum dimittunt in grati animi monumentum, ut videre est in Cluniacensi chartario.

36. Anno 1019, IX Kalendas Februarii, Rodulfus rex ad Irmingardis conjugis suae petitionem concedit, ex propria haereditate, monachis Cluniacensibus, regulae sancti Benedicti modo et deinceps obedientibus, ecclesiam sancti Blasii, et viculum totum cum suis appenditiis. Charta, quae etiam habetur in Bibliotheca Cluniacensi edita, col. 411, data est in villa Tabernis, quae aliter Urba appellatur ex fluvio ibi defluente. Sed in ea charta conjungitur annus XXXV Rodulfi regis cum anno 1019 incarnationis Dominicae, quod [Col. 0846C] mendum est. Hunc ipsum annum 1019 praefert charta Leotbaldi (in alio apographo Theobaldus appellatur) episcopi Matisconensis, qua domno Odiloni abbati monachisque Cluniacensibus dimittit decimas, aliasque pertinentias ecclesiae sancti Sulpicii. Data est in synodo clericorum, die IV Idus Novembris. At jam tunc defunctus erat Leotbaldus, si vulgatis Matisconensium episcoporum catalogis credamus. Et quidem hoc ipso anno placitum habitum dicitur in conspectu Ottonis Matisconensis comitis, et Gauslini episcopi (qui Leotbaldo successit), ubi adfuit Humbertus praepositus ecclesiae Cluniacensis, cum quatuor aut quinque ejusdem loci monachis, ad vindicandas monasterio quasdam possessiones, quas Raculfus ad se pertinere contendebat. Non aliud, ut puto, fuit [Col. 0846D] placitum in quo idem Humbertus, cum aliquot aliis monachis apud Matisconem, coram Odone comite et Causlino episcopo, conquestus est adversus mulierem quae nonnulla apud Colongias aliasque ditionis Cluniacensis villas invaserat, quae causa cecidisse dicitur mense Octobri, anno 1019, quo circiter tempore Hugo episcopus Antissiodorensis dedit Cluniaco, ubi Odilo abbas, medietatem curtis de Givriaco in comitatu Divionensi; idque pro anima Lamberti patris sui, comitis scilicet Cabilonensis, et matris suae Adheleidis, de quibus agit Glaber Rodulfus. Alteram medietatem ejusdem Hugonis soror, Mathildis dicta, simul cum viro suo Gaufredo, filiisque Gaufredo, Herveo, Odone, Thetbaldo et Lamberto, pariter [Col. 0847A] monasterio contulit. Donationi subscripsit idem Hugo simul cum Leotbaldo episcopo Matisconensi. Idem Hugo in altera charta eamdem donationem confirmavit, cui cum eo subscripsere Otto comes, Gauslenus episcopus, Ugo vicecomes, Acelinus abbas et alii. Data est anno incarnationis 1019, et unctionis regis Roberti XXXII.

37. Anno XVII Rodulfi regis, mense Martio, proindeque anno 1020, Tetberga comitissa dedit mansum unum in loco qui ad Camnium dicitur, in pago Lugdunensi, pro Artaldi sui senioris, id est mariti, salute et filiorum suorum Artaldi et Geraldi, qui donationi subscripserunt. Hoc ipso anno Wicardus, Cluniaci existens, monasterio dedit capellam sanctae Mariae apud Rocham in villa Quinciaco. Quam donationem [Col. 0847B] iterata charta donat, anno XXXIII Roberti regis, id est 1028 si de monarchia intelligatur. Habentur in chartario Cluniacensi aliae ejusdem Wicardi suorumque affinium chartae, sed absque datis. Ipsius Wadiatores donarunt Odiloni abbati ecclesiam sancti Martini in villa Vallis, in pago Lugdunensi.

38. Anno 1021 Bernardus dedit Cluniacensi monasterio Silvam Augustam, in pago Matisconensi. Chartae subscripsit Otto comes, quae data est indictione IV, anno XXXIV Rotberti regis, ex quo scilicet cum patre simul regnare coepit; nam alias annum 1029 designaret, sed dissideret indictio, nisi forte XII pro IV legatur. Anno XXVI ejusdem regis, qui cum anno incarnationis 1021 et praecedentis fine [Col. 0847C] concurrit, data est Cluniacensi monasterio ecclesia beatae Mariae Bellimontis in comitatu Cabilonensi, in fine Senoio.

39. Anno 1022 ineunte, si quidem conjungitur cum anno XXVIII Rodulfi regis, Ademarus monasterio Cluniacensi, ubi Odilo abbas, contulit ecclesiam villae Testor, cum decimis, sepulturis, primitiis, etc. Subscripserunt ejusdem Ademari filii Willelmus, Stephanus abbas, Wido, Pontius, Armannus.

40. Anno 1023, duo fratres, nobiles viri, Leodegarius et Pontius, saeculo abrenuntiantes, dimidiam partem castri Altoni Odiloni abbati dederunt, cujus alteram partem monasterio Cluniacensi eorum pater jam antea contulerat. Charta data est anno incarnationis 1023, feria IV ante Ascensa Domini, regnante [Col. 0847D] Rodulfo. Donationi consenserunt eorum fratres Feraldus et Petrus episcopi, Vapincensis scilicet, ut quidem mihi videtur, et Sistaricensis, Arnulfus, Geraldus, Rodulfus et Rumbaldus. Eodem anno Gauslenus episcopus Matisconensis quaedam commutavit cum Odilone abbate in villa Lupiaco, in pago Matisconensi, deditque variis in locis aliquot vinearum rascias. Cum episcopo subscripserunt Walterius praepositus et alii canonici, anno incarnat. 1023, regnante Roberto.

41. Anno XXVI Roberti regis, qui ab inito cum patre regno intelligendus est, non enim tam diu solus regnavit, proindeque anno 1023, mense Junio, Gibaldus dedit Odiloni abbati silvas, prata, terras et [Col. 0848A] molendinum super fluvium Absonus, in dioecesi Augustodunensi, in comitatu Avalensi, in villa Martiniaco, indictione VIII, quae tamen cum hoc anno non concordat. Subscripserunt Ermuinus episcopus (Augustodunensis), Landricus comes, et Rainaldus ejus filius. Eodem Roberti regis anno, XV Kalendas Julii, luna XIII, dati fuerunt Odiloni abbati Cluniacensi duo mansi in Villa-Francorum, in comitatu Matisconensi. Donationi subscripserunt Gauslenus episcopus et Wigo vice-comes.

42. Anno XXVIII Roberti regis, mense Martio, proindeque anno 1023, datur Odiloni abbati Cluniacensi curtilus in villa Casotis, in agro Salorniaco, in pago Matisconensi. Chartae subscripsit Otto comes, et data dicitur indictione XI, quae cum suprascriptis chronologiae [Col. 0848B] notis non convenit, nec etiam cum ejusdem regis anno XXVIII, si computetur ab inito cum patre regno.

43. Anno XXIX regis Roberti, mense Junio, ac ideo aerae vulgaris anno 1024, Odilo abbas et monachi Cluniacenses homini cuidam Hebraeo, nomine Salomoni, dederunt unam vineam, unum pratum, et unam raxiam in villa Carniaco, in pago Matisconensi; et ipse in commutationem dedit eis vineam in agro Fusciaco, villa Molonaco. Subscripsere Otto comes, Elizabeth ejus uxor, Gauslenus episcopus, et alii. Actum die Veneris, mense Junio, epacta XV, anno XXIX Roberti regis.

44. Ultra ejus annum XXXI, Christianae scilicet aerae 1026, quo Hugo junior Roberti filius excessit [Col. 0848C] e vita, differri non potest charta qua ambo illi reges complures donationes variis temporibus monasterio Cluniacensi factas confirmarunt. Nullam habet datam in chartario Cluniacensi.

45. Sub iisdem regibus Otto, comes Matisconensis, villas duas Cluniacensi monasterio dedit aut restituit, ut ipse in charta loquitur: Pro anima patris mei Widonis, nec non et avi mei Ottonis, cognomento Willelmi, et uxoris meae, et filii mei Gaufridi, reddo ad locum Cluniacum villam, Aniscum a priscis dictam, in vicino Araris fluvii sitam, quae olim ex haereditate sancti Vincentii (ecclesiae cathedralis Matisconensis) ad meum comitatum ab antiquis devenit, sicuti jam ante comes Leotaldus atavus meus per testamentum praecepti Ludovici regis dederat apostolo Petro et [Col. 0848D] Cluniensibus monachis. Donat etiam villam alteram priori contiguam, Asnerias dictam, cum appenditiis, etc. Data est regnante Rotberto rege cum filio suo Hugone. Uxor Ottonis, cujus nomen in charta non exprimitur, fuit Elizabeth, quae, eodem Roberto regnante, simul cum marito suo donavit monasterio praedium quoddam in villa Fusciaco, in pago Lingonensi, in comitatu Ocherensi. Denique Otto comes Odiloni abbati quasdam res donavit in villa Camavata, in comitatu Matisconensi; item molendinum supra fluvium Graonam secus Rocamcavernosam. Subscripsit Goslenus episcopus.

46. Anno XXXV Rodulfi regis, id est aerae vulgaris 1027, aut sequenti, data est Odiloni abbati ecclesia [Col. 0849A] sancti Georgii, sita in Villa-Domina. Item vinea ibidem, et una condamina in pago Gratianopolitano.

47. Anno XXXVII Rodulfi regis, Amedeus comes, filius Humberti comitis, simul cum uxore sua Adalheida, dedit monasterio Cluniacensi, ubi praeest domnus pater Odilo, ecclesiam sancti Mauricii in villa Maltacena, et alia multa, reservato sibi ac successoribus suis jure patronatus. Haec charta habetur in Bibliotheca Cluniacensi, col. 412, ubi data dicitur anno XXXVII, regnante Rodulfo, incarnationis Domini 1025, Kal. Novembris, luna XX. Qui characteres chronologici non sibi cohaerent, nam annus XXXVII Rodulfi regis anno 1029 vulgatae aerae mense Octobri incoepit. Caeterum erga monachos [Col. 0849B] Cluniacenses in villa Maltacena degentes beneficus fuit idem Humbertus, ut patet ex duplici ejus charta apud Guichenonem in probationibus Historiae Sabaudicae, ubi multa confert eidem loco. Utraque caret data, sed utrobique nominantur tres Humberti filii, scilicet Amadeus, Aymo et Odo.

48. Anno XLII Roberti regis, ex quo scilicet a patre in regni societatem fuerat assumptus, ac proinde anno 1029, datus est monasterio Cluniacensi curtilus in villa Sarciaco in pago Matisconensi, indictione XI, mense Februario.

49. Anno XXXIII ejusdem regis, qui, si de monarchia intelligatur, erit annus 1027 aut sequens, data fuit Cluniacensibus capella sanctae Mariae cum decimis, etc., in villa Quinciaco, in pago Lugdunensi, [Col. 0849C] et tantum terrae juxta eamdem capellam, quod sufficiat domui aedificandae et officinis hortoque monachi. Ad idem fere tempus revocari debet alia charta, qua dantur monasterio Cluniacensi septem rasciae vinearum in pago Matisconensi, Roberto rege cum filio Henrico regnante. Anno 1027, Henricus regni socius a patre dictus est.

50. Anno 1031, Otto comes, rogatus a Roberto priore Cluniacensi, venit in capitulum, ibique amortizavit omnia quae eis data vel ab iis comparata hactenus habebant in comitatu Matisconensi, ac silvam Cerviam, quam olim sui ipsius antecessores monasterio contulerant, confirmavit. Subscripserunt Otto comes, Gaufredus filius ejus, et Wido filius Gaufredi comitis. Actum Cluniaci, III Idus [Col. 0849D] Augusti, anno incarnationis 1031, indictione XIV, die 25 post transitum Roberti gloriosi Francorum regis, anno quadragesimo regni ipsius, qui est sextus filii ejus piissimi domni Henrici, ex quo unctus est in regem super gentem Francorum et Burgundionum. Labbeus habet, et quidem rectius, die 22, anno XLIV, qui est V filii, etc.

51. Eidem anno consignanda videtur charta ipsius Odilonis concedentis aliquam terram sub censu Joscelino clerico, et duobus ejus haeredibus. Consenserunt alii monachi, ex quibus quinque post Robertum priorem subscripserunt, tum post illos Ugo abbas. Data est apud sanctum Marcellum, VII Kalendas Novembris, anno I Henrici regis Francorum. [Col. 0850A] Porro ejusmodi chartis non plures quam quatuor aut quinque monachi solebant suscribere; unam tamen prae manibus habemus, cui viginti monachi subscripsere; sed est absque data.

52. Anno 1032, indictione XV, feria V infra paschalem hebdomadam, Girbardus presbyter, ad conversionem veniens, nonnulla contulit monasterio, quae, tribus mensibus elapsis, Aia nobilis femina in praestariam sub censu trium solidorum obtinuit pro sua ac filiorum suorum vita, acceptis ab ea quadraginta solidis, mulo valente C, adjuncto uno bancale. Subscripsere Odilo abbas, Robertus prior cum aliis quinque monachis, e quibus unus appellabatur Josaldus, is fortasse qui beati Odilonis vitam conscripsit.

[Col. 0850B] 53. Ante id tempus Berlio miles dederat Odiloni abbati Cluniacensi ecclesiam sancti Germani confessoris, sitam in pago Viennensi, in agro Corsoriacensi, in insula inter Bulburum et Carusium. Charta nullam datam exhibet, sed ei subscribunt Leodegarius archiepiscopus Viennensis, atque Aymo episcopus Belensis, id est Bellicensis.

54. Cum hoc ipso anno 1032 Rodulfus Burgundionum rex vitam finierit, visum est huc referre aliquot chartas quae ipso regnante, absque alia temporis nota, datae passim occurrunt. Ex his est charta Wigonis vicecomitis, qui simul cum Euphemia uxore sua, filia Nardumi vicecomitis, dedit Odiloni abbati Cluniacensi, regnante Rodulfo, terras in comitatu Lugdunensi et Matisconensi, sitas super [Col. 0850C] Ararim et Voianam fluvios, in villa Konneuco. Hanc autem donationem fecit Wigo pro anima patris sui Berardi, et matris suae Blismodis, ac fratris sui Wichardi. Item quidam milites, sub eodem Rodulfo rege, Cluniacensi monasterio dederunt ecclesias sancti Joannis, sancti Antonini et sancti Leuterii, in comitatu Vindascensi, in territorio Dimont, quas a seniore suo Willelmo comite (videlicet Provinciae) et ejus uxore Lucia comitissa acceperant. Walterius archiepiscopus Vesontionensis altare et decimas ecclesiae sancti Stephani in villa Portensi Cluniacensibus monachis petentibus concessit, salvo eulogiarum et paratarum censu. Data est regnante Rodulfo, et consenserunt canonici, decanus, Robertus abbas, etc.

[Col. 0850D] 55. Huc quoque laudare liceat chartam Ottonis-Willelmi, quod hanc solam clausulam habeat: regnante Rodulfo rege. Nam cum ipse Otto comes anno 1027, et alii qui in ea habentur, longe ante Rodulfum regem obierint, non potest usque ad extremos Rodulfi annos rejici. In ea charta Otto, cognomento Willelmus, ait se diu aure surda praeteriisse clamorem sancti Maioli et domni Odilonis successoris ipsius, de duabus sancti Petri Cluniacensis potestatibus, Ambariaco scilicet et Juliaco; sed declarat tandem eas se restituere simul cum omnibus silvis, villis, etc., ad eas pertinentibus. Subscripsere Otto, Rainaldus ejus filius, Otto, Gauslenus episcopus, et Adselinus abbas. Actum Ledoni, regnante [Col. 0851A] Rodulfo rege. In altero hujus chartae apographo habetur et alius Ottonis-Willelmi filius, nomine Wido; et ipse Otto Henricum Burgundiae ducem seniorem suum appellat, multaque subjungit atrocia maledicta in sui beneficii violatores, si aliquando fuerint; quo ex loco chartam hanc ultra annum 1001, quo Henricus Burgundiae dux fato functus est, differri non posse intelligimus.

56. Post Rodulfi regis obitum, Ermengardis regina, ejus relicta, monasterio Cluniacensi, ubi, inquit, praeest domnus Odilo abbas, donavit per advocatum suum, nomine Hubertum, duos mansos in pago Genevensi: unum in villa Silvigiaco, alterum in villa Cicuilatis, cum omnibus ad eos pertinentibus casis, casalibus, vineis, pratis, etc. Caret [Col. 0851B] data.

57. Anno 10361 Willelmus nobilissimus comes (Provinciae), et ejus uxor Lucia, reddiderunt Cluniacensi monasterio, ubi praeest, inquiunt, domnus Odilo abbas, haereditatem sancti Maioli, scilicet Diliadam et Septem-Fontes in episcopatu Regensi. Actum apud Podiiodolinum monasterium, feria II, anno incarnationis 1036, indictione V, Chunone imperatore regnante anno decimo. Altera charta de eadem re sic habet: Duo fratres Provinciae comites, Gaufredus atque Bertrannus, werpiverunt Deo et sancto Petro Cluniensi, in manu Odilonis abbatis, Diliadam et Septem-Fontes. Testes fuere Raimbaldus archiepiscopus, Feraldus episcopus, [Col. 0851C] et alii multi nobiles viri. In altero apographo, inter Feraldum et Petrum Sextericensem, subscribit alius item Petrus episcopus, cujus sedes non designatur; et charta data dicitur apud Serrianum-Villam, feria V Ascensionis Domini, regnante Conone imperatore anno X. Porro Cono seu Chuno, in istis aliisque ejusmodi chartis memoratus, est Conradus imperator, cognomento Salicus, quem Rodulfus Transjuranae Burgundiae regni haeredem instituit. Annum 1037 praefert altera charta, anno item X Cunonis imperatoris data, indictione V, secundo Kalendas Novembris. In ea Pontius cognomento Valnerudis, et frater ejus Armannus, ac Rostagnus consobrinus eorum, dant monasterio Cluniacensi, ubi [Col. 0851D] praeest Odilo abbas, medietatem eorum quae habent in villa Salabaldemari, in pago et episcopatu Diensi.

58. Anno 1037, Archimbaldus vicecomes dedit domno Odiloni abbati ecclesiam sancti Laurentii cum omnibus appenditiis, in pago Matisconensi. Dedit quoque in pignus silvam Planacassaneam et mansum in villa Vigoseto, donec reversus fuerit ex Jerusalem. Post reditum dedit et confirmavit donationem curtis Mommalardis, quam Hugo ipsius avus et Artaldus ejus pater fecerant Cluniaco, modo tamen ipse absque haerede moriatur. Actum apud Cluniacum, anno 1037, indictione V, Henrico regnante. Walterius episcopus et alii subscripserunt. Idem Archimbaldus biennio postea in ecclesia sancti [Col. 0852A] Laurentii monachos instituit, ut suo loco dicemus. Ejus vero uxor, nomine Beatrix, post ipsius obitum Cluniacensibus, quibus tum Odilo praeerat, dedit mansum unum in loco qui dicitur Salsetum, in pago Lugdunensi. Charta data est apud Cluniacum mense Maio, regnante Domino nostro Jesu Christo.

59. Anno 1038 data dicitur charta donationis Odiloni factae unius curtilis, et trium raxarum de vinea in pago Matisconensi, in vina Manisiaco, in agro Itgiaco, III Idus Januarii, indictione V (quae cum anno supradicto non concordat), feria quarta, regnante Chonone imperatore. Caeterum, cum hoc ipso anno Conradus imperator filio suo Henrico Burgundiae regnum dimiserit, huc revocamus [Col. 0852B] chartam qua, eodem Chunrado imperatore regnante, Odilone abbate, et Leutfrido comite, Richuinus et uxor ejus Lanzede dederunt monachis Cluniacensibus in pago et episcopatu Santensi quartam ecclesiae de Dombasila et ecclesiae de Gingivilla.

60. Anno VIII Henrici Francorum regis, qui, si de monarchia intelligatur, est annus 1038 aut sequens, Hugo Antissiodorensis episcopus dedit Odiloni abbati ecclesiam sancti Cyrici super Graonnam, cum potestate et foreste ad eam pertinente. Subscripsere Robertus dux et Joannes abbas. Actum Antissiodori, dictante Jotsaldo.

61. Anno 1039, data fuit monasterio Cluniacensi ecclesia sanctae Mariae cum decimis, terris, silvis, etc., in villa Silviago, in pago Genevensi. Et monachi [Col. 0852C] investiti fuerunt per funem signi ecclesiae. Data est anno incarnationis 1039, Henrici regis primo. Qui quidem Henricus ipse est Conradi filius, Niger dictus, qui patri in imperio et in regno Burgundiae Transjuranae successit. Eodem anno Laeco donavit Odiloni abbati Cluniacensi tres condaminas sitas in villa Silviago. Data est anno incarn. 1039, indictione VII, regnante Henrico rege, filio Chunonis imperatoris, anno I imperii ejus. Termini condaminarum in charta a quatuor ventis describuntur; qua scilicet voce constat aliquam terrae portionem designari. Eamdem datam habet donatio allodii quod dicitur Germinata, in pago Genevensi. Eodem anno, Dundinus suscipiens monachicum habitum sub [Col. 0852D] norma sancti Petri Cluniensis coenobii, ut ipse loquitur, res suas monasterio contulit, anno incarnationis 1039, indictione VII, Henrici regis anno I. Idem fortasse ipse est Dundinus, qui in altero apographo Divus dicitur, ubi, anno pariter 1039, et indictione VII, I Henrici imperatoris, filii Cunonis, monachus Cluniaci factus memoratur, et sua apud Ausiacum villam monasterio tradidisse.

62. Anno 1040, sub rege Francorum Henrico, Wigo filius Willelmi dedit Odiloni abbati de Cluniaco curtilum in villa Berziaco, in pago Matisconensi. Donationem confirmavit Gaufredus comes. Eodem anno Bernardus episcopus Cadurcensis, et Robertus ipsius frater, dederunt Odiloni abbati ecclesiam sancti Saturnini de Carennaco. In altero [Col. 0853A] chartario habentur duae ejusdem Bernardi chartae, donantis eamdem ecclesiam sancti Saturnini, cum omnibus ipsius pertinentiis, Odiloni abbati Cluniacensi ordinandam. Quibus chartis, praeter canonicos, duo abbates, Stephanus et Albertus, subscripserunt; sed sunt absque data. Porro Bernardus, in istis chartis memoratus, desideratur in catalogis Cadurcensium episcoporum, tum apud Cruceum, tum in Gallia Christiana. Bernardus quippe, ab istis auctoribus memoratus, jam tunc fato functus fuerat cum istae donationes factae fuerunt; siquidem Deodatus, sive Deusdedit, ejus successor, anno 1028 interfuit dedicationi ecclesiae sancti Salvatoris apud Lemovicas, et anno 1034 peroravit in synodo II Lemovicensi; qui et anno circiter 1040 obiisse dicitur [Col. 0853B] apud laudatos auctores.

63. Anno XII Henrici regis, qui, si de monarchia intelligatur, erit incarnationis 1042, data fuit Odiloni abbati Cluniacensi capella sanctae Mariae de Bracmaco in pago Cabilonensi, subscripserunt Theobaldus comes et alii.

64. Anno 1046, Hugo archiepiscopus Chrysopolitanus confirmavit Hugoni honesto religioso et clerico, atque uniri permisit ecclesiae Laudonensi, quam ipse Hugo construxerat et amplificarat, ecclesias sanctae Mariae de Calx, sancti Albini, sancti Symphoriani, cum omnibus earum appenditiis. Actum Bisuntii, indictione VI, Henrico regnante, anno 1046. Sed annus non concordat cum Indictione.

65. Pontius comes et Rotlandus miles donant loco [Col. 0853C] Cluniacensi, ubi domnus Odilo praeest abbas, ecclesias sanctae Mariae et sancti Joannis, cum decimis et presbyteratu toto, et duodecim sextaradis (sic) terrae, in loco qui dicitur Heron, in pago Trevis, in episcopatu Diensi. Charta data est anno X Eyco rege, an legendum Erico, seu Henrico? Sed etsi legatur Henricus, inquirendum superest an rex Francorum, aut imperator, qui Burgundiae regno, ut jam diximus, tunc praeerat, hic designetur. Difficile est hunc nodum absque autographo solvere.

66. His subjicimus aliquot chartas sub sancto Odilone confectas, sed sine data. Ejusmodi est charta Geraldi, patris Armanni episcopi, ut puto, Vivariensis, qui cum uxore sua Valmode monasterio Cluniacensi, [Col. 0853D] ubi praeest Odilo abbas, donavit ecclesiam sancti Joannis in villa Meissano, in episcopatu Vivariensi. Harmannus seu Hermannus ineunte saeculo undecimo Vivariensem ecclesiam administravit. Aymo Petraefortis, saecularem militiam gerens, dedit coenobio Cluniacensi, cui praeest dominus Odilo abbas, gregi principans, villam sitam in pago Gratianopolitano, in comitatu Sarogensi, cui nomen est Mons-Ermenoldi, cum omnibus quae ad eam pertinere videntur, vineis, pratis, et campis. Subscripserunt Ubertus comes (Sabaudiae), Amedeus filius ejus, Burcardus, Odo et alii, apud Guichenonem in probationibus Historiae Sabaudicae, pag. 5. Ansedeus quidam dedit monasterio Cluniacensi ecclesiam sancti Nazarii, cum altari et appenditiis omnibus, et quatuor [Col. 0854A] cappellis juxta positis, in agro Augustodunensi, juxta Borbonium castrum, quam ecclesiam ab Hugone comite in beneficio tenebat. Dedit etiam ecclesiam sancti Petri in villa Leuma, et cappellam sancti Praejecti ibidem, et ecclesiam sancti Baudilii in Pistichiano, etc. Subscripsere donationi Hugo comes et Theobaldus comes. Item Rotbaldus marchio et Eimildis ejus uxor Cluniaco, ubi est abbas domnus Odilo, donarunt castrum Podium-Dolinum ex integro, cum omnibus suis appenditiis, in comitatu Arausico situm. Subscripserunt cum illis Adalax comitissa, et filius ejus Willelmus, Rostagnus de Sabran, Willelmus vicecomes, et alii. Tetha mulier monasterio Cluniacensi, ubi praeest Odilo abbas, dedit Durannum clericum, servum suum. Donationi [Col. 0854B] consenserunt Walterius episcopus, et Warulfus, ejusdem episcopi frater. Defuncto vero Odilone, ac in ejus locum electo Hugone, tunc apud sanctum Marcellum in diebus Quadragesimae residente, praedictam donationem confirmaverunt iidem Walterius et Warulfus, et alius Walterius, ejusdem Warulfi filius. Idem Walterius confirmavit donationem, a matre sua Tescenda factam, de terra in villa Cueles, pro anima Walterii, fratris sui Warulfi filii. Consensere ejusdem episcopi nepotes Walterius, Bernardus et Otto, praesente Hugone priore Cluniacensi.

67. Singularis est werpitio a Bosone facta de comanda de Polliaco, quam ideo huc describendam curavimus ex apographo Cluniacensi, ubi sic habetur absque ulla data. »Venit Boso ad placitum, ubi [Col. 0854C] cum Geraldo comite erant nobilissimi homines, et juravit Boso hoc sacramentum, ita dicens, manu sua propria: Ego Boso, nec meus conductus, me jubente, homo, nec femina ad meam artem, nec ad meum ingenium, in Polliaco nec in ejus obedientia comandam non requiram, prensionem nullam faciam de bove, vacca, etc. Et si ego vel meus conductus homo vel femina aliquam comandam vel prensionem fecerit; post quindecim dies postquam sciero, vel ad rationem missus fuero, per te, Geralde, vel per tuos missaticos, sive per abbatem qui modo est, vel per ipsum qui in antea erit, vel per monachum qui ipsam obedientiam tenuerit, captam emendabo, et postea ad tuam misericordiam, Geralde, veniam, sive ad abbatem vel [Col. 0854D] monachum qui modo est, vel inantea erit.«

68. Ibidem sequitur charta, absque ulla temporis nota, Rainaldi comitis, qui donat Cluniacensi monasterio curtim Belmontis, cum terris, villis, et appenditiis, sitam in pago Navernensi (legendum forte Nivernensi) pro anima patris sui Landrici, matris suae Mathildis, uxoris suae Advisae, et fratris sui Widonis. Ipse Rainaldus, cum uxore sua Advisa, et Willelmo eorum filio, subscripsit. Porro Landricus hic memoratus erga monachos quam bene affectus fuerit, colligi potest ex alia charta, quae nullam quoque praefert temporis notam; in ea autem sic loquitur: Semper optavi monachis tranquillam vitam habere, et absque impedimento vota sua persolvere; ideoque querelam quam monachi Cluniacenses cum [Col. 0855A] Adeleide nobili femina habebant, de terra quam Antelmus frater ejus dederat eis in pago Augustodunensi, in villa Fontinellulas, componere, etc. Subscripserunt Rainaldus, Landrici comitis filius, Gauzfridus vir Adeleidis, et ejus filii Gauzfredus, Robertus et Walterius; et Adeleidis filii Girboldus, Obtrannus, Gauzfredus, Ugo, tum Hatewis comitissa.

69. Habentur in chartario Celsiniacensi, quod prae manibus habuimus, complures chartae donationum sub beati Odilonis regimine eidem loco factarum, sed in quibus nulla fere occurrit data; nonnullae ex his hanc clausulam habent: quod regitur . . . . . , vel sub regimine beatissimi patris Odilonis. Pleraeque sunt pro obtinendo sepulturae jure. Ex his una est Hugonis de Ucione et Duranni Deibanio [Col. 0855B] et aliorum, qui dant pro sepultura Bomparis duas appendarias, etc. In alia Stephanus et Theotberga dant vineam in villa de Samniaco pro sepultura sua. Rotbertus presbyter dat quaedam, ut, si aliquando ei, permittente Domino, voluntas fuerit ut monachus fiat, recipiatur; sin autem, et in loco moriatur, ibi obtineat sepulturam. Willelmus dedit monasterio Celsiniacensi ecclesiam in honore beati Petri constructam, quae vocatur Casa-Meiana, cum mansis, appendariis, etc., ut remaneat beato Petro de Celsinianas (sic), in advocatione sancti Petri de Roma, sine ullo contradicente, etc. Denique, ut multos alios omittam, Bernardus de Turre cedit loco Celsiniacensi, qui regitur sub gubernatione domni Odilonis abbatis, multa in villa Plausiaco, omnemque alodum, [Col. 0855C] quem, inquit, pater meus Geraldus in ipsa villa de Plausiaco habebat, in ipsa die qua monachus fuit. Unde patet famosum illum Geraldum de Turre, quem illustrissima hodiernorum Bullioniorum principum familia nominis sui de Turre primum parentem agnoscit, Cluniacensi familiae nomen dedisse, quod et plerique ex ejus posteris fecere, ut ex eodem chartario discimus. Haud leviter praetereundum est quod in aliquot ejusdem loci chartis cum Odilone abbate Cluniacensi memoretur alius Odilo, qui scilicet Celsiniacensis monasterii tunc erat prior; quare, si quandoque occurrant chartae Odilonis nomen praeferentes, quarum chronologici characteres cum sancti Odilonis aetate non satis [Col. 0855D] cohaereant, non sunt ob id in dubium revocandae, sed tribuendae Odiloni priori. Unam hujusmodi chartam exhibere visum est: »In Dei nomine Odilo Cluniensis monasterii indignus presbyter et negligens monachus, Odilo etiam Celsiniensis monasterii praepositus, et caeteri fratres Deo ibidem servientes. Notum esse volumus praesentibus et futuris, quia illud praedium quod bonae memoriae vir nobilis, nomine Eustorgius, contulit Deo et sanctis apostolis, et monasterio Celsiniacensi, non potuimus retinere firma pace, nisi Rotbertus avunculus ejus, vir nobilis et catholicus et decanus Arvernensis Ecclesiae, dignaretur et donum nepotis sui confirmare, et ex sua parte concedere, quod et fecit sua benevolentia et dulcissima charitate. Idcirco [Col. 0856A] gratiam pro gratia duximus eidem reddere, sicut ipse studuit humiliter quaerere, rogans et obsecrans ut susciperemus eum in societate fratrum nostrorum, et patrem ejus et matrem et fratres, eorumque parentes. Nos vero, ad votum ejus et desiderium attendentes, eos in nostra societate et fraternitate suscepimus, optantes, orantes et obsecrantes ut in omnibus quae agere vel dicere potuerimus nos et omnis nostra fraternitas, intercedente beato Petro apostolo et omnibus sanctis, partem eis et societatem concedat omnipotens Dominus, ut et vivis spatium poenitentiae et indulgentiam peccatorum concedat, et defunctis requiem et vitam conferat sempiternam. Si ille senior domnus Robertus monastico ordini se sociare voluerit, [Col. 0856B] orando praecipimus, et praecipiendo rogamus ut cum caritate suscipiatur, et cum honore et reverentia tractetur. Si sepulturam in nostro loco habere voluerit, ibi sepeliatur ubi ipse jusserit.



V. Varia monasteria per sanctum Odilonem instituta, aut restituta, sive reformata.

70. Quae monasteria anno 996 Cluniacensium abbatum jurisdictioni essent subjecta, discimus ex bulla Gregorii V, pontificis maximi, in Bullario Cluniacensi relata, pag. 10, in qua non solum variae possessiones ad monasterium istud nobilissimum pertinentes, sed etiam cellae, seu, ut vocant, prioratus, ab eo pendentes, singillatim recensentur. Ex iis cellis nonnullae sub beati Odilonis regimine, aliae vero longe antea monasterio Cluniacensi [Col. 0856C] subjectae fuerunt. De iis solummodo hic agendum quae Odilonis tempore Cluniacensibus attributae sunt; quas, servato chronologico ordine, quantum ex antiquis monumentis fas erit, recensebimus.

71. Ex bulla Gregorii V, quam modo laudavimus, patet Magabrense monasterium jam anno 996 Cluniaco aggregatum fuisse; at quo id anno factum fuerit non liquet. Quanquam certi sumus id tempore beati Odilonis contigisse, uti discimus ex Walterii Aeduensis episcopi charta, ubi occasionem et rationes istius unionis faciendae ipsemet exponit; hanc ipsam ex vetusto exemplari, ab annis circiter quingentis exarato, proferimus integram. »Omnibus Christicolis sub norma catholicae fidei degentibus [Col. 0856D] notum esse volumus quoniam ego, in Dei nomine, Valterius, gratia Dei Aeduorum episcopus, de rebus Ecclesiae mihi a Deo commissae cogitans, quantum divina majestas meae possibilitati largiri dignabitur, colligere dispersa et conservare congregata, necessarium duxi adire consilium domni Odilonis abbatis Cluniacensis coenobii, et domni Viviani, caeterorumque fratrum supradicti monasterii, de quodam nostro monasterio, vocabulo Magabrense, quod est in honore sancti Martini consecratum, antecessorum nostrorum temporibus, non solum regulari ordine, sed etiam pene omni utilitate destitutum, restaurare cupiens ipsum in pristinum monasticae religionis gradum. Ideoque hoc feci, quoniam nullum aliud tam salubre consilium [Col. 0857A] invenire me posse credidi, quam ut peterem subsidium a supradicto domno Odilone Cluniacensis coenobii abbate, et a venerandis ejusdem loci Patribus sub eo regulari tramite degentibus; atque jam dictum Magabrense coenobium eorum traderem dominationi gubernandum. Illi itaque, nostris precibus assensum praebentes, prout possibilitas loci erat, idem monasterium regulariter disponere coeperunt, fratres ibi omnipotenti Deo servituros ordinantes. Caeterum vero noverint cuncti, tam praesentes quam futuri, quoniam ea intentione hoc agere coepi quetenus amor et societas supradicti Cluniacensis loci, sicut tempore venerandae memoriae domni Maioli abbatis nostro loco charitatis vinculo colligata permansit, sic etiam cuncto in [Col. 0857B] perpetuum tempore inconvulsa et firma permanere possit. Idcirco jam dictum Magabrense monasterium trado fratri nostro domno Odiloni abbati et successoribus ejus, coenobioque Cluniacensi in perpetuum regendum et regulari ordine disponendum, per consilium nostrorum clericorum et caeterorum nobis a Deo commissae Ecclesiae filiorum: ea ratione, ut superius dixi, ut societas nostri loci et Cluniacensis coenobii per succedentia temporum spatia semper sit charitatis vinculo colligata et conjuncta, atque ibi omni tempore tam vivorum quam defunctorum Ecclesiae nobis commissae clericorum agatur memoria digna. Similiterque eorum memoria in nostra celebretur Ecclesia. Hoc vero agens, non ut videar, quod absit! loci mihi commissi [Col. 0857C] destructor, jam dictum monasterium non a potestate successorum meorum et sanctae ecclesiae Augustodunensis aufero, sed potius ita ordinare disposui, ut Cluniensis abbas et successores ejus, fratresque ipsius loci per consilium nostrorum successorum episcoporum et canonicorum regulariter ordinent, teneant et possideant. Ipsique nostri successores episcopi et canonici per nostram deprecationem et obsecrationem hanc nostram descriptionem sua pontificali dignitate et auctoritate, et ut (si) nostri voti participes sint, rogamus et deprecamur ut semper melius corroborent et confirment, et secundum Dei omnipotentis voluntatem et hujus nostrae descriptionis congruam dispositionem gubernent et regant, et ipsius loci, ut dignum [Col. 0857D] est, semper sint advocati, et contra adversitates malorum hominum adjutores fortissimi. Hoc vero statuimus et omnino contradimus, ut nullus noster successor episcopus, neque aliqua alicujus potestatis persona, aliquem ibi abbatem aut praepositum ordinare praesumat sine licentia et voluntate supradicti abbatis Cluniacensis et successorum ejus. Cluniacensis quoque abbas et fratres ipsius loci, et successores eorum, ipsum jamdictum coenobium cum consilio nostrorum successorum episcoporum et canonicorum, videlicet bonorum Christoque devote famulantium, ordinent et disponant. Hanc vero nostram descriptionem disposuimus roborare et Romanae auctoritatis privilegio, et regali praecepto. [Col. 0858A] Walterius peccator episcopus.« In altero hujus chartae apographo cum Walterio peccatore episcopo, ut hic dicitur, subscripsisse memorantur Humbaldus abbas, Hemericus abbas, Autus praecentor, et Anscherius archidiaconus.

72. Rodulfus, vir nobilis, condidit monasterium Beracense, quod propriis possessionibus dotavit. Fundationis occasionem ipsemet Rodulfus exponit his verbis: »Ego igitur in Dei nomine Rodulphus, audiens quotidie per sacrarum Scripturarum auctoritatem male agentibus minari poenas, et juste operantibus promitti sidereas mansiones, desiderans invenire aliquod confugium ubi possim declinare insidias meorum peccaminum, nullum tam salubre potui reperire consilium, quam si aedificarem, juxta [Col. 0858B] possibilitatem meam, aliquod monasterium monasticae religioni aptum, ubi quotidie Deo et sanctis ejus congruum exhiberetur servitium. Ad hoc tamen agendum et perficiendum, ad Paterniacense monasterium, venerabilis Odilonis abbatis coenobii Cluniacensis, fratrumque ibi degentium ivi expetiturus auxilium: quorum consilio confortatus, anno ab incarnatione Domini 998, quinto videlicet anno Rodulphi regis nobilissimi, convocavi domnum Aindricum Lausaniensis Ecclesiae praesulem, ad dedicandum ipsum monasterium, qui, ut est bonus et nobilis, benigne et nobiliter nostrum adimplevit desiderium. Est autem ipsum monasterium super ripam laci Everdunensis situm, in episcopatu videlicet sanctae ecclesiae Lausanensis in comitatu Waldensi, in [Col. 0858C] honore sancti apostoli Petri dicatum. Hoc autem monasterium dono Deo et sancto Petro. Concedo etiam ipsi monasterio has terras,« etc. In altero hujus chartae apographo episcopus Lausanensis hic memoratus appellatur Amedeus, sed retinenda est nostri exemplaris lectio. Is est enim Henricus (quod nomen aliquando Aindricus, seu Ainricus, in veteribus chartis scriptum legitur), qui ecclesiam Lausanensem saeculo decimo exeunte administrabat.

73. Iisdem ferme temporibus sancto Odiloni data creditur ecclesia sancti Mauricii de Maltacena, alias de Burgeto, ubi monachi Cluniacenses fuerunt instituti, ut patet ex variis Humberti comitis et Amedei ejus filii donationibus postea factis, quae in probationibus Historiae Sabaudicae a Guichenone editae [Col. 0858D] sunt. Habetur in Bibliotheca Cluniacensi, col. 412, charta Rodulfi regis ea de re anno 1024 data.

74. Ad idem tempus, ut mihi quidem videtur, revocari potest monachorum institutio apud sanctum Victorem in urbe Genevensi. Erat quippe tunc celebris ecclesia illa sancti Victoris, quam antiquam et nobilem appellat auctor Vitae sancti Odilonis: et quidem, in Fredegarii Chronico cap. 22, constructa dicitur a Sedeleuba regina, in suburbano Genavensi. Quae Seleuba soror fuit Chlotildis uxoris Clodovei Magni, Chilperici Burgundionum regis filia. Hanc autem ecclesiam paucis ante id tempus annis visitans Adhelais imperatrix, pene desolatam repererat; quod aegre ferens, Hugoni ejusdem civitatis episcopo persuasit [Col. 0859A] ut tam venerabilem locum, monasticae religioni instituendae aptissimum, haud negligenter tractaret. Votis Augustae favit corporis beati martyris inventio, quae tunc temporis contigit. Ejus quippe sacra membra, quae diu latuerant, nescio quo casu detexit memoratus antistes, eaque, praesente Rodulfo rege, cum ejus uxore Egildrude aliisque aulae primoribus, episcopis et comitibus, solemni pompa, sub ara ejusdem basilicae reverenter collocavit. At non erant satis amplae loci facultates, ut ibi abbas institui posset, quare »memorandum,« verba sunt ipsius Hugonis episcopi in charta quam ea de re confecit, »Cluniensis coenobii abbatem Odilonem ad hoc peragendum evocavi, et permissione domni Rodulfi regis, consensu etiam fratris ejus Burchardi [Col. 0859B] Lugdunensis archiepiscopi, caeterorumque comitum et nobilium virorum hortatu, praedictum locum sancti martyris Victoris ejus ordinationi commisi . . . . , ut praedictus locus in perpetua valeat manere religione, et inter nostros successores Cluniensisque coenobii abbates charitas excellentissima firmetur, et apud illos nostra memoria specialiter observetur,« etc. Charta haec, quam Guicheno in Bibliotheca Sebusiana, centuria 1, num. 13, edidit, est absque data; quam proinde varii variis annis consignarunt. Hugonem episcopum Genevensem, hic memoratum, anno 930 vixisse ex ista charta inferunt Sammarthani fratres, in catalogo Genevensium antistitum; at vel ex hoc eos hallucinatos fuisse evinci potest, quod Odilo, cui hac occasione commissa dicitur fuisse sancti Victoris [Col. 0859C] ecclesia, nonnisi anno 992 aut praecedenti, in regiminis consortium a beato Maiolo fuerit asci us. Eamdem anno circiter 1019 datam fuisse conjicit Guicheno. Si tamen falsa non sit data chartae Rodulfi regis, in Bibliotheca Cluniacensi, col. 411, relatae, anno 1019, Agiltrudis, prima Rodulfi uxor, quae in charta pro sancto Victore memoratur, defuncta jam erat, nam ipse Rodulfus uxorem suam ibi Iraisindam appellat. Et tamen Rodulfus ad uxoris suae Agiltrudis, et fratris sui Burchardi episcopi, necnon et Odilonis abbatis preces, omnia Cluniacensis monasterii privilegia a praedecessoribus suis concessa confirmasse dicitur in diplomate quod anno 998 datum dicitur. Unde satius visum est ad priores ejusdem [Col. 0859D] regis annos praedictam sancti Victoris donationem revocare.

75. Anno 999 Hugo Antissiodorensis episcopus, et comes scilicet Cabilonensis, monasterium Aureae-Vallis, alias Paredum, jam antea a Lamberto comite ipsius patre, cooperante sancto Maiolo, aedificatum, sed quod sub proprio abbate esse debebat, monasterio Cluniacensi penitus subjecit, ut patet ex ejus charta, quam ex autographo edidit Peraldus in collectione chartarum Burgundicarum, pag. 166: Data est mense Maio, indictione XII, anno incarnationis Domini 999, Roberto rege anno IV regni ejus. Udebaldus, licet indignus sacerdos et monachus, scripsit. Actum in suburbio Cabilonensi, coenobio [Col. 0860A] beati Marcelli, in praesentia regis Roberti, qui tamen ipse non subscripsit, quamvis cum Hugone subscripserint Henricus dux, et alii comites ac viri nobiles, ex quibus Rodgerius et Raynaldus episcopi fuere. Porro ejusdem chartae exemplar habemus, cujus ope suppleri possunt aliquot verba quae in autographo Peraldus legere non potuit, quod procul dubio nonnullis in locis detritum prae vetustate fuerat. In eodem nostro apographo Ainricus pro Henricus scribitur, quod in veteribus chartis passim occurrit, mater quoque Hugonis episcopi non Adellerdis, sed Adelaydis dicitur, quod etiam aliunde nobis compertum est; et qui inter subscribentes apud Peraldum Marcius comes, in nostro Mauricius comes appellatur. Quin et in eodem exemplari nostro Hugo [Col. 0860B] mentionem facit donationis ecclesiae sancti Marcelli, a Gaufredo, matris suae marito, olim sancto Maiolo factae. Sic enim post haec verba, donationis fiat, habet charta: »Eodem etiam voto et desiderio, consilio et auctoritate supra memoratorum principum et episcoporum roboratus, tradit jam dictus apostolis ac praefato abbati, fratribusque sibi commissis, prae libatum Cluniacense coenobium incolentibus, nec non successoribus illorum in perpetuum, locum sancti Marcelli in suburbio Cabilonensi positum, scilicet ubi ipse idem sanctus martyr requiescit corpore, cum omnibus ad se pertinentibus, sicut olim a Gaulfredo comite, matris ejusdem praesulis conjuge, sancto Maiolo suisque successoribus fuit commissum, ad possidendum et ordinandum atque disponendum [Col. 0860C] jure perpetuo, sine alicujus contradictione. Placuit autem huic testamento,« etc., ut in editis. Quam additionem spuriam non esse patet ex charta Theobaldi comitis Cabilonensis, Hugonis nostri nepotis; in qua ille testatur monasterium sancti Marcelli a Gaufredo comite, qui Adheleidem, Lamberti avi sui relictam, uxorem duxerat, sancto Maiolo commendatum fuisse, consentientibus Adheleide et Hugone tum clerico, postea episcopo. Postea, inquit, regnante serenissimo rege Roberto, avunculus meus domnus Hugo comes et episcopus, praesente ipso rege, comitibus et episcopis istius patriae, supradicti monasterii donum tradidit domno Odiloni abbati, successori abbatis Maioli, etc. Quam donationem confirmat ipse Theobaldus, cujus charta ea de re integra edita est [Col. 0860D] saeculo superiori pag. 772. [(3) 1Kb] Porro monasterii Aureae-Vallis sive Paredi donationem Cluniacensibus factam confirmavit Robertus rex Francorum, ut observavit Andreas Duchesnius in notis ad Vitam beati Hugonis, quae habentur in appendice Bibliothecae Cluniacensis, col. 93. Sed et idem Hugo episcopus et comes villas de Vivens et de Moncello atque alia quaedam bona eidem monasterio contulit, ut patet ex alia ejus charta anno XX Roberti regis data.

76. Hoc ipso anno 999, Otto III imperator monasterium beatae Mariae apud Papiam, quod vulgo Cella sancti Maioli appellabatur, Cluniacensi monasterio confirmavit. Diploma hac de re confectum [Col. 0861A] habetur in Bibliotheca Cluniacensi, col. 409. Hic vero locus nobilissimus dicitur in Vita sancti Odilonis, et multum ab eodem sancto viro adductus.

77. Anno XV Roberti regis, mense Septembri, proindeque anno aerae vulgaris 1011, si de monarchia intelligatur, Wido, nobilis vir, monasterium Thieruense a suis parentibus quondam saeculariter possessum Cluniaco subjecit, assentiente Petro ejusdem loci abbate, cui toto vitae suae tempore reservata sunt abbatis jura et praerogativae. De reliquiis sancti Symphoriani in altari ecclesiae Thigernensis reconditis agit Gregorius Turonensis, lib. I. De gloria martyrum, cap. 52, de Genesii martyris inventione ibidem facta, capite 67 ejusdem libri.

78. Eodem saeculo undecimo ineunte, sed incertum [Col. 0861B] quo anno, contigit monasterii apud Valentiolam in episcopatu Regensi erectio. Huic occasionem dedit donatio curtis in eodem loco, cujus meminit Gregorius V in bulla jam a nobis laudata. Cum enim ipsam monasterio exstruendo aptam judicasset beatus Odilo, hanc licentiam ab episcopo petiit et obtinuit, ut patet ex veteri notitia quam ex chartario Cluniacensi descriptam habemus, ubi haec leguntur: »Odilo abbas mittit monachos ad Almeradum Regensem episcopum, qui postularent licentiam monasterii aedificandi juxta ecclesiam in honore almi confessoris Maximi antiquitus consecratam in villa Valentiola. Cui consensit, decrevitque ut nulla persona habeat dominationem aut consuetudinem in dicto loco, atque fratres ibi commorantes possent [Col. 0861C] quae a fidelibus offerrentur accipere.« Nulla est apposita data, sed ex eo conjicimus Almeradum saeculi undecimi initio Ecclesiae Regensi praefuisse, quod Lirinensi monasterio, cui tunc Warnerius abbas praeerat, aliquot bona contulerit. Warnerius quippe in Lirinensis monasterii regimine sanctum Odilonem praecessit. Idem Almeradus, seu, ut ibi scribitur, Helmeradus, in charta quadam, agente domno Warnerio Cluniacensi praeposito, agnovit coram reliquiis in imagine sancti Petri contentis sibi decimas proprii laboris non deberi in terris Valentiolae et aliarum possessionum a Cluniaco pendentium. Charta data est in ipsa ecclesia Valentiolae, sed est absque data, sicut et tertia, ubi idem antistes sancto Odiloni dimittit annuos quosdam reditus, quos [Col. 0861D] ecclesia Valentiolae solebat episcopo solvere. Denique Archimbertus quidam et Pontius filius ejus Cluniacensibus monachis dimisere quidquid sui juris in villa Valentiolae, etc., esse contendebant. Hoc actum est in concilio quod fuit in capu (sic habet nostrum apographum, an legendum campo aut capitulo?) sancti Romani, praesente Joscelino episcopo, et aliis quampluribus,in episcopatu Friedunensi. Annus non exprimitur: quis vero sit episcopatus Friedunensis, cui iste praefectus fuerit, nos latet; nisi forte legendum sit Forojuliensi, cui Ecclesiae circa haec tempora praeerat Gaucelmus sive Gocelinus, qui multa bona Lirinensi monasterio contulisse dicitur.

[Col. 0862A] 79. Anno 1022, Odilo Lirinense monasterium regendum suscepit, eique praefuit ad annum 1028, quo in ejus locum suffectus est Amalricus, ut discimus ex duobus chronicis mss. quae penes nos habemus, quorum chronicorum ope emendandus est Vincentius Barrulis, ejusdem loci monachus, qui Odilonem Lirinensi insulae paulo post sancti Maioli obitum praefectum fuisse scripsit in Chronologia sanctorum Lirinensium. Duas idem auctor chartas refert, quae Odilone Lirinensi abbate datae sunt; sed nullam habent temporis notam, sicut nec in Bibliotheca Cluniacensi, ubi iterum editae habentur.

80. Varias vices passa est Juliacensis ecclesia, unde difficillimum est tempus assignare quo a monachis Cluniacensibus primum inhabitata fuerit. [Col. 0862B] Certe jam supra laudavimus chartam Ottonis cognomento Willelmi, Burgundiae ducis, datam regnante Rodulpho, in qua, postquam fassus fuisset se Maioli et Odilonis abbatum voces surda aure diu audivisse, compunctus tandem Juliacum restituisse dicitur.

81. Verum post factam Cluniacensibus Juliaci restitutionem ab Ottone Willelmo, eumdem locum nonnulli saeculares viri sibi attribuere tentaverunt, quorum conatus nonnisi alterius terrae largitione retundere potuit comes Raynaldus, Ottonis filius. Id probamus ex veteri notitia quae in chartario Cluniacensi habetur his verbis: »Otto comes, qui cognominatur Willelmus, reddidit monachis in famosissimo coenobio Cluniensi Deo servientibus potestatem [Col. 0862C] quae dicitur Juliacus. Longo tempore transacto, surrexerunt Aymo et Otbertus filii Aldonis, proclamantes eam potestatem suam haereditatem esse: sed haec calumnia cessavit in praesentia Raynaldi comitis, filii supradicti Willelmi, qui pro hac calumnia dedit praefatis Aymoni et Otberto aliam quamdam potestatem, quam susceperunt, et querelam deposuerunt. Signum Raynaldi comitis. Signum Adheleidis uxoris ejus. Signum Azelmi abbatis de Monte Sancti-Joannis. Acta sunt haec apud castrum Divionense, anno 1022, indictione VI, Rotberto rege Francorum.« Nondum tamen anno 1022 defunctus erat Otto-Willelmus; sed error est librarii. Utriusque vero restitutionis meminit Robertus Burgundionum dux in veteri quadam notitia, ex eodem chartario, [Col. 0862D] tempore Henrici regis fratris sui data; in qua quidem notitia testatur Robertus Willelmum ejus que filium Raynaldum, auctoritate et jussu patris sui Roberti regis, Juliacum Cluniacensi monasterio restituisse, cum consensu Hugonis comitis Cabilonensis, aliorumque virorum nobilium utriusque militiae, quod ipse confirmat et corroborat.

82. Anno 1025, beatus Odilo monasterium Voltae in paterno fundo construxit. Hoc enim, quod a fratribus suis ante complures annos promissum fuerat, nec satisfacere potuerant, ipse cum nepotibus suis, eorum filiis, adimplevit. Exstat etiam nunc, ut testatur Andreas Duchesnius in notis ad Vitam sancti Odilonis, append. Bibliothecae Cluniac. pag. 74, versus, [Col. 0863A] supra januam ecclesiae ejusdem loci, qua aditus est ad claustrum, insculptus, qui haec indicat paucis istis verbis:

Hoc tibi, Rex regum, . . . . condidit, Odilo templum.
Verum totam rei gestae seriem exponit ipsemet sanctus abbas in instrumento fundationis, quod supra paragrapho secundo integrum dedimus.

83. Circa haec tempora Kadolenus vicecomes cum uxore sua et filio Willelmo dedit monasterio Cluniacensi locum qui dicebatur Sancti Joannis de Molgone, cujus rei complura instrumenta exstitisse colligimus ex variis notitiis quae in Cluniacensibus chartariis ea de re habentur. Haec donatio facta fuit regnante Roberto rege et praesidente Aquitanis Willelmo duce, mense Maio. Ei subscripsit Isembertus episcopus [Col. 0863B] Pictaviensis, qui sese pontificem Aquitanorum appellat, et cum eo Jordanis episcopus Lemovicensis, et Roho Encolismensis. Item Joffredus et Acfredus vicecomites, tum Willelmus de Partenaco. Nusquam vero Kadolenus subscripsisse legitur, quod fortasse nonnisi post ipsius mortem instrumenta hujus rei confecta fuerint.

84. Non liquet quo tempore incoeperint monachi domum de Sariano inhabitare. Initia sua debet Leodegario cuidam, monacho Cluniacensi, qui ibi proprio labore ecclesiam construxit; qua dotata, factum est ut ibi monachi instituerentur. Dicata est ecclesia a Regimbaldo Arelatensi archiepiscopo, qui anno circiter 1031 huic ecclesiae praeesse coepit. Haec discimus ex veteri quadam notitia, quam penes nos [Col. 0863C] habemus in veteribus membranis descriptam, ubi, praemissa brevi formula, haec leguntur: »Quidam Dei famulus, nomine Leodegarius, Cluniensis monasterii frater et monachus, in villa quae vocatur Sarrianis, quam Willelmus quondam dux provinciae et pater patriae, sanctorum apostolorum Petri et Pauli et monasterio Cluniensi et loco in quo se sepeliri rogavit, et beato Maiolo adhuc in carne vivente, et vivens delegavit, et moriens donando attribuit, ecclesiam construere studuit, et eam consecrare et dedicare rogavit a domno et venerabili Regimbaldo Arelatensium archiepiscopo, ad honorem Dei et memoriam Dominicae et victoriosissimae crucis, et sanctorum apostolorum Petri et Pauli, et beati Marcelli papae et martyris, et beati Saturnini martyris inclyti, [Col. 0863D] et omnium sanctorum viventium et regnantium cum capite suo Christo per omnia saecula saeculorum. Donat etiam supradictus frater supradictae ecclesiae die consecrationis suae mansum unum, ad sustentationem et utilitatem per succedentia tempora inibi Deo servientium.« Et in fine, absque ulla cujusquam subscriptione, habetur haec clausula: »Valeant cuncti fideles, hujus nostrae operationis laudatores.«

85. Anno 1029, Rodulfus, Burgundiae Transjuranae rex, ad petitionem Reinoldi comitis, filii Ottonis cognomento Willelmi, concessit Cluniacensibus monasterium Vallis in dioecesi Vesontionensi situm, confirmatque ei omnia quae tam ab Ottone-Willelmo quam a Reinoldo ipsius filio collata fuerant. [Col. 0864A] Chartam integram refert Perardus, pag. 177, quae data est Logis, anno 1029, Rodulfi regis XXXV. Ibi dicitur »monasterium in honore Dei et Salvatoris nostri Jesu Christi, ejusdemque genitricis Mariae, sanctique Petri apostoli, necnon et beati Nicolai almi confessoris constructum, situm in episcopatu Bisoncionensi juxta Polliniacum, in loco qui recte Vallis vocatur, constructum.« Porro monasterium istud ab Ottone-Willelmo a fundamentis aedificatum fuisse discimus ex charta Hugonis archiepiscopi Vesontionensis, ubi confirmat donationem decimarum, oblationum, sepulturarum, cappellarum, etc., in villa quae dicitur Mediolanum, et cappellae sancti Victoris apud Madriacum, a Walterio praedecessore suo factam ecclesiae loci Vallis, quam, inquit, Otto-Willelmus [Col. 0864B] construxerat, et ipse Walterius in honorem beatae Mariae consecraverat. In alio apographo haec omnia intercedente Odilone abbate concessisse dicitur ipse Hugo. Data est anno 1033, die sancti Joannis, et subscripserunt R. praepositus, Robertus abbas, tum archidiaconi duo, Radaldus abbas, et alii complures canonici et saeculares.

86. Ante annum 1034 consignanda est fundatio monasterii de Chauriaco, quae a Stephano Claromontensi episcopo facta est sub regimine sancti Odilonis, in gratiam Celsinianensis monasterii. Eo quippe anno jam Renco, Stephani IV successor. Ecclesiae Claromontensi praeerat, quam Ecclesiam adhuc anno 1052 regebat. Hujus porro fundationis notitiam habemus in chartario Celsinianensi: »Stephanus [Col. 0864C] sanctae Dei Ecclesiae Claromontensis episcopus, et mater sua et fratres sui, simulque Rorgius et filius ejus Faramundus, et omnes canonici sanctae Ecclesiae Claromontensis, dederunt Deo et sancto Petro et ad locum Celsiniacensem, qui regitur sub gubernatione domni Odilonis abbatis, tres ecclesias et sex appendarias; prima ecclesia vocatur Chauriacus, ut ibi monasterium construatur; secunda sancta Maria; tertia, sancta Marcella cum decimarias (sic), baptisteriis, sepulturis, campis, pratis, etc. Facta est haec donatio mense Decembrio, feria tertia, regnante Domino nostro Jesu Christo.«

87. Sub ejusdem Stephani pontificatu, atque iisdem fere conditionibus, fundatum est monasterium sancti Flori apud Arvernos, quod Cluniacensibus [Col. 0864D] monachis sub beati Odilonis regimine in monasterio Celsinianensi degentibus concessere Amblardus et Eustorgius, viri nobiles, quorum donationis instrumentum in Celsinianensi chartario habetur, eiquo cum donatoribus subscripserunt Stephanus episcopus Claromontensis et Robertus vicecomes. Monasterium sancti Flori sub Cluniacensis ordinis obedientia perseveravit usque ad annum 1317, quo, repudiata a Gerardo abbate Auriliacensi episcopali dignitate, Raymundus Vehens, prior sancti Flori, episcopus factus est, et ejus monasterium in cathedralem mutatum. Ibi tamen perseverarunt monachi usque ad annum 1476, quo a Sixto IV saecularis toga eis indulta est.

[Col. 0865A] 88. Anno 1037, monasterium sancti Marcelli apud Salciacum, in episcopatu et comitatu Valentino constructum, monachis Cluniacensibus traditum est ad instaurandam ibi disciplinam regularem, quae sub abbatibus ibi constitutis servari non potuerat. Habemus ejus concessionis chartam, quam ex chartario Cluniacensi proferimus. »Primo homine transgrediente, etc. Ego Ademarus comes, et uxor mea, nomine Rotildis, una cum filiis nostris, Pontio videlicet episcopo, Hugone, Lamberto, Gontardo, Geraldo, quemdam locum, Saltiacum nomine, situm in episcopatu et comitatu Valentinae civitatis, consecratum in honore sancti Marcelli martyris, sub quibusdam abbatibus hactenus in negligentia curae animarum positum, ut ad statum melioris rectitudinis [Col. 0865B] valeat converti, cum omnibus quae ad ipsum locum pertinent, videlicet terris, pascuis, silvis, vineis, aquis, molendinis, pratis et cunctis suis appenditiis, donamus Deo et sanctis apostolis Petro et Paulo, et monachis Cluniacensibus, quibus praeest domnus Odilo abbas, ad possidendum et ordinandum, et jure haereditario quidquid agere voluerint agendum. Ideo autem haec facimus quatenus tam nos quam cuncti propinqui et amici nostri, anima etiam domni Lamberti comitis, vel animae omnium fidelium Christianorum mereantur habere societatem et partem orationum servorum Dei [in] Cluniaco monasterio vel in cunctis suis appenditiis Christo militantium. Actum publice, anno ab incarnatione Domini 1037, regnante Conone imperatore, anno X regni sui. [Col. 0865C] Testes Ademarus comes, et uxor sua Rotildis, qui hanc donationem fecerunt, et decem uncias auri a monachis pro ea acceperunt, et Edraldus monachus magnum servitium eis fecit, qui eam sancto Petro acquisivit. Pontius episcopus, et frater ejus Hugo, et Lambertus, Gontardus, Geraldus fratres eorum. Rainardus presbyter scripsit, dictante Raintardo.« Pontius episcopus, Ademari filius, qui in hac charta memoratur eique subscripsit, Valentinensem Ecclesiam post Guigonem rexit. Sedebat adhuc anno 1047, ut ex nonnullis chartis colligitur; at quo anno hanc sedem inierit aut dimiserit, nobis compertum non est.

89. Porro Lambertus comes, ibidem memoratus, Ademari donatoris pater fuit, qui monasterium ipsum sancti Marcelli penitus desolatum restaurari [Col. 0865D] curaverat, ut ex alia charta patet, in qua sic cum uxore sua Fuletrude loquitur: »Donamus de rebus proprietatis nostrae Deo et sancto Marcello, et monachis Oddoni et Duranno, et ad illos qui ad illum locum venerint, damus pro filiis nostris Ademaro et Lamberto et parentibus nostris, ut ecclesia sancti Marcelli ibi reaedificetur, monasteriumque ibi fiat, nullique loco ipse locus nisi sancto Petro principi apostolorum sit subjectus. Abbatem (sic) quoque in dicto loco sancti Marcelli de Fellinis, non habeatur neque eligatur, nisi qui regulam sancti Benedicti teneat et custodiat, et ad hoc fratres sibi subditos charitative compellat« Ob lacerum folium data non habetur; in ejus tamen titulo facta fuisse dicitur sub rege Conrado. [Col. 0866A] Et quidem hanc donationem confirmavit idem Conradus, anno XLVI regni sui, id est aerae vulgaris anno 983.

90. Anno 1039 consignanda est fundatio cellae sancti Laurentii in pago Matisconensi, ut patet ex charta Archimbaldi vicecomitis, qui hoc ipso anno, indictione VII, regnante Henrico rege, dedit Odiloni abbati mansum vineale in pago Matisconensi situm, ea scilicet conditione ut in ecclesia sancti Laurentii, quam ipse jam antea Cluniacensi monasterio contulerat, monachorum sub disciplina Cluniaci abbatum viventium conventus institueretur, in quorum usus mansum illud cum caeteris ad eamdem ecclesiam pertinentibus cederet.

91. Anno 1045, cui tamen indictio XI, quam in [Col. 0866B] apographo charta praefert, non concordat, monasterium sancti Salvatoris Nivernensis Cluniacensibus subjectum fuit ab Hugone ejusdem urbis episcopo, assentientibus Adalelmo loci rectore et canonicis ecclesiae sancti Cyrici, ad quorum jus antea pertinebat. Instrumentum ea de re confectum in chartario Cluniacensi exstat, datum publice in sancta synodo, anno 1045, indictione XI, octavo Idus Novembris.

92. Sub Henrico rege Francorum, at incertum est quo anno, Petrus Rogerii episcopus Tolosanus apud Cluniacum existens, monachorum ibi degentium sanctitatem miratus, contulit eis ecclesiam sanctae Columbae in sua dioecesi sitam. Ibidem monachos fuisse institutos colligimus non solum quod ad hanc ecclesiam multae aliae cum praediis et appenditiis [Col. 0866C] attinebant, verum etiam quod in diplomate Paschalis II, in Bibliotheca Cluniacensi, pag. 571, inter alia quae Cluniacensibus confirmat, occurrit, in episcopatu Tolosano monasterium sanctae Columbae. Eamdem ecclesiam, nescio quo pacto a Cluniacensibus alienatam, ipsis restituit Amelius episcopus Tolosanus, Pontio tunc Cluniacensi abbate, ut ex ejus charta patet, data anno 1110, regnante Ludovico rege, quae integra habetur in Bibliotheca Cluniacensi, col. 578. Anselmus canonicus ecclesiae Leodiensis, in libro De gestis ejusdem ecclesiae pontificum, capite 53, scribit beatum Odilonem ejusque successores plures ecclesias in parochia Leodiensi acquisivisse; in quibus, inquit, religiosi monachi ab ipso sub nomine prioratus sunt statuti, qui nocte et [Col. 0866D] die pro statu ecclesiae aures divinae misericordiae non cessant perpulsare.

93. Haec fuerunt praecipua monasteria quae, quantum discere potuimus ex antiquis monumentis, Odilonis tempore, abbatum Cluniacensium regimini commissa fuerunt, praeter alia bene multa, quae, jam antea sub ejus praecessoribus Cluniaco subjecta, restauravit aut plane renovavit, ut testatur ipsius Vitae auctor. Sed praeter haec, varia item alia monasteria, quae temporum injuria aut incuria abbatum a disciplinae regularis fervore defecerant, ad meliorem frugem revocavit Odilo, quae tamen Cluniacensibus subjecta non fuere. Ex his exstitere celebre sancti Dionysii monasterium, aliaque bene multa [Col. 0867A] per Gallias; in quibus, agente potissimum Hugone rege, ut testantur Ademarus et auctor Chronici sancti Maxentii, vir sanctus disciplinam regularem restituit. Willelmus quoque Aquitanorum dux, ut idem Ademarus asserit, nonnulla ditionis suae monasteria Odilonis magisterio eadem de causa commendavit. Hinc in monasterio Angeriacensi Raynaldum abbatem institui curavit in Alduini locum, qui fato functus erat, et pro Raynaldo pariter defuncto Aymericum substituit; quamvis Raynaldo Goffridum successisse dicat Chronici Malleacensis auctor. Tanta nempe erat beati Odilonis, et monachorum Cluniacensium sub ipsius regimine viventium, apud omnes opinio, ut plerique aliorum locorum monachi, quibus disciplinae regularis amor inerat, Cluniacensium [Col. 0867B] mores amplecterentur; imo et inde abbates acciperent, quamvis sui juris remanerent, nec alias monasterio Cluniacensi subjici vellent. Quod tum maxime fiebat si id postularent monachi, aut placeret episcopis sive principibus sub quorum dispositione constituta erant ejusmodi monasteria. Sic Durando, qui consilio abbatis Cluniacensis, aliorumque ordinis abbatum, Saviniacensis abbas creatus fuerat, suffectus est Iterius monachus Cluniacensis, consilio sancti Odilonis, uti testatur Burchardus Lugdunensis antistes in charta ea de re conscripta, cujus authenticum prae manibus habemus.

94. Non autem continebatur intra Galliarum fines monasterii Cluniacensis ejusque sanctissimi abbatis [Col. 0867C] fama, quae occasionem praebuit Cluniacense institutum in exteras nationes propagandi. Illustre hujus rei exemplum habemus in Sancio Hispaniarum rege, qui, cum monasteriorum in suo regno recte instituendorum desiderio teneretur, Cluniacum, ex episcoporum et optimatum consilio, misit unum e suis, Paternum nomine, qui regulari disciplina sanctisque loci illius consuetudinibus probe imbutus, eas postmodum redux in Hispaniarum monasteriis observari curaret. Id discimus ex ejusdem regis diplomate pro monasterio Oniensi, quod noster Yepezius in appendice tomi V Annalium ordinis nostri edidit, ubi piissimus princeps sic loquitur: »Ordo monasticus, omnium ecclesiasticorum ordinum perfectissimus, tum temporis omni nostrae patriae erat [Col. 0867D] ignotus . . . . . tandem, inspirante Deo, a prudentibus ac religiosis viris salubre reperi consilium; quibus referentibus didici quia perfectionem hujus sanctae quam requirebam professionis nemo perfectius ostendere poterat, quam congregatio monasterii Cluniacensis, quae in eodem tempore clarius caeteris monasteriis sancti Benedicti perfecta florebat regulari religione, auxiliante Deo, et venerando abbate Odilone administrante. Igitur super hoc negotio accepi ab omnibus episcopis nostris consilium et optimatibus, et unum ex nostris patriotis virum, quantum hominibus possibile est ad cognoscendum, religiosum et timoratum, vocitatum Paternum, cum devoto comitatu religiosorum sociorum, misimus ad [Col. 0868A] praedictum Cluniacense coenobium, ut in ipso perfectionem monasticae vitae cognosceret ac disceret: qua sufficienter imbutus ad patriam nostram rediret, et sitienti patriae nostrae potum monasticae professionis propinaret. Quod, donante gratia Dei, ut ordinavimus factum est. Nam isdem vir, doctrina disciplinae regularis cum suis sodalibus perfecte instructus, prospere ad nos reversus est. Quem primo doctorem monasticae vitae in monasterio sancti Joannis de Peña constituimus, et, ut fratres sub ipso regulariter vivereni, eum pastorem animarum praefecimus, et praedictum monasterium, ut firmiter in stabilitate regularis vitae persisteret, regalibus donis atque firmissimis privilegiis munivimus, etc. Hoc ergo monasterio regulari dispositione decenter ordinato, [Col. 0868B] omnes episcopi et principes totius regni communiter consilium inierunt, et ad me venientes unanimiter, ut coenobium sancti Joannis de Peña decoraveram monasticae religioni, sic etiam honestarem eadem regulari beati Benedicti professione Oniense monasterium, quondam a religioso Santio comite in honore sancti Salvatoris constructum, etc. Ad monasterium sancti Joannis de Peña misi, et domnum Paternum, quem ibi abbatem venerandae congregationis praefeceramus,ad nos venire cum aliquantis religiosis fratribus expostulavi. Qui benigne obediens meae justae petitioni, quod ab eo petebam sine aliqua dilatione impetravi; depulsisque mulieribus in Oniensi monasterio sine aliqua reverentia habitantibus, consensu et voluntate atque petitione [Col. 0868C] omnium patriae nostrae episcoporum ac clericorum, statuimus ibi congregationem religiosorum monachorum, quibus abbatem, Garseam nomine, secundum regulam sancti Benedicti, communi etiam fratrum acclamatione praeposuimus. Domnum vero Paternum, abbate loci diligenter instructo, et congregatione honorifice ordinata, ad proprium monasterium remisimus. Ut ergo inconvulsa,« etc. Plura decernit rex pro electione abbatis ac monasterii immunitate, quod nulli omnino subjectum esse vult, ita ut si abbas aliquando gravium delictorum reus dejici mereretur, id solummodo fiat in consilio. Caeterum Paternus, in diplomate regio memoratus, is ipse est ad quem Odilo epistolam scripsit, in Spicilegii tomo II, pag. 386, editam, ubi eum divini [Col. 0868D] amoris fervidum domnum Paternum, gregis Christi affectu paterno procuratorem providum, appellat. Ex eadem vero epistola facile colligi potest quantum Sancio regi atque ejus filio Ranimiro devinctus esset Odilo, qui quotidianis precibus ad omnes horas Hispaniae regnum in publico conventu commendari curabat. Habuit quoque Cluniacensis ordo monasteria in Hispaniis omnino suae jurisdictioni subjecta, etiam tempore sancti Odilonis. Ex his fuit celebre monasterium sancti Zoili de Carrione, ubi Arnulfus primus loci prior ab ipso sancto abbate institutus dicitur apud historiae Hispanicae scriptores. Sed et huic monasterio complura alia parebant, quae omnia Cluniacum, uti matrem, venerabantur. Sed, anno [Col. 0869A] 1435, Eugenius quartus Carrionenses priores, Cluniacensibus subtractos, abbatis titulo donavit.



VI. Summorum pontificum, regum, aliorumque principum erga sanctum Odilonem affectus.

95. Tanta erat Cluniacensium monachorum sub beati Odilonis regimine sanctitatis fama, ut fideles quique ac pii viri eos beneficiis aut donationibus sibi devincire cuperent, rati nihil sibi defuturum, si tantorum virorum precibus et patrocinio apud Deum adjuvarentur. Hinc tot pontificum bullas, tot regum et imperatorum diplomata in eorum gratiam data legimus, queis aut vetera privilegia confirmarentur, aut nova concederentur; tot principum aliorumque virorum, nobilium simul et ignobilium, chartas, quibus aut nova instituebantur coenobia a Cluniacensibus [Col. 0869B] monachis inhabitanda, aut certe jam erecta praediis variisque possessionibus augebantur,ut in eis saltem accresceret Deo sub tam sancta disciplina servientium numerus. Certare videbantur pontifices et reges, utri eorum erga Cluniacenses magnificentiores essent. Pontifices intercedentibus saeculi principibus privilegia impertiebantur; isti vero commendatione pontificum, sua auctoritate bona monasterio jam parta tuebantur, novisque donationibus vetera amplificabant.

96. Videre est in bulla Gregorii quinti, quam se interventu Ottonis imperatoris concessisse testatur, quam accurate et minutatim omnia Cluniacensis monasterii bona recensuerit, ne qua essent quae ipsius confirmatione carerent. Edita est in Bullario [Col. 0869C] Cluniacensi, pag. 10, quam ideo huc proferre visum non est. Observatione digna sunt quae ibidem, pag. 11, Silvester II, Gregorii successor, ad beatum Odilonem scribit: Silvester . . . . Odiloni dilecto filio, et abbati praeclaro, atque universae congregationi sibi commissae charam salutem et apostolicam benedictionem. Vestris nos sanctissimis omni tempore committimus orationibus, et ut accipere dignemini fidelibus exoramus petitionibus: quia in quocunque noster valuerit status, nullo modo vester defectum sentiet profectus, etc. Habemus duas Benedicti VIII epistolas adversus Cluniacensis monasterii bonorum invasores. In priori epistola adhortatur Aquitaniae, Burgundiae ac Provinciae episcopos, quibus ipsa inscripta est, ut viriliter agant in tuendo Cluniacensi monasterio, quod [Col. 0869D] a Willelmo nobilissimo Aquitanorum principe constructum, et ab eo, simulque laudantibus et approbantibus Romanorum imperatore, ac Francorum et Burgundionum regibus, sub speciali Romanae Ecclesiae tutela positum fuerat. Ex eadem epistola colligimus Robertum Francorum regem ejusmodi monachorum Cluniacensium vexationes aegre admodum tulisse, siquidem pontifex testatur querelas ea de te ad se fuisse delatas in praesentia Deo devoti domini Roberti regis Francorum, principumque ejus et optimatum, qui cum eo venerunt ad limina apostolorum. Altera Benedicti papae epistola inscripta est Stephano Arvernensi episcopo, cui mandat ut nonnullos ex recensitis in superiori epistola invasoribus, quos propriis [Col. 0870A] nominibus designat, ob inobedienter neglectam bonorum Cluniacensis monasterii restitutionem excommunicationis vinculo innodare non differat. Joannes XIX, ut praefert titulus in Bullario Cluniacensi, pag. 8, interventu sancti Henrici imperatoris, jura omnia tam spiritualia quam temporalia monasterii Cluniacensis asseruit in epistola quam ea de re scripsit Odiloni. Laudatur ibidem alia ejusdem pontificis epistola, qua interventu Conradi imperatoris omnia monasterii Cluniacensis bona et jura confirmat. Idem pontifex, in epistola ad Robertum Francorum regem, eum ut eumdem locum contra invasores tueatur invitat. Scripsit et ad Burchardum Lugdunensem archiepiscopum, tum ad Gauslenum Matisconensem, pro asserenda ejusdem monasterii [Col. 0870B] immunitate ab omni jurisdictione episcopali. In epistola autem ad universos fideles directa testatur se, antecessorum suorum vestigiis inhaerentem, cum consensu multorum episcoporum tunc Romae in synodo in praesentia domni Conradi imperatoris nuper coronati congregatorum, omnia Cluniacensium privilegia et immunitates confirmasse. Data est quinto Kalendas Aprilis, anno Joannis papae tertio, indictione X; quae quidem chronologicae notae anno 1027 optime congruunt. Denique Clemens II ad episcopos, principes et magnates Galliae scripsit, ut eis pariter Cluniacensis monasterii tuitionem commendaret.

97. Quo autem loco apud saeculi principes habitus fuerit Odilo, probant complures donationum [Col. 0870C] chartae quas supra laudavimus, et varia diplomata in ejus gratiam data. Idem testantur pontificum bullae, in quibus Romani pontifices Cluniacensium curam se suscepisse testantur, ad id potissimum imperatorum aut regum interventu permoti. Certe Otto tertius, quo imperante Odilo in monasterii Cluniacensis regimen assumptus est, confirmavit ipsi monasterium sancti Maioli apud Papiam, ut ex diplomate ea de re confecto patet, quod ex Bibliotheca Cluniacensi jam supra laudavimus. Prae caeteris vero Odilonem coluit Adhelais Augusta, Ottonis I imperatoris uxor, cujus Vitam ipse vir sanctus conscripsit. Unicum locum proferre sufficiet, ex quo patebit quanta et quam sincera fuerit beatae hujus feminae erga sanctum abbatem veneratio. Sic quippe [Col. 0870D] ea de re loquitur ipse Odilo, de se, tacito licet nomine, sic loquens: Erat quidem ibi in praesentia ipsius, paulo scilicet antea quam esset e vita exitura, monachus, qui, licet esset indignus abbas vocitari, ab ea tamen putabatur alicujus esse momenti: quem cum illa respiceret, et ipse eam esset intuitus, coepit uterque flere uberius. Dicam eam plus fecisse, quam si dicerem eam multos infirmos sanasse. Vestem enim satis incultam, qua erat indutus, humiliter apprehendit, et sanctissimis oculis, et serenissimae suae faciei osculando impressit, eique humiliter et cum silentio dixit: »Memento mei, fili, in contemplativis, et scias me non amplius te visuram corporalibus oculis. Cum enim humanis rebus excessero, orationibus fratrum [Col. 0871A] animam meam committo.« Inde per iter quo venerat, pervenit ad locum ubi, ordinante Deo, decreverat sibi parari sepulcrum. Ottoni imperatori successit sanctus Henricus, monachorum tutor, qui suum erga Cluniacum affectum donis magnificis comprobavit. Inter ea erant, ut refert Ademarus in Chronico, sceptrum aureum, sphaera aurea, vestimentum imperiale aureum, corona aurea, crucifixus aureus, pensantia simul libras centum, et alia multa. Sed et, uti prosequitur laudatus auctor, cum Odilone abbate ejusdem loci crebrius colloquium familiare exercebat, et in aula palatii sui cum primoribus ducebat. Eadem repetit auctor Chronici sancti Maxentii seu Malleacensis.

98. Diplomata varia Hugonis Francorum regis, et [Col. 0871B] Roberti ejus filii et successoris, ultro probant qua in veneratione apud eos essent Odilonis sanctitas et morum innocentia. Eum cum aliis regni episcopis et proceribus adesse voluit Robertus translationi corporis sancti Aniani apud Aurelianos, quam piissimus princeps celeberrimam esse volebat. »Non defuit etiam,« inquit Helgadus, »praesentia domni et venerabilis Odilonis Cluniacensium abbatis, et aliorum bonorum virorum non minimi meriti, cum quibus semper desiderabat colloqui.« Quanti vero Odilonis sanctitatem veneraretur Robertus, ex Chronico Divionensi intelligere possumus, ubi legimus quod, cum Willelmus sancti Benigni abbas accepisset Robertum regem in Burgundia omnia devastantem Divionem accedere velle, »praefatus abbas Willelmus,« ait [Col. 0871C] Chronographus, »monachos per alia monasteria jussit secedere . . . . . . paucis ob custodiam loci et sancti Benigni servitium cum domno abbate Odilone in hoc loco dimissis: quem ad hoc accerserat, ut, si forte rex aliquid mali contra hunc locum moliretur, illius precibus exoratus dimitteret.« Et re ipsa Robertus nihil mali monasterio intulit. Robertus Burgundionum dux, ejusdem Roberti regis filius, sanctum Odilonem suae salutis et honoris devotum et fidelem amicum appellat. Willelmus Aquitanorum dux ita eum venerabatur, ut, teste Ademaro, se in eo Spiritus sancti templum contemplari putare diceret, seque ei in manibus commendatum traderet, cui ideo, ut supra observavimus, aliquot ditionis suae monasteria subjecit.

[Col. 0871D] 99. Rodulfus Transjuranae Burgundiae rex, hujus nominis tertius, in ipso regni sui initio chartam edidit, qua declarat se monasterii Cluniacensis velle esse tutorem invictissimum, omnesque regni sui proceres ac judices contestatur ut idem ipsi faciant. Habetur hoc diploma in Bibliotheca Sebusiana, centuria I, ch. 55. Plura de hoc principe congerere superfluum esset, cum varias ipsius chartas passim supra laudaverimus. Haud minor erat apud exteras gentes Odilonis fama quam apud Gallos. Eum Sancio in Hispania regi ejusque filio Ranimiro acceptissimum fuisse colligi potest ex ipsius Odilonis epistola ad Paternum, quam supra laudavimus. Idem patet ex altera epistola, ad Garciam Sancti filium et successorem [Col. 0872A] data, ubi sic loquitur: Scimus itaque, ex indissolubili familiaritate et societate qua olim patri vestro probamur copulati, ita in vestra fidelitate devoti, etc. Ejus implorat opem tempore famis, quae jam a biennio in Galliis invaluerat.

100. Quanta autem polleret apud principes simul et populos eis subjectos auctoritate probari potest ex famoso illo foedere publico, quod vulgo Treuva-Dei appellatur, ab ipso Odilone caeterisque, ut refert Hugo Flaviniacensis in Chronico ad annum 1041, viris piis divinis revelationibus institutum. Aliud exemplum auctoritatis ejus in populos suppeditat Ademarus in Chronico, ubi refert cives Bituricenses Goslino, qui ex monacho sancti Benedicti factus fuerat a Roberto rege archiepiscopus Bituricensis, [Col. 0872B] per quinquennium restitisse, quod Goslinus, etsi ex stirpe regia, ex scorto tamen natus fuisset; sed, sequestro tandem Odilone, inquit ille auctor, regis voluntas praevaluit. Odilonis tamen auctoritatem exosam nonnulli habuere. Talis fuit Adalbero Laudonensis episcopus, qui in carmine ad Robertum regem, quod Valesius edidit, Odilonem regem per deridiculum nuncupat.

101. At nemo existimet principum gratiam Odilonem adulationibus aut molli assentatione, vel etiam apud simplices fastu sibi conciliasse, cum e contrario maximam hanc auctoritatem sanctitate morum et boni studio promovendi, etiam aliquando severioribus verbis, acribus reprehensionibus, ac minis de divino judicio intentatis sibi comparaverit. [Col. 0872C] Testatur Otto Willelmus dux Burgundionum, vir istorum temporum potentissimus, in charta jam a nobis superius laudata, se diutius surda aure sancti Maioli et domni Odilonis clamores praeterivisse, eisque tandem morem gessisse. Narrat quoque Glaber Rodulfus, Historiae suae libro II, cap. 8, beatum Odilonem Roberto regi cum exercitu suo ad obsidionem castri sancti Germani prope Antissiodorum urbem properanti occurrisse; sed cum, uti idem auctor prosequitur, regem ejusque primates vir sanctus redarguisset, quod adversus tantum Dei pontificem, sanctum Germanum, hostili manu insurgerent, ipsique viri Dei monita contempsissent, statim nebula, divinitus exorta, castrum omnino contectum fuit, qua muniti obsessi magnam obsidentium [Col. 0872D] stragem fecere. Simili fere miraculo, Willelmus, cognomine Bucca-Uncta, comes Matisconensis, cum exstruxisset castrum contra Cluniacum, repente claudus factus est, et Ugo comes ejus hostis captum paulo post castrum illud diruit, ut narrat Ademarus in Chronico ad annum 1020. Ermengardem comitissam, quae Odilonem ad peccandum incitasse dicitur, ita sese super carbones ardentes volutando deterruit, ut haec piis operibus dein intenta multa bona monasterio contulerit. Carbones illi etiam nunc asservantur in sacrario Silviniacensis monasterii. Ibidem vero Ermengardis anniversarium solemniter celebrandum memoratur in Necrologio Gaufridi Choleti anno 1453 scripti, in quo haec leguntur: [Col. 0873A] »XI Kal. officium fiat plenum pro domina Ermengarde comitissa, quae donum sancti Mauricii cum appendiciis suis ad servitium et recreationem fratrum debilium et infirmorum de conventu Silviniacensi per manum beatissimi P. N. Odilonis Deo et ecclesiae Silviniacensi donavit. Item dedit etiam portum de Firmitate super Aligerim. Item dedit magnam crucem auream. Item duo candelabra argentea. Item duos pannos purpuratos, multaque alia bona huic monasterio fecit et dedit in terris et pratis.«



VII. Monasterii libertates tuetur, archiepiscopatum Lugdunensem recusat.

102. Tantus pontificum et principum erga beatum Odilonem ac Cluniacenses affectus cohibere non potuit [Col. 0873B] monachorum aemulatores, quin eis negotia facesserent, tum ob temporalium bonorum possessiones, tum ob privilegia eis concessa, quae nonnulli convellere totis viribus conati sunt. Paragrapho superiori bullas aliquot pontificum laudavimus, queis viros in saeculo potentes redarguebant bonorum monasterii invasores. At multo difficilius fuit Matisconensium episcoporum conatibus obsistere, qui aegre ferebant monasterium Cluniacense, intra suae dioeceseos fines constructum, a sua ipsius jurisdictione eximi. Concesserant quippe pontifices Romani privilegia Cluniacensibus, quibus ex Willelmi conditoris testamenti praescripto ac regum et principum concessu immunitas omnimoda monasterio Cluniacensi asserebatur: scilicet ut monachi Cluniacensis [Col. 0873C] monasterii a quocunque episcopo, prout abbati placeret, ordinari possent; nec quidquam juris in loco illo haberet episcopus Matisconensis, imo nec nisi ab abbate invitatus illuc accedere posset. Haec diserte habentur in bulla Gregorii quinti a nobis paragrapho superiori laudata, quae a subsequentibus pontificibus confirmata fuerunt.

103. Privilegiis istis munitus Odilo Burchardum Viennensem archiepiscopum invitavit ut ordinationes apud Cluniacum celebraret. Quod cum ille fecisset, graviter conquestus est Gauslinus Matisconensis episcopus adversus eum, remque detulit ad synodum Ansanam, cui anno 1025 habitae inter alios pontifices intererat quoque Burchardus. Qui cum a Gauslino ea de re coram Patribus accusaretur, culpam [Col. 0873D] omnem in Odilonem rejecit. Accersitus itaque sanctus abbas cum aliquot e suis monachis comparuit, protulitque in medium privilegia quae modo recensebamus, queis licitum est abbati Cluniacensi ut, posthabito Matisconensi episcopo, quemcunque mallet episcopum posset accersere ad celebrandas in monasterio Cluniacensi ordinationes. At Patres qui ibi aderant, lectis synodi Chalcedonensis canonibus, aliisque antiquorum conciliorum decretis, censuerunt eis praeponi non debere quod obtendebatur ab Odilone privilegium. Quare Burchardus, a Gauslino obtenta venia, pollicitus est se, quandiu in vivis ageret, tantum olei sese ei praestiturum, quantum pro chrismate sacro singulis annis conficiendo opus [Col. 0874A] esset. Ea fuit occasio, ni fallor, cur Joannes XIX Romanus pontifex ad Gauslinum, tum etiam ad Burchardum Lugdunensem litteras scripserit, eos graviter reprehendens quod monasterium Cluniacense, speciali apostolicae tuitioni commissum, et Odilonem sanctissimum abbatem vexarent. Defuncto tamen paulo post Gauslino, vestigiis ipsius institit Walterius ejus successor, ut narrant Petrus a Sancto Juliano, aliique passim scriptores. Unde ansam sumpsit, uti videtur, idem Joannes pontifex Roberto regi scribendi adversus eos sacerdotes qui privilegia per sedem apostolicam Cluniacensi monasterio concessa convellere tentabant. Imo rem ad synodum quae Romae anno 1027 habita est delatam fuisse patet ex ejusdem pontificis epistola ad universos [Col. 0874B] fideles, in qua, confirmatis de consensu astantium pontificum monasterii Cluniacensis privilegiis, praesente etiam Conrado imperatore, paulo antea coronato, prohibet ne quis monachos Cluniacenses excommunicare audeat, aliaque fusius exponit, quae videri possunt in Bullario Cluniacensi, pag. 9. Caeterum haec controversia saepius postea sub Odilonis successoribus recruduit; sed quid tandem ea occasione in concilio Remensi sub Callisto II statutum fuerit, legesis apud Ordericum Vitalem.

104. Eam vero monasterii sui immunitatis tuendae sollicitudinem, qua tenebatur vir sanctus, ambitioni nequaquam esse tribuendam vel ex eo solo patet quod amplissimas dignitates ultro sibi oblatas constanter recusaverit. Hujus rei exemplum [Col. 0874C] illustre suppeditat nobis Glaber Rodulfus libro V Historiae suae, cap. 4, ubi, post relatas varias disceptationes quae post Burchardi Lugdunensis episcopi mortem in successoris electione exortae fuerunt, haec subjungit: »Quae omnia dum perlata fuissent Romano pontifici, suggestum est ei a viris fidelibus ut sua auctoritate Patrem Odilonem, Cluniacensis monasterii abbatem, ibidem eligeret consecrari pontificem; sic enim totius cleri ac plebis optans acclamabat devotio. Qui protinus mittens eidem Patri pallium simul et annulum, imperavit eumdem praedictae civitati fore archiepiscopum. Sed vir religiosus suae humilitatis attendens propositum omnimodis renuit fieri, pallium et annulum suscipiens, illi qui Deo dignus existeret, reservavit [Col. 0874D] futuro pontifici ejusdem sedis.« Idem parrat Hugo abbas Flaviniacensis in Chronico Virdunensi, ubi id a Gregorio papa factum fuisse scribit, quem quidem Gregorium ejus nominis sextum fuisse refert vetus auctor Chronici Cluniacensis ms. At Gregorius anno 1044 electus est in Romanum pontificem, quo tempore jam ab aliquot annis Odelricus, qui renuenti Odiloni substitutus est, Lugdunensi Ecclesiae praefectus fuerat. Et quidem Hugo ipse refert Odelricum ab Henrico imperatore Lugdunum cum ornamentis pontificalibus anno 1041 directum fuisse; aliunde vero certum est Odelricum, ex quo in episcopum assumptus est, sedem suam nemine contradicente tenuisse. Unde Garnerius in notis ad cap. 4 [Col. 0875A] Diurni Romani ait Odilonem a Benedicto IX in archiepiscopum Lugdunensem fuisse electum. At id, ut quidem censemus, sub Joannis XIX pontificatu contigisse verisimilius est. Ipse enim Joannes, in epistola ad Odilonem, graves adversus eum querelas movet, quod, posthabita quam debebat pontifici reverentia, oblatum Ecclesiae Lugdunensis regimen recusasset. Epistola ea de re integra habetur tomo II Spicilegii Acheriani, pag. 87, quam legisse neminem poenitebit.

105. Non paruit tamen papae monitis Odilo, qui hac in sola re pontificum mandatis non obtemperare licitum esse sibi existimabat; alias quippe nihil sibi licere putabat absque eorum venia, si res esset alicujus momenti. Hinc cum homicida quidam, qui [Col. 0875B] Stephanum Claromontensem occiderat, Cluniacum secessisset, ibique monachus factus poenitentiae lacrymis commissum crimen diluisse nonnullis videretur, imo et ob egregia talenta talem eum esse censerent qui ad sacerdotium deberet promoveri, id non est ausus piissimus abbas absque peculiari pontificis mandato. Qua de re interrogatus pontifex id nequaquam fieri permisit, satis esse ratus si illi homicidae toto vitae suae tempore communione sancta privato in exitu vitae pro misericordia viaticum detur, ut testantur Patres concilii II Lemovicensis, sessione 2, sub finem.



VIII. Odilonis virtutes praecipuae.

106. Humilitatis, quae virtutum omnium fundamentum [Col. 0875C] est, egregium exemplum jam in Odilone admirati sumus, qui dignitates eo ardore refugiebat, quo plerique alii solent eas aucupari. Quantas in corde ipsius radices egisset ista virtus, colligi potest ex eis quae apud Casinum montem ei contigere. Cum enim aliquando beatus vir, ut legitur apud Leonem Marsicanum in Chronico Casinensi, libro II, cap. 53, illud sacrum ordinis nostri caput monasterium invisere statuisset, montem ipsum ob sanctissimi Patris reverentiam pedes integrum conscendere voluit. Tantum virum cum eo honore quem exigere videbatur summa ejus sanctitatis fama, excepere Casinates; sed cum in capitulum pro antiqua monasterii consuetudine deductus fuisset, ibi a Theobaldo abbate unam sibi gratiam concedi efflagitavit, ut scilicet [Col. 0875D] omnium fratrum vestigiis provoluto eorum pedes osculari sibi liceret: quod cum, aegre licet, impetrasset, illud summa cum humilitate ac devotione animi exsecutus est. Contigit his diebus festivitatem sancti Patris Benedicti celebrari; quam occasionem nactus Theobaldus abbas gratiam unam sibi ab Odilone vicissim rependi postulavit, ut scilicet ipse in tanta solemnitate publice missas celebraret in sacro monte; cui Odilo, quamvis animo reluctanti, tandem acquievit. Paratis itaque omnibus, cum ad altare esset progrediendum, Theobaldus baculum, quem pro abbatum more inter celebrandum gestabat, beato viro obtulit: at ille ad id faciendum nunquam potuit adduci, ferendum non esse affirmans ut, [Col. 0876A] praesente beati Patris Benedicti vicario, qui abbatum est abbas, quispiam alius abbas virga pastorali uteretur; idque beati viri humilitati indulgendum fuit. Denique eum e sacro monte discedentem Theobaldus et multi e fratribus honorifice prosecuti sunt, a quo impetraverunt ut omnem suam operam interponeret ad obtinendum monasterio Casinensi aliquid e sancti Mauri reliquiis; quod septennio postea factum est. Etenim cum os brachii sancti Mauri a Fossatensibus sibi fuisset concessum, illud argentea in theca inclusum sex e suis fratribus commisit, qui ipsum in Casinense monasterium detulerunt.

107. Non minus autem Odilo erat domi humilis inter suos quam apud exteros. Hinc nascebatur tanta erga eos qui sibi subjiciebantur mansuetudo, [Col. 0876B] ut etiam nonnulli ei vitio vertere conati fuerint, quod in agendo videretur, quam ut superiorem deceret, indulgentior. At ipse, uti Petrus Damiani, aliique post eum auctores scripserunt, respondebat: Si damnandus sum, malo damnari de misericordia quam de duritia. Hinc, uti refert idem auctor, in imponendis poenitentiae modis, ita erat circa errantes compatiens, ut nequaquam districtum patris imperium, sed maternum potius exhiberet affectum. Quo quidem agendi modo, ut observat Chronographus Cluniacensis, praeclarissimum clementissimi viri titulum consecutus est, quem ibidem misericordissimum Odilonem appellat. Haec omnia tamen prudentia, virtutum nutrice, ita temperabat, ut non ejus facilitate regularis disciplinae vigor dispendium [Col. 0876C] aliquod pateretur. Certe summam ejus prudentiam laudaverunt Patres concilii Lemovicensis anno 1031 in causa apostolatus sancti Martialis congregati. Ipse vero ita sibi ipsi vilescebat, ut in Vita sanctae Adheleidis cunctorum se peripsema declararet Cluniacensium pauperum.

108. Eo potissimum intendebat vir sanctus, ut charitas inter suos illibata et inviolata vigeret, hincque adeo invidentiae malum abhorrebat, ut saepius, testante Glabro Rodulfo libro V, plangere solitus fuerit tam immane scelus apud nonnullos qui monasticae professioni astricti erant reperiri. Eos vero qui charitatem et unionem inter fratres labefactare susurris aut adulationibus conabantur, sive qui inveniebantur murmurantes, ita vir sanctus exsecrabatur [Col. 0876D] ut eos e monasterio ejiciendos esse censeret, hac solum in re austerus. Id testatur Abbo Floriacensis abbas in epistola ad monachos Miciacenses, ubi ejusmodi homines detestatur, quos deridendo historiographos appellat, quod fratrum suorum mores traducere solerent, in idque laudat beati Odilonis exemplum, qui aliquot e suis hac labe inquinatos, flagris caesos e monasterio ejici jusserat. »Si quidem,« inquit Abbo, »et in nostra professione singularis Odilo Cluniacensium rector hujusmodi historiographos nuper detectos de suo monasterio flagris caesos expulit, et ferro abscissionis terribiliter inussit.«

109. Charitatis igne ita exaestuabat vir sanctus, [Col. 0877A] ut, negotiorum licet pene infinitorum multitudine obrutus, nunquam omitteret pietatis exercitia, quibus illa aleretur. Nec itinerum difficultates, nec monasteriorum cura, nec alia quaelibet occasio eum ab offerendo quotidie sacrosancto Eucharistiae sacrificio avocare poterant, quod solebat cum exuberanti lacrymarum effusione praestare; tremendam adeo actionem excubiis sacris, jejuniis, aliisque corporis et animae macerationibus praeveniens, ut purior ad altare sacrum accederet. Virginitatem adeo coluit, ut vulgo virgo centenarius diceretur, ut discimus ex Chronico Lemovicensi, tum ex Senonensi sancti Petri Vivi in Spicilegii tomo H. Inde nascebatur in beatissimam Virginem adeo fervens devotio, ut cum caneretur in ecclesia versus ille: Tu ad liberandum suscepturus [Col. 0877B] hominem, non horruisti Virginis uterum, statim, teste Petro Damiani, in terram reverentiae causa pronus corrueret. Observat Jotsaldus in Planctu metrico de ejusdem beati viri obitu, eum tenero affectu beatissimam Virginem semper coluisse; cujus ideo et aliorum ipsius tutelarium patrocinium implorat, ut eum dignentur in sui societatem admittere.

110. Quam erga Deum habebat vir sanctus charitatem, in proximum etiam, dum sese offerebat occasio, diffundere nunquam omisit. Quod potissimum eluxit tempore famis, qua invalescente vasa sacra ac pretiosa quaeque ornamenta, quibus ex regum ac principum donariis affluebat Cluniacensis ecclesia, distrahere ac vendere non dubitavit, ut pauperum [Col. 0877C] necessitatibus subveniret. Coronam ipsam imperialem, quam sanctus Henricus beatorum apostolorum Petri et Pauli altari impositam eis consecraverat, hac occasione venundedit, ratus nihil prorsus esse membrorum Christi vitae anteponendum. Et quidem ejusmodi largitionibus Cluniacense monasterium difficillimis illis temporibus adeo exhaustum fuit, ut ab exteris gentibus opem efflagitare fuerit coactus, cum nihil sustentandis ejus loci fratribus, et populis vicinis adjuvandis superesset. Id patet ex ejus epistola ad Garsiam regem, ubi ea de re sic scribit: »Licet non sine rubore pandere cogimur vestrae sublimitatis munificentiae nostrae inopiae necessitatem, qua jam per duos et eo amplius annos affligimur continue. Nam generalis totius [Col. 0877D] regni paupertas, famis quoque et inopiae nos opprimit calamitas, sicut et alios nostrae vicinitatis compatriotas: quod periculum ut evadere possimus, vestro adminiculo, si placet, perquam plurimum indigemus.« Sed nihil magis Odilonis misericordiam in pauperes commendat, quam quod ipse habet in prologo ad Vitam sancti Maioli a se conscriptam, ubi fatetur, se ita provinciae calamitatibus, ac pauperum grandi lamentabilique dispendio affectum fuisse, ut etiam noctes perplures insomnes transegerit. Denique cum aliquando improbis illis famis temporibus iter agens duos pueros fame enectos mediis in agris reperisset, commota sunt viscera ejus, et quos adhuc viventes juvare non potuerat, [Col. 0878A] mortuos detractis propriis vestibus circumtectos sepeliri curavit.



IX. Commemoratio fidelium defunctorum a sancto Odilone primum instituta.

111. Celebris est in tota Ecclesia memoria beati Odilonis, quod primus omnium diem commemorationi generali omnium defunctorum solemniter celebrandae peculiariter dedicatum constituerit; quem ritum cum primo suis in monasteriis instituisset, postea universalis approbavit Ecclesia, et generali decreto ubique observandum praescripsit. Jam quidem antea in plerisque locis fiebat aliquo certo die commemoratio defunctorum, ut patet ex multis passim veteribus Martyrologiis et Necrologiis, imo et ex Udalrico, qui in Consuetudinibus Cluniacensibus [Col. 0878B] observat feria secunda post festum sanctissimae Trinitatis commemorationem defunctorum apud Cluniacenses celebrari solitam fuisse. Sic in vetustissimo Kalendario ms. Antissiodorensi ista commemoratio X Kal. Februarii memoratur, et longe ante id tempus in cap. ultimo Regulae beati Isidori, quotannis sacrificium altera die post Pentecosten praescribitur pro spiritibus defunctorum. Sed ejusmodi preces pro iis solummodo fiebant, qui ex eadem congregatione aut aliqua saltem societate ipsi conjuncti fuerant, aut certe qui hanc gratiam donationibus, consanguinitate, aut familiaritate, aliisque beneficiis, meruerant; at Odilo, cujus charitas intra limites adeo angustos coarctari non poterat, hanc ad omnes omnino fideles defunctos gratiam [Col. 0878C] extendi voluit.

112. Hujus instituendae commemorationis occasionem fuse describunt Jotsaldus et Petrus Damiani in beati viri Vita; quare satis visum est hic proferre Burchardi cujusdam monachi epistolam hac de re scriptam, quam ex ms. codice Thuaneae bibliothecae habemus: »Dominis Patribus et senioribus Cluniacensis coenobii Burchardus pauper et exiguus ipsorum servus et monachus, coelestis gloriae munus. Quia enim novi vos ferventissimos communis domini et Patris nostri Odilonis coronae gloriaeque propalatores et commendatores, sanctitatis vestrae auribus intimamus, quod de ejusdem praeconii laudibus veridicis testibus nuper audivimus. Homo quidam religiosus et miles abbatis Voltensis perrexit [Col. 0878D] Hierosolymis causa orationis ad sepulcrum Domini; cumque idem reverteretur ad propria, perdidit viam recti itineris: qui ingressus in quadam silva grandi errando vagabatur nesciens quo iret. Contigit autem nutu Dei dum erraret in silva, ut inveniret quemdam senem eremitam sanctissimum virum. Cum ergo vidisset eum senex ille, interrogavit illum quis esset, aut quid quaereret, vel unde veniret, quove tenderet? At ille humiliter intimavit ei causam erroris et unde esset, et quod de Hierosolymis rediret, seque viam recti itineris perdidisse. Audiens autem ille senex eremita quod de Gallia esset, inquisivit ab eo an sibi notus et cognitus fuisset locus Cluniacus, et abbas ipsius loci, sanctus [Col. 0879A] Odilo nomine. Cui miles ille peregrinus respondit sibi quidem locum ipsum et abbatem ipsius loci esse incognitum, sed tam frequentius se audisse a suo seniore abbate, scilicet de Volta, supradicti loci atque abbatis se esse. Ad haec senior dixit ei: Ego quod mihi de eo divina pietas revelavit, indicabo tibi. Abbas supradicti coenobii sanctus Odilo tantae excellentiae et tanti meriti est apud Deum, ut obtinuerit ab ipso, quod nulli sanctorum unquam concessum, ut duos insuper dies, videlicet secunda feria et tertia feria, liberae sint omnes animae defunctorum fidelium a tormentorum cruciatu, et ab omnibus gehennae incendiis atque suppliciis. Tu vero viae tuae citius redderis, qui, ut haec audires a me, voluntate Dei permissus es paululum de via errasse. [Col. 0879B] Cumque in patria tua reversus fueris, ubicunque poteris, nomen hujus sancti Odilonis divulgabis, denuntians omnibus hominibus, divitibus et pauperibus, majoribus et minoribus, ut unusquisque pro suis viribus orationes et eleemosynas studeant facere pro glorificatione illius animae, cujus intercessione singulari etiam defunctis peccatoribus, sive etiam damnatis, tam inaudita et tam benigna atque inaestimabilis a Deo concessa est misericordia. Quid inde faciendum sit sapietis, sanctissimi Patres. Scitote tamen quia nulla remansit ecclesia in Germania, ubi non pulsatis omnibus signis in supradictis duobus diebus publica et largissima pro ejus charitate facta sit eleemosyna.«

113. Huic epistolae subjungimus decretum de tam [Col. 0879C] celebri institutione a beato abbate factum, jam quidem editum a Chesnio in Bibliotheca Cluniacensi; sed illud huc proferimus ex veteri ms. Cluniacensis monasterii, in quo sic habetur: »Decretum est a beatissimo Patre domno Odilone, una cum concensu et rogatu omnium fratrum Cluniacensium, ut sicut in ecclesiis Dei, quae per orbem terrarum longe lateque constructae sunt, in die Kalendarum Novembrium agitur festivitas Omnium Sanctorum, ita apud nos agatur festivo more commemoratio omnium fidelium defunctorum, qui ab initio mundi fuerunt usque in finem, tali modo. Ipso die supradicto, post capitulum facient eleemosynam decanus et cellerarii de pane et vino omnibus supervenientibus pauperibus, sicut mos est agendi in [Col. 0879D] Coena Domini; et quidquid ipso die ex refectione fratrum remanserit ad prandium, ex integro recipiat eleemosynarius, nisi tantum panem et vinum quae pro coena recipiet. Ipso etiam die post vespertinalem synaxim pulsentur omnia signa, et canantur Vesperae pro defunctis. In crastino autem post Matutinas pulsentur denuo omnia signa, et agatur officium pro defunctis; ad missam vero matutinalem festivo more agatur officium, omnia signa pulsentur, tractum a duobus fratribus cantetur. Cuncti fratres offerant privatim; et publice missam celebrent pro requie omnium animarum fidelium, et duodecim pauperes reficiantur. Et ut hoc decretum perpetuum vigorem obtineat, volumus et petimus, [Col. 0880A] et praecipimus, ut tam in hoc loco quam in cunctis locis ad istum locum pertinentibus servetur, et si alius aliquis ex ista nostra fideli inventione sumpserit exemplum, particeps omnium bonorum efficiatur votorum. Ergo qualiter omnium memoria Christicolarum semel in anno agatur, monuimus et praecipimus, dignum profecto ducimus, ut pro nostrorum fratrum animabus sub almi Benedicti norma in coenobiis Domino militantibus, ut divinis aliquid obsequiis plus more solito adaugeamus, necnon ut memoria chari nostri imperatoris Henrici cum eisdem praecipue agatur constituimus, ut merito debemus, multis ab ipso ditati opibus, scilicet ad vigiliam mortuorum post psalmum: Ad dominum cum tribularer, qui post lectiones recitatur, Domine, [Col. 0880B] quid multiplicati sunt, dicamus; ad matutinas laudes, post De profundis, Usquequo, Domine; ad Vesperas post Lauda, anima mea, Dominum, Nisi quia Dominus; ad . . . Deus, auribus nostris, post Domine refugium, Dominus regit me; Ad Litaniam, Judica me, Deus, et discerne. Et ita divina favente gratia, ut praemisimus, eorum agatur memoria per omnia futura tempora, tam in hoc loco, quam in omnibus ad hunc respicientibus.«

114. Hujus instituti meminit Udalricus libro Consuetudinum Cluniacensium, cap. 42, ubi, cum egisset de festivitate Omnium Sanctorum, subdit de sequenti die, decretum esse a Patre Odilone, ut sicut in priori die commemoratio fieri solet omnium sanctorum, sic et in sequenti fieret commemoratio [Col. 0880C] omnium fidelium defunctorum. Tum de occasione instituendae hujus consuetudinis sic prosequitur: Unde acciderit quod hoc pius Pater constituit, qui ejus Vitam legerit, ibi bene hoc ipsum cognoscere potest. Quae Udalrici verba confirmant ea quae in utraque beati viri Vita de hac re habentur. Suffragatur quoque Gaufridus prior Vosiensis in Chronico, cap. 12, ubi ait Odilonem divina revelatione instituisse festum defunctorum, quod post festivitatem omnium sanctorum celebravit, et toti ordini suo celebrandum indixit. Quae institutio brevi apud alias quoque Ecclesias invaluit, ut inter alios testatur Sigebertus Gemblacensis monachus in Chronico, ubi post relatam ad annum 928 supra memoratam visionem, et Odilonis de celebranda defunctorum [Col. 0880D] memoria constitutionem, subjungit: Qui ritus ad multas ecclesias transiens, fidelium defunctorum memoriam solemnizari fecit. Id a Notgero episcopo in dioecesi Leodiensi receptum fuisse monet Anselmus, ejusdem ecclesiae canonicus, capite 53, in Gestis pontificum Leodiensium, ubi post expositam hujus solemnitatis a sancto Odilone instituendae occasionem, subjungit eam variis in Ecclesiis statim receptam fuisse, tum, quam, inquit, consuetudinem etiam episcopus Christi Notgerus ad suam dioecesim transtulit, eamque solemniter fieri ordinavit.

115. Trithemius in veteri editione Chronici Hirsaugiensis decretum ea de re a sancto Odilone factum consignat anno 1010; quo anno narrat historiam [Col. 0881A] vulgatam eremitae, qui huic institutioni occasionem praebuisse dicitur. Eum vero inhabitasse scribit eremum juxta montem Aethnae seu Vulcani in Sicilia situm. Haec eadem, sed paulo fusius, repetit in nova ejusdem Chronici editione Sangallensi, nisi quod loco eremitae monachum quemdam peregrinum e Cluniacensi familia inducit. Subdit deinde institutum istud a Joanne XVIII pontifice Romano confirmatum fuisse. Quod potius ad Joannem XIX referri debet, si haec ipsa constitutio post Henrici Augusti obitum, ut in decreto a nobis superius laudato disertis verbis habetur, facta fuerit; siquidem Joannes XVIII jam e vivis excesserat ab aliquot annis, cum sanctus Henricus obiit. Longius a vero abest, quod in veteri Martyrologio Adonis [Col. 0881B] ex Corbeiensi sancti Laurentii praepositura habetur his verbis: IV Nonas Novembris . . . . item ipso die generalis memoria fidelium defunctorum, constituta a beato Odilone, auctorizata vero et confirmata a beatissimo papa Leone, anno ab incarnatione Domini millesimo secundo. Hoc quippe anno Silvester, non vero Leo, Romae sedebat. Sed error est fortasse amanuensis, qui vocem quinquagesimo incaute omiserit. Anno quippe hujus saeculi secundo supra quinquagesimum Leo IX vir sanctissimus Romanam Ecclesiam regebat.



X. Odilo studia promovet. Ejus scripta.

116. Odilonem litterarum scientiam cum honestate morum in se ipso conjunxisse, probant ea quae jam de ipsius virtutibus diximus et opera quae edidit. [Col. 0881C] Studia vero etiam in suis approbasse discimus ex iis quae ad illa promovenda ab eo facta fuisse apud vetustos auctores passim legimus. Certe Abbo Floriacensis abbas, vir illorum temporum sanctitate et doctrina celeberrimus, scripit epistolam prolixiorem ad cujusdam monachi Cluniacensis attenti et docilis petitionem, de repetitione similium numerorum, qui habentur frequentius in canonibus Evangeliorum. Quam quidem quaestionem se mandasse scriptis, et prolixiore sermone exposuisse testatur, quod nequivisset illi ex tempore facere satis, tum ob ipsius quaestionis difficultatem, tum quod tempus ad integram illius explanationem non suffecisset: ex quo patet monachum illum ad difficiliores Scripturae sacrae quaestiones enodandas animum applicuisse. [Col. 0881D] Studiis etiam historiae incumbebant monachi Cluniacenses sub beati Odilonis regimine, ut patet ex Glabri Rodulfi Historia, ipsimet Odiloni nuncupata, quamque se suscepisse scribendam Glaber testatur, studiosorum fratrum querimoniis excitatum, qui aegre ferebant neminem inveniri, qui suorum temporum eventus tam in ecclesiis Dei quam in plebibus posteritati commendaret, tum dicit se hac in re Odilonis praeceptioni ac fratrum voluntati obedientem praestitisse. Et ne quis fortasse putet hanc Historiam pro monachis scriptam non fuisse, Glaber hanc ipsam pro religiosis se scripsisse disertis verbis affirmavit. Vitam sancti Maioli cum duobus libris Miraculorum domni ac reverentissimi abbatis [Col. 0882A] Odilonis paterno imperio obediens scripsit Syrus monachus. Caetera omittimus, ut dicamus aliquid de ipsismet beati abbatis operibus et doctrina.

117. Odilonis eloquentiam laudat Abbo Floriacensis abbas in epistola superius laudata. Jotsaldus vero ejusdem in Scripturis eruditionem et in sermone facundiam pluribus commendat in ejus Vita. Ejusdem exhortationes laudat Petrus Blesensis in epistola 123, quae est ad Richardum Londoniensem episcopum, ubi refert aliquot sancti abbatis loca de sanctissimo Eucharistiae sacramento. Trithemius, qui ejus solummodo sermones viderat, eum tamen recenset inter viros doctos qui saeculo XI floruerunt. Eidem cum iis qui ortu et doctrina insignes erant, locum concessit Platina. Ad calcem veteris codicis [Col. 0882B] ms. ecclesiae Aniciensis exstant nonnulli versus de laudibus sancti Maioli, qui beato Odiloni inscripti sunt. Horum aliquot proferimus, in quibus beati viri doctrina laudatur:

Oydelio domino Patri, probitate colendo,
Dogmate perspicuo, divino munere fulto,
Quem Domini Phoebum dat nobis onoma Graecum,
Cum grege commisso Regi parente superno,
Hunc omnes fratres Domini matri famulantes
Vallari rogitant, et pervenire peroptant, etc.
Omitto auctores qui virorum illustrium catalogos contexuere; at mirari satis non possumus beati viri humilitatem, qui sibimetipsi ita vilis et abjectus videbatur, ut Vitam Adheleidis imperatricis, quam Basilii et Hieronymi more Epitaphium nuncupavit, se ideo solum scripsisse vili brevique sermone [Col. 0882C] dixerit, ut occasionem praeberet alicui viro erudito de tam sancta imperatrice digne et competenter, prout par erat, scribendi. Eodem spiritu ductus Vitam sancti Maioli sui praecessoris conscripsit secundum parvitatem intellectus sui, ut ipse aiebat. Hymnos etiam et orationes aliquot in Officiis divinis de sancto Maiolo et sancta Adheleide, in horum festivitatibus recitandas composuit: quae omnia in Bibliotheca Cluniacensi edita sunt cum ejus sermonibus, aliquot epistolis, professione fidei, et orationibus nonnullis. Tres item ejusdem beati viri epistolas edidit noster Lucas Dacherius in Spicilegii tomo II, quas ex archivis Cluniacensibus descripserat. Unum item ex ejus sermonibus ineditum prae manibus habemus, quem de solemnitate [Col. 0882D] sanctae Crucis composuit. Huc etiam revocari potest sollicitudo beati viri pro asservandis privilegiorum et donationum monasterio suo factarum chartis, qui earum collectionem accuratam fieri sategit, ut discimus ex collectoris prologo in veteri ms. Cluniacensis coenobii. Denique praeter haec omnia, a nonnullis ex cod. ms. laudatur Chronicon quoddam vetustum nostro Odiloni tributum; sed cum ejus rei apud veteres nullum exstet vestigium, conjicimus Odilonis nomen pro Odone in hunc codicem irrepsisse. Et quidem monachus Majoris Monasterii, qui gesta consulum Andegavensium collegit, edita tomo X Spicilegii Acheriani, laudat Thomam Luochensem, qui breves chronicas nomine Odonis [Col. 0883A] abbatis intitulatas conscripsit; non alias, uti videtur, ab iis quae illi Odiloni nostro tribuerunt. Caeterum ea qua pollebat vir sanctus humilitas non minus in ejus scriptis quam in caeteris vitae ejus actionibus eluxit, ita ut ea propriis etiam discipulis examinanda committere non erubesceret. Testis est hujus rei ipsemet sanctissimus abbas, qui ea de causa Vitam sancti Maioli a se exaratam Hugoni et Almanno Cluniacensibus monachis nuncupavit, ut ex epistola Vitae praefixa patet, quam hic brevitatis causa omittimus, quod jam non semel edita sit.



XI. De aliquot beati viri discipulis.

118. Ita suave erat Christi jugum sub beati Odilonis regimine, ut mirum non sit si complures genere aliisque dotibus illustres viri, relictis saeculi [Col. 0883B] pompis, Cluniacensibus accenseri voluerint, eo tempore quo percelebri illi monasterio praefectus erat. Eos omnes recensere nec vacat, nec sinit multitudo. Nonnullos ex illustrioribus memorare sufficiat, praeter eos quos supra ex variis chartis in parag. 4 laudavimus. Inter eos vero qui scientia et litterarum studio illustres fuerunt, Sirus, Arlebaldus, et Jotsaldus locum habere debent; sed unus omnium loco esse potest sanctus Hugo, sanctitatis ejus simul et dignitatis successor. Nec defuerunt episcopi qui sub Odilonis disciplina vitam humilem ducere maluerunt, quam caeteris praeesse. Certe cuidam chartae, quam supra num. 27 laudavimus, post Odilonem abbatem et Vivianum praepositum, Ledbaldus episcopus subscripsit: unde conjicimus eum relicta [Col. 0883C] sede episcopali tunc temporis apud Cluniacum monasticae vitae nomen dedisse. Alium vero Ledbaldum episcopum istis temporibus nescimus, praeter Ledbaldum Matisconensem, aliunde satis notum, qui, ut ex variis chartis discimus, monasterio Cluniacensi nonnulla contulit. Hunc tamen ipsum esse in ea charta memoratum asseverare absque alio argumento non audemus. Habemus item in epistola Silvestri II papae, a nobis superius laudata, episcopum quemdam cujus nomen non expressit, qui relicta sede sua Cluniacum secesserat. An is fuit Letbaldus, aut Sancius episcopus, incertum est. Sancium dimisso episcopatu ex Hispania Cluniacum adventasse, ubi sub Odilonis regimine monasticae vitae institutum professus est, colligimus ex beati viri [Col. 0883D] epistola 1, Spicilegii tomo II edita, quam Paterno episcopo sic inscripsit: Igne, etc., frater Odilo cum domno episcopo Santio, omnisque pauperum Cluniacensium congregatio, etc.

119. Richardum quemdam episcopum laudat semel et iterum Jotsaldus libro II, quem beati viri discipulum et ejus itinerum comitem fuisse scribit. Denique Walterium episcopum Matisconensem in monasterium Cluniacense secessisse, ubi sub habitu monasterio defunctus est, narrat Sanjulianus ex veteri catalogo, in Historia Matisconensi: quod idem habent quoque Sammarthani in Gallia Christiana. Abbates ejus discipuli tot recenseri possent, quot fere monasteria ad meliorem frugem revocavit. [Col. 0884A] Ex his in ejus Vita a sancto Petro Damiani edita laudatur Adraldus Bremetensis abbas. Nec repetere hic vacat quae supra diximus de Paterno et Garsia abbatibus, qui Regulae Benedictinae, simul cum institutis Cluniacensis monasterii, accuratam observationem in Hispaniae monasteriis renovarunt. Alii aliis in locis passim occurrunt apud vulgatos auctores; sed multo plures sunt qui, hominibus licet ignoti, vivunt in perenni gloria. Talis fuisset Walterius, cujus nec nomen, nec ulla gesta perspecta haberemus, nisi Glaber ejus mentione, occasione quasi fortuita, eum nobis notum fecisset. Erat quippe homo nec corporis statu, nec ingenii subtilitate multum commendandus, sed sanctitate morum et cordis puritate Deo acceptissimus, ut ex ejus vitae [Col. 0884B] exitu patuit. Sed ipsius Rodulfi Glabri verba proferre libet, ex libro V Historiae, cap. 1: »Contigit ibidem (Cluniaci) ipso tempore (sancti Odilonis) ut aliqui e fratribus migrarent ex hac vita, quorum unus, nomine Walterius, cognomento, ut erat statura, Pusillus, ac natura simplicissimus, incipiente nocte magni Sabbati Resurrectionis Dominicae obiit. Apparuit enim in hora sui exitus innumerabilibus viris ac mulieribus columna lucis igneae a culmine monasterii ad coelum usque pertingens: quibus nempe non dubium fuit misericordissimi Dei actum largitione, qui animam fratris istius suae gloriosae resurrectionis voluit participem fore, ac viventibus viam innocentiae demonstrare.« Walterius in fastis Benedictinis cum titulo beati locum invenit, die 7 [Col. 0884C] Aprilis. Nullo tamen cultu publico unquam donatus fuit. Jotsaldus in Planctu quem edidit de beati Odilonis obitu, ei gratulatur quod in futura resurrectione multis discipulis stipatus Christo Domino sit obviaturus.


Odito tuncque novus coelesti lumine clarus,
Sanctorum medius incedet, et obvius ibit,
Agmine multorum vallatus commilitonum,
Quos Domino verbis, exemplis consociavit.

120. Hic autem omittere non licet Casimirum, Miceslai II Polonorum regis filium, quem historiae Polonicae scriptores aiunt post patris mortem, quod regni proceres Rikschae matris ejus regimen ferre non possent, adhuc juvenem e regno pulsum, in Cluniacense monasterium secessisse; ibique, abjectis saeculi pompis, monasticam vitam professum [Col. 0884D] diaconum fuisse ordinatum. Sed cum crebrescentibus in Polonia dissidiis calamitates publicae eo crevissent, ut nulla restituendae tranquillitatis spes affulgeret, nisi regnum Casimiro restitueretur, rex ab omnibus Casimirus etiam absens proclamatur: et legati, qui eum accerserent, quocunque in loco delitesceret, quo enim ille secessisset nullus sciebat, deputantur. Hi post varias fortunas a Rikscha accipiunt Casimirum Cluniaci monasticam vitam professum, nihil jam de rebus terrenis cogitantem degere. Illi tamen Cluniacum petunt, regem suum salutant, abbatemque precantur ut licentiam ei det repetendi regni, cum alia non superesset via tam nobilem Christiani orbis portionem ab imminenti [Col. 0885A] exitio liberandi. Negat Odilo, protestatus id in sua potestate non esse constitutum; nec unquam id permissurum respondet absque speciali pontificis Romani mandato. Romam itaque legati contendunt, expositisque pontifici (is erat Benedictus IX) regni calamitatibus, et acceptis variis conditionibus, quas isti auctores memorant, postulata impetrant. Atque sic Casimirus, dissoluto castitatis voto, monachus simul et diaconus in Poloniam revertitur, rex iterum proclamatur, uxorem ducit, filios procreat. Memor tamen suae conditionis pristinae, pietatis officiis, quantum status ferebat, animum applicuisse dicitur, et varia monasteria pro suis Cluniacensibus exstruxisse. Ne vero tanti beneficii immemores aliquando essent Poloni, cautum est ut praeter nummum [Col. 0885B] annui census, quem regni nobiles sedi apostolicae solvere tenerentur, illi etiam caesariem in modum coronae deferrent, et alia praestarent quae Poloniae historici fusius narrant. De hac enim re in veteribus Cluniacensis monasterii instrumentis nihil reperire licuit. Casimirus vero regnum iniisse dicitur anno 1041, quod defunctus anno 1058 filio suo Boleslao II reliquit. Caeterum initio saeculi XIV Voladislaum, qui primum Cistercii, tum in monasterio sancti Benigni Divionensis monachus conversus fuerat, a votis absolvit Clemens V summus pontifex, ut Casimiro Poloniae regi defuncto succedere valeret. Sed innuit pontifex in litteris ea de re datis, quae habentur tomo VII Spicilegii Acheriani, istius professionem liberam non fuisse. Casimirum cum [Col. 0885C] beati titulo commemorat Bucelinus in Menologio Benedictino die 28 Novembris.

121. Mirum est quanti fecerint beati Odilonis consilia plerique ejus temporis antistites et alii viri potentia et saeculi dignitatibus illustres, quibus cum pro suae conditionis statu in monasteriis degere non liceret, ita tamen sese suaque omnia beati viri regimini commiserant, ut nihil alicujus momenti absque ipsius consilio aut jussu facere aggrederentur. Ex his fuit Fulbertus Carnotensium episcopus, praeclarissimum hujus undecimi saeculi lumen, qui se excusans quod ad beatum virum accedere non potuisset, spondet sese id quam primum ei licuerit, facturum. Veniam, inquit, aliquando ad vos, quos [Col. 0885D] vere inhabitat Spiritus sanctus, consilium divini oraculi petiturus, etc. Et certe ex epistola quam beatus abbas ad Fulbertum scripsit, et ex illis quas ipse Fulbertus ad eum direxit, quae habentur in Bibliotheca Cluniacensi, vol. 351, patet Fulbertum ita sese beato Odiloni subjecisse, ut totus ex ejus nutu penderet. Non enim de uno aut altero negotio, sed de toto suae ipsius vitae statu consilium ab eo requirebat. In alia epistola Leutherico Senonum archiepiscopo suadet, ut sese omnino Odilonis et ejus asseclarum consilio committat, si ipse velit non solum animae periculum, sed et vitae praesentis gloriam et honorem recuperare. Deplorat sortem suam H. quidam monachus in epistola ad Divionenses monachos, Spicilegii tomo II, pag. 390 (is est, ut puto, [Col. 0886A] Halinardus sancti Benigni post Guillelmum abbas) quod absens tardius nuntium accepisset de Odilonis apud Divionem adventu, ubi eum potuisset videre. En ejus verba: »Quod tarde, inquit, domni sanctissimique Patris Odilonis ad vos mihi adventum mandastis, valde effectus sum tristis; quia quem longe positum dulcissimae ac benignissimae gratia consolationis decreveram quaerere, propriam visitantem patriam non potero videre,« etc. Alia occasione Alinardus vidit beatum Odilonem, ut testatur ipsemet Odilo in charta quadam compositionis factae inter se ipsum et Elizabeth Balmae abbatissam, cujus rei gratia Odilo cum aliquot e suis, et ex altera parte abbatissa, comitata pariter aliquot sanctimonialibus, prout ferebat istorum temporum consuetudo, [Col. 0886B] in locum designatum convenerant. Id ipsum narrat Odilo in veteri hujus rei notitia, quae in Chartario Cluniacensi habetur. »Ego Odilo Clun. monasterii presbyter et monachus, et domnus Rotbertus ejusdem loci praepositus, notum esse volumus, contentionem cum ratione et pace inter nos et abbatissam monasterii de Balma Elizabeth fuisse pro praediolo juxta villam Givriacum. Ob id simul dicta abbatissa et plures Dei ancillae cum illa et nos ad supradictum locum convenimus, ubi praesentes fuerunt venerabiles abbates domnus Allenardus, domnus Guidricus, domnus Otgerius, etc., qui rem composuere, et partes fraternitatem mutuam pepigere.« Nulla apposita est huic chartae data, ne quidem in autographo; eam tamen post annum 1030 [Col. 0886C] factam fuisse colligimus, quod Alinardus anni 1031 initio Guillelmo suffectus fuerit. Et quidem Rotbertum Cluniaci priorem tunc temporis fuisse et multis chartis patet, quas suo loco laudavimus.

122. Caeterum Odilo non quae sua erant, sed quae Jesu Christi attendens, haud minus aliorum quam propriae utilitati invigilabat. Cujus rei praeclarum argumentum suppeditat Hugo Flaviniacensis abbas in Chronico Virdunensi, ubi narrat beatum Richardum et Fredericum comitem, abjectis jam saeculi pompis, de eligendo monasterio, ubi vitam religiose transigerent, sollicitos ad beatum Odilonem accessisse, ut ea de re consilium ab eo acciperent, paratos sese beati viri disciplinae subjicere, si id melius ipsi videretur. At vir sanctus, prophetiae spiritu plenus, eis [Col. 0886D] ut ad beati Vitoni Virdunense monasterium, quod jam elegerant, remearent, persuasit, »adjiciens,« inquit ille auctor, »posse per eos fieri in processu temporis, ut habitacula servorum Dei nunc modica postmodum crescerent, et fieret eorum industria locus ille insignis, qui tunc videbatur angustus et despicabilis.« Pluribus extollit postea idem Hugo beati Odilonis charitatem, utpote qui hac actione sincerae charitatis exemplum praebuerit, multo magis de alieno quam de proprio bono sollicitus. Unde concludit totum, quantus ille fuerit, Virdunensis monasterii profectum beato Odiloni acceptum referri debere.



XII. Odilonis elogia ex variis auctoribus.
[Col. 0887A]

123. Quamvis tot tamque praeclarae virtutes, quibus Odilonem enituisse fuse probavimus, videantur ad ejus elogium conficiendum plusquam sufficere, operae tamen pretium erit huc proferre elogia aliquot, quibus ab auctoribus potissimum aequalibus fuit donatus, ut inde pateat, quo in pretio tantus vir apud omnes fuerit. Et quidem tanta erat sanctitatis fama Odilonis, fratrumque sub ejus regimine degentium, ut vulgo monasterium Cluniacense prae caeteris et religione praecipuum, et divitiis opulentissimum diceretur. Id testatur Hugo in Chronico Virdunensi, et Joannes XIX Romanus pontifex in epistola quam supra laudavimus, Gauslenum episcopum Matisconensem arguit, quod coenobium Cluniacense [Col. 0887B] perturbaret cunctis pene nationibus sanctitate praefulgens, cujus abbatem appellat venerandum etiam infidelibus Patrem domnum Odilonem. Injurias eidem loco illatas in totam Ecclesiam redundare innuit Benedictus VIII, scribens Galliarum episcopis in haec verba: Cluniacensis monasterii dispendium commune est omnium nostrorum detrimentum, ob scilicet interruptas orationes, aliaque pia opera, quae eo loco pro totius Ecclesiae statu jugiter fieri solebant. Unde Cluniacensium monachorum preces tanti faciebat Silvester II, ut se omnino eis commendatum vellet. »Vestris,« inquit, »nos sanctissimis omni tempore committimus orationibus, et ut accipere dignemini fidelibus exoramus petitionibus.« Idem Odilonem praeclarum abbatem nominat. Summorum [Col. 0887C] pontificum vestigiis inhaeserunt caeteri episcopi. Odilonem, ut modo dicebamus, veluti Patrem suum venerabatur Fulbertus Carnotensium antistes, qui eum sanctum monachorum archangelum appellare consueverat. Eumdem veluti clarissimum in mundo speculum ab eo datum fuisse dixerunt Carnotenses canonici, quem sanctissimum Patrem adhuc viventem in epistola sua nuncupant. Hunc ipsum in nostra id est monastica, professione singularem ab Abbone Floriacensi in epistola quam supra laudavimus, dictum fuisse jam a nobis observatum est, at in epistola ad G. abbatem, illum tanquam totius religionis signiferum commendat. Eumdem sancto Maiolo virtutibus et merito vitae non disparem fuisse testatur auctor Chronici sancti Maxentii. Virum [Col. 0887D] vitae et famae venerabilem appellat Leo Marsicanus in chronico Casinensi. Arvernorum regioni gratulatur Petrus Pictaviensis, quod talem alumnum, quem Odilonem magnificum nuncupat, protulerit. Petro autem Venerabili abbati Cluniacensi cui panegyricum dicit, Odilonis et aliorum Patrum spiritum optat. Laudatur a Sigeberto aliisque chronographis, quod monasterium Cluniacense per annos quinquaginta sex miro religionis fervore rexerit et provexerit. Tum addit: qui praeter caetera, pietate etiam insignis, non solum vitae exemplis, sed etiam miraculis in vita claruit, etc.; quae verba chronographus noster Magdeburgensis in cod. ms. adoptavit. At idem Sigebertus ad annum 1048 inter viros [Col. 0888A] religiosos et illustres sanctitate eum praedicat; et ad annum 1027 inter abbates nominabiles, quorum opera religio ecclesiastica florebat, eumque pietate insignem peculiariter nuncupat. Eumdem Maioli successorem et virtute ei non imparem praedicat Ademarus. Ipsum, uti jam diximus, reverebatur tanquam templum Spiritus sancti Guillelmus dux Aquitanorum; virginem centenarium alii vulgo appellabant, quod eum centuplum fructum in Ecclesiae agro proferre putarent; alii clementissimum Patrem nuncupabant, quod sese totum misericordiae operibus impenderit; alii denique aliis encomiis ejus sanctitatem, praeclaraque opera celebrare studuerunt, quorum verba referre non vacat; satis fuerit si haec omnia beati Bernardi sententia concludamus, qui in [Col. 0888B] Apologia ad Guillelmum abbatem Cluniacenses monachos adhortatur, ut ad sanctos Odonem, Maiolum, Odilonem et Hugonem, quos ipsi principes et praeceptores habere gloriabantur, attendentes, mores suos reformare satagant.



XIII. Beati Odilonis morbus extremus, obitus. Cultus sacer.

124. Quae a beato Odilone gesta sunt cum morti proximus sese ad coelestis patriae iter accingeret, ita accurate descripsit Jotsaldus in Vita quam inferius daturi sumus, ut vix quidquam ea de re hic adjiciendum videatur. Certe habemus epistolam monachorum Silviniacensium ad quemdam abbatem de beati Odilonis exitu scribentium ea quae coram viderant et audierant; sed in qua nihil fere aliud [Col. 0888C] occurrit praeter ea quae a Jotsaldo referuntur. Eam tamen huc referre visum est, quod paulo post beati abbatis obitum scripta sit, et conferre possit ad conciliandam nostro Jotsaldo auctoritatem. Hanc vero epistolam habemus ex duobus codicibus mss., uno scilicet Christinae reginae Sueciae, qui olim fuit sancti Maglorii Parisiensis, altero sancti Mauri Fossatensis. In priori hunc praefert titulum: Epistola monachorum Silviniacensium ad A. abbatem Cluniacensem. Incipit, etc. In altero, De obitu Odilonis abbatis. Totius nobilitatis, etc. Persuasum autem habemus titulum in codice Magloriano appositum, sincerum non esse, quod vel ex sola epistolae lectione patet, sed tamen quis fuerit ille AL. vel. A. qui in utroque codice abbas abbatum appellatur, si conjicere [Col. 0888D] licet, non alius videtur quam Albertus Majoris-Monasterii tunc abbas. Nobis satis fuerit hanc epistolam, prout eam invenimus, hic integram repraesentare.


Incipit qualiter domnus abbas Odilo migravit ad coelos, et de virtutibus ejus.

»Totius nobilitatis et sanctitatis luce corusco, in domo Dei olivae fructiferae, domno AL. [cod. Mag. A.] abbati abbatum humilis concio Silviniensis, Regem coelorum et regnum. Quia, sanctissime Pater, comperimus vos admodum velle scire quot dies beatae memoriae domnus et abbas Odilo languerit jacendo in ultima infirmitate, quidve appropinquante hora vocationis suae fecerit vel dixerit, necnon quid benigna [Col. 0889A] Dei pietas, postquam excessit ad superos, demonstravit ad tumulum ejus, studuimus vobis breviter cuncta innotescere. Post duos menses ergo, ex quo domnus abbas venerat ad nos gratia visitandi tumulum sancti Maioli praedecessoris sui, volens Cluniacum redire, rogatus est quamdam ecclesiam adire, ibique die Dominico, astante innumera multitudine hominum, missam canere. Hinc vero altera die, quae tertia decima est a die Natalis Domini, dum revertebatur, solitus dolor ventris eum invasit; et invadendo per sex continuos dies torquere non destitit. Post quos tandem relinquens illum, solam corporis defectionem, uti ipse referebat, non dolorem pertulit, non valens ultra quidquam cibi vel potus sumere, praeter aliquid mulsi, quod etiam post modicum [Col. 0889B] projiciebat. Vigilia enim Natalis Domini veniens in capitulum, se solo ubertim lacrymas fundendo prostravit, cum Domini nativitatem pronuntiare audivit. Denique sermonem postquam mirifice peregit, seipsum valde coepit judicare, dicens se nihil boni unquam egisse, attamen Dei gratia virginem corpore esse; et nos absolvens, et summo Pastori commendans benedicendo admonuit, ut ipsam sacratissimam solemnitatem cum gaudio spirituali celebraremus, nihilque ob sui incommoditatem dimitteremus. Ad matutinos vero in eadem nocte in oratorium beatae virginis Mariae ipse delatus, cum psallentibus coram se fratribus psalmos et responsoria cecinit, benedictiones protulit; Te Deum laudamus adnisu quo valuit excelsa voce pronuntiavit. Enimvero quia jam terrenum [Col. 0889C] cibum omiserat, spiritualem quotidie sumebat, faciendo coram se legere sanctorum Patrum sermones, eorumque suffragia implorando, quo ex hac lacrymarum convalle eorum precibus assumeretur. Porro vigilia festivitatis sancti Silvestri, antequam fratres ad matutinos surgerent, sentiens se ingravescere jamjamque propinquare ad exitum, communionem Dominicam et crucem sibi jussit afferri; quam crucem ut vidit, statim ab imo pectoris longa suspiria protrahere coepit, eamque lacrymas fundendo, et quasdam orationes, quas corde tenus retinebat, decantando, adoravit; sicque sanctam communionem suscepit. Eadem vero die, vespertinali scilicet hora, ante altare sanctae Dei genitricis Mariae faciens se [Col. 0889D] deferri, ibique vesperas solemniter canere, diutissime eam cum lacrymis rogavit, quo sui dignaretur misereri. Denique se faciens iterum referri in domum infirmorum, postquam aliquantulum videlicet quievit in lectulo, sese erigere fecit, et inde sedendo tenere, quo usque subito caput inclinavit. Quod statim ut viderunt qui astabant, nos vocaverunt, ponentes eum interim in cilicio, et lumina accendentes, quia nox imminebat, qua sacratissimus dies Circumcisionis Domini habetur. Occurrentibus ergo nobis continuo, et vocem in coelo cum lacrymis dando ob tanti Patris amissionem, innuit ipse ut taceremus: quibus tacentibus, interrogavit illos qui se tenebant, si esset positus in cilicio. Cumque illi respondissent: Utique, subjunxit ille, et dixit: Trahite me, respiciens [Col. 0890A] nescimus quid. Quod verbum quidam ex nobis cum non bene intellexerunt, ei dixerunt protinus: Domine, dicitis ut vos radamus. Quibus ille respondens, dixit valde aperta voce: Nunquam hoc dixi quod dicitis. Deinde respiciens terribiliter contra orientem quasi cum aliquo loqueretur, coepit alternatim silere et fari. Tum postquam ejus organum quasi ridendo diutissime visum est moveri, felix ejus anima migravit ad coelos. Hinc corpus ejus ut fuit lotum et aromatibus conditum, ac iisdem vestibus, quibus ipse vivendo jusserat, indutum, delatum est in ecclesia, et positum ante altare apostolorum Petri et Pauli, ubi maximus dolor et luctus actus est ab illis qui excubias ante ejus feretrum illa nocte peregerunt.

[Col. 0890B] »Interea quidam frater, nomine Gregorius, valde religiosus, stratum petens, eum sibi assistere vidit, quasi in eodem loco quo obierat: quem interrogans quomodo se haberet, memorans videlicet quod jam obiisset, respondit omnia bona sibi provenisse, ipsumque Regem gloriae Jesum Christum sibi occurrisse. Dixit etiam quod forma diaboli instar tetri hominis sibi adprimum apparuerit, ostendens illi in quam partem, ostium videlicet latrinarum, confusus abscesserit, cum in se nihil invenit. Deinde velociter transitu ejus personante, incredibilis multitudo hominum in obsequium funeris ejus agglomerari coepit, quem [Mag. quia] universi quodam germano et dulcissimo affectu plangebant, et nescimus quo divino instinctu, compunctius eum lugebant, ob [Col. 0890C] id videlicet quod eum placuisse Domino non ignorabant. Evolutis exinde paucis diebus, postquam est sepultus in sinistra ipsius ecclesiae crypta prope altare sancti Lauriani martyris, virtutum signis Salvatoris nostri dignatio coepit eum manifestare mundo. In Longoumnis villa quaedam degebat vidua, cujus unica filia occulto Dei judicio, non solum mentis sensum perdiderat, verum etiam linguae officium et aurium. Hanc itaque tertio in somnis admonuit ipse, quod ad suum sepulcrum eam duceret. Accipiens ergo mulier miseram prolem, et ad ejus tumulum ducens, mox ut ei vinum bibere, unde sacratissimum ejus corpus fuit lotum, auribusque infudit de eo, loquelam et auditum ac sensum mentis recepit. Interim dum haec grates persolvebat omnipotenti [Col. 0890D] Deo, quidam surdus adveniens, sibi etiam infundi auribus ex illo vino rogavit; qui statim audiens, rediit ad regionem deserti unde advenerat. Quidam etiam homo ex Biturigensi patria, qui per decem annos officium linguae perdiderat, ad ejus tumbam accedens post aliquot dies quo advenerat, loqui bene promeruit. Denique quidam vetulus in longissimae caecitatis remanens tenebrositate, illico ut cryptam, qua tumba ejus habetur, intravit, vigilia videlicet Ramis Palmarum, ductori suo se clare videre dixit, gratia Dei et ejus meritis, cujus tumulum expetebat [Mag. exspectabat pro spectabat]. Quaedam deinde mulier ex Montis-Lucii castro, aggravata videlicet visus dispendio, ad ejus mausoleum se protrahi [Col. 0891A] fecit: quo dum verba orationis multiplicat, et fide Deum invocat, adest beati Odilonis generale auxilium, quo caecitas orbatae mulieris depellitur ab oculis, quia filius lucis et ei non filius tenebrarum fuit. Ex Diezeze castro quidam homo ad ejus sepulcrum veniens, loquendi officium quod perdiderat, non solum recepit, verum etiam pedis dextri et manus nihilominus, sicque laetus ad propria remeavit. Turonis erat quidam vetulus, lumine oculorum privatus: hic ergo secundo postquam ad ejus sepulcrum venit, lumen quod amiserat recipere meruit.

»Haec de miraculis Patris nostri breviter vobis explicavimus. Dicuntur etiam praeter ea multa, quae ideo non creduntur, quia a contemptibilibus personis referuntur. Valete. (Hic desinit in Fossat.)

[Col. 0891B] »De electione vero clarissimi Patris nostri domni Hugonis abbatis, canticum novum cantantis, si cupitis nosse, sciatis illum secundum almi Patris Benedicti imperium electum esse, omnique sapientia et eruditione praeditum, ac morum probitate, utilitate, honestate subnixum, abbatiaeque honorem invitum accepisse, lacrymando scilicet et judicando se indignum esse tali honore. Denique a Burgundionum principibus et Arvernorum, imo et a summo pontifice sanctae apostolicae sedis valde diligitur, honoratur, attollitur; et quidquid in praedecessoris sui erat ditione, ei conceditur et donatur.«

Jodsaldus observat beatum virum in extremis positum, fratribus ab eo sciscitantibus quis in ejus locum monasterii regimen esset suscepturus, ab ejus [Col. 0891C] quippe nutu omnino pendebant, respondisse, se hanc rem in Dei dispositione et fratrum electione committere. Verebatur fortasse beatus Pater, ne si ipse successorem sibi designaret, res in exemplum traheretur, eoque tandem deveniret, ut abbates Cluniacenses non fratrum electione, quod tamen adeo diserte praescribit beati legislatoris regula, sed ejusmodi designationibus crearentur. Qui enim Cluniaci beatum Odilonem praecesserant abbates omnes, aut a praecessoribus suis fuerant designati, aut certe, veluti in subsidium ab iis adhuc viventibus in regiminis consortium assumpti. Ita Bernoni successit Odo, Odoni Aymardus, Aymardo Maiolus, uti probatum est in ejusdem Aymardi Elogio. Et tandem Odilonem eodem modo sancti Maioli primum collegam, [Col. 0891D] tum successorem fuisse nemo est qui possit inficiari. Caeterum Jodsaldo suffragatur Udalricus, qui libro III Consuetudinum Cluniacensis monasterii, capite 1, exponens qua ratione ad abbatis electionem procedendum sit, ea quae post sancti Odilonis obitum in beati Hugonis electione contigerant, in exemplum his verbis enarrat: Beatus Pater Odilo, rogatus in extremis suis quid sibi de successore videretur, non acquievit ad hoc quemdam nominare. Subjungit tamen aliquot e majoribus et probabilioribus personis monasterii a beato sene fuisse designatos, quorum judicio ac suffragiis caeteri stare possent; et quidem, ut idem auctor prosequitur, cum prior claustralis primus omnium Hugonem, qui tum erat prior, nominasset, [Col. 0892A] caeteri omnes unanimi consensu hanc electionem comprobarunt. Id fortasse innuere voluit auctor Chronici Malleacensis, qui ad annum 1048 ait, Odilonem in senectute bona annos septuaginta sex [legendum octoginta sex] natum quievisse, in cujus locum, inquit, jussu suo, et electione omnium fratrum, ordinatus est Hugo nobilis pastor, vitae merito non dissimilis.

125. Cum vero Jodsaldus disertis verbis scripserit beatum Odilonem ipsis Januarii Kalendis anno 1049 excessisse ex hac vita, nullus ea de re remanere potest ambigendi locus. Qui vero eum anno 1048 obiisse scripserunt, aut annum a Paschate incoepisse censendi sunt; aut certe, cum in ipsa nocte, quae inter utrumque annum media fuit, beatus [Col. 0892B] abbas excesserit, alii diei praecedenti, qui extremus erat anni 1048; alii subsequenti, qui primus erat anni 1049, ejus obitum consignasse videntur. Et quidem cum, Jodsaldo teste, die Dominica obierit Odilo, ejus mors necessario consignanda est anno 1049, qui ipse revera a die Dominica exordium sumpsit. Nulla item est difficultas circa tempus quo beatus vir Cluniacensi monasterio praefuerit. Qui enim nonnisi quinquaginta sex regiminis annos ei tribuunt, computant eos a beati Maioli obitu, quamvis, ut fusius supra exposuimus, saltem biennio antea in monasterio Cluniacensi nomen et officium abbatis impleverit.

126. Porro licet ipsismet Kalendis Januarii beatus Odilo excesserit e vita, ejus tamen festivitas in diem [Col. 0892C] sequentem translata fuit, quod scilicet ipso ejus obitus die Circumcisionis Dominicae festivitas ageretur. Id vero paulo post ejus mortem factum fuisse colligimus ex Udalrici libro I Consuetudinum Cluniacensium, capite 47, ubi ille ait depositionem sancti Odilonis tam chari sancti et tam familiaris fecisse, ut dies octava natalis sancti Stephani solam haberet commemorationem cum una tantum antiphona et una collecta. Unde Henricus Cluniacensis abbas in Statutis, initio saeculi decimi quarti editis, potius antiquam consuetudinem firmasse dicendus est quam de novo instituisse, statuendo ut deinceps festivitates sancti Odilonis, Hugonis, Odonis et Maioli sub ritu duplici celebrarentur. Et certe tanta fuit erga sanctum Odilonem Cluniacensium animi [Col. 0892D] propensio, ut statim post ipsius mortem ejus fecerint simul cum aliis monasterii patronis specialem commemorationem in illis precibus, quae vulgo suffragia sanctorum appellantur. Idipsum testatur Udalricus libro I jam laudato capite 5. Habemus in Bibliotheca Cluniacensi, col. 328, hymnum et orationes quae in ejus festivitate antiquitus recitabantur, et in ejus missa praeter tres orationes consuetas, adjicitur quarta super populum recitanda. Adeo celebre jam tunc erat apud omnes sancti Odilonis nomen, ut anno 1064 capella in ejus honorem constructa fuerit. Id discimus ex veteri chartario quod vivente sancto Hugone conscriptum est, ubi in charta 689 Achardus episcopus Cabilonensis anno 1064, indictione [Col. 0893A] II, feria VI, luna XXIII, Nonis Decembris dedicasse memoratur capellam in bonore beatae Mariae et dulcissimi Patris Odilonis, in loco dicto Alacarmeda, in parochia Cidanis. Inde factus est tantus populorum concursus ad illud oratorium, in densissima licet silva situm, ut cum multi suam sedem ibi fixissent, necessarium fuerit postea parochiam ibidem instituere. Odilonem inter quatuor sanctos Cluniacensis monasterii abbates recenset Gaufridus, Vosiensis prior, in Chronico sui monasterii cap. 34; cujus festivitatem in Claromontensi ecclesia celebrari procuravit Odilo de Mercorio, nostri, ut jam diximus num. 5, sancti Odilonis consanguineus. Ipsa Necrologii verba huc referre visum est, ex Quercetani notis ad Bibliothecam Cluniacensem, col. 69: IV [Col. 0893B] Nonas Januarii, Octava sancti Stephani, et Odilonis abbatis et confessoris, pro quo festo librando Odilo de Mercorio canonicus Claromontensis et praepositus Brivatensis promisit quadraginta solidos censuales, aut reddere semel quadraginta libras, et debent librari in missa et in vesperis diei festi. Caeterum Martyrologia vulgata Odilonis memoriam celebrant 1 Januarii, aut certe die sequenti, quod in aliis obitus dies, in aliis vero depositionis, seu potius ejus festivitatis memoria indicetur. In Martyrologio sancti Arnulfi apud Mettas II Kalendas Januarii fit Odilonis commemoratio. In Necrologio autem Remensis Ecclesiae ipsa die Kalendarum Januarii laudatur Oydelo abbas, simul cum Willelmo pariter abbate.



XIV. Odilonis sacrae reliquiae, et earum translationes.
[Col. 0893C]

127. Sacrum beati Odilonis corpus in Silviniacensis monasterii, ubi ipse defunctus est, ecclesiae navi prope sanctum Maiolum depositum fuit. Visitur etiam nunc ejus tumulus, licet sacrae exuviae a multis retro saeculis exinde elevatae fuerint et publicae fidelium venerationi expositae. Certe si fides est libro Anniversariorum Silviniaci, quem Gaufridus Choleti, ejus loci prior, anno 1453 fieri curavit, Petrus Damiani, proindeque paulo post beati abbatis mortem, ipsius corpus e terra levatum primus transtulit. Ibi quippe legitur: VIII Kalendas Februarii officium fiat plenum, sicut de abbatibus Cluniacensibus, pro Petro Damiano episcopo, qui corpus beati Patris nostri Odilonis relevavit, et in loco in quo nunc requiescit, [Col. 0893D] mira devotione collocavit. Refectionem fratrum procuret sacrista. Consentit ejusdem loci Necrologium, ubi VIII item Kalendas Februarii depositio domni Petri Damiani episcopi recolitur. Apud Saussaium in Martyrologio Gallicano recolitur die 3 Maii Reseratio corporis sancti Odilonis abbatis Cluniacensis. Quae verba Bollandiani ad eamdem diem in Praetermissis adoptarunt. Clemens IV et Honorius item IV, qui Romanae Ecclesiae labente saeculo decimo tertio praefuerunt, testantur in bullis, quae habentur in Bibliotheca Cluniacensi, col. 309, corpora sanctorum Maioli et Odilonis, quae in ecclesia Silviniacensi requiescunt, multis miraculis suis temporibus coruscasse: sed nihil habent de sancti Odilonis [Col. 0894A] translatione, quamvis beati Maioli elevationem approbent, quod forte jam dudum facta fuisset.

128. Alia tamen beati Odilonis reliquiarum translatio peracta fuit a Rogerio archiepiscopo Bituricensi: quam quidem, convenientibus ea occasione ad monasterium Silviniacense compluribus episcopis et abbatibus, solemnem fuisse discimus ex instrumento veteri quod in Bibliotheca Cluniacensi habetur.

129. Clemens sextus, quo mandante ista translatio facta fuit, indulgentias concessit iis qui Silviniacensem ecclesiam inviserint diebus festis sanctorum Maioli Odilonis et aliorum quos recenset, item et die translationis beati Odilonis; ex qua quidem speciali translationis memoria colligimus eam fuisse caeteris [Col. 0894B] celebriorem. Verum cum haec bulla data sit, ut quidem habetur in Bibliotheca Cluniacensi col. 312 anno II Clementis, id est aerae vulgaris 1343, aut de alia translatione ab ea quam ipse fieri mandaverat loquitur pontifex, quod non est verisimile; aut instrumentum Rogerii biennio saltem post factam translationem datum fuit; aut denique error in bullae notas chronologicas irrepsit. Certe litterae Aymonis prioris, quibus fidem facit unam e beati viri costis Carnotensibus canonicis datam fuisse, hanc translationem anno pariter 1345 consignant. Has litteras huc integras proferimus ex schedis V. C. Antonii Wionis Herovallii.

130. Caeterum sacrae reliquiae beati Odilonis etiamnunc in ecclesia Silviniacensi a nostris Cluniacensibus [Col. 0894C] religiose asservantur, corpus quidem in scrinio, quod est super altare ad ecclesiae odeum, e regione scilicet alterius altaris, quod ad asservandum beati Maioli corpus constructum fuisse alias dictum est. Eorum vero capita in thecis separatis inclusa sunt, quae in jucundo adventu Caroli ducis Borboniensis et Arverniae deferri fecit Gaufridus ejusdem loci prior, cum primum anno 1434 princeps ille Silviniacum advenit, ut ex instrumento publico ea de re facto patet, quod in Bibliotheca Cluniacensi, col. 312, editum est. Is est, ut quidem mihi videtur, Gaufridus Choleti, de quo jam diximus, qui capsam ad sancti Odilonis corpus recondendum, et aliam pro ejus capite cum armario fieri curavit.



Littera testimonialis costae sancti Odilonis confessoris abbatis Cluniacensis canonicis Carnotensibus concessae.
[Col. 0894D]

»Venerabilibus Patribus et dominis domnisque et amicis charissimis, dominis decano caeterisque canonicis Carnotens. Nos frater Aymo de sancto Geranno humilis prior prioratus Silvigniacensis, totusque ejusdem loci Deo devotus conventus, salutem in eo qui est omnium vera salus. Cum per reverendum in Christo Patrem ac dominum dominum R. permissione divina archiepiscopum Bituricensem, adjunctis secum nonnullis episcopis, abbatibus, clero ac populo pro majori parte totius patriae . . . . . ad dictum prioratum confluentibus, et ipsis praesentibus, secundo Idus mensis Aprilis, anno Domini millesimo trecentesimo [Col. 0895A] quadragesimo quinto, corpus pii ac gloriosissimi Patris nostri beati Odilonis ad laudem totius curiae Paradisi, et ejusdem sancti solemnitatis cum illa devotione, honore et reverentia qua decuit relevavit. Qua relevatione completa, venerabili et discreto viro domino Stephano Rogerii concanonico vestro ac officiali Bituricensi nos humiliter cum magna instantia supplicante, quatenus de reliquiis sanctissimi corporis praedicti vobis mittere vellemus; cui supplicationi annuentes in quantum nobis Altissimus desuper ministravit, unam de costis praefati sancti Odilonis per ipsum vestro sanctissimo collegio duximus destinandam, quam in vestro capitulo cum magna reverentia et solemnitate recepistis; ordinare ac statuere proponentes, quod tam in vestra ecclesia [Col. 0895B] cathedrali, quam in tota dioecesi faceretis ejus festum translationis ad exaltationem ejusdem sancti jugiter celebrari: dum tamen per nostras patentes litteras testificaremur dictam costam eduxisse de corpore [Col. 0896A] ejusdem sancti, prout haec omnia in litteris vestris nobis destinatis vidimus plenius contineri. Devotioni vestrae, domini charissimi, cui in quantum possumus et debemus, super tam devota et solemni receptione dictarum reliquiarum regratiamur, significamus per praesentes dictam costam per praefatum dominum Stephanum Rogerii canonicum vestrum vobis traditam, de corpore beatissimi Odilonis extractam fuisse, et vobis per eum deferendam in praesentia plurium fide dignorum fuisse commendatam: quapropter vobis cum devota precum instantia supplicamus, quatenus festum translationis ipsius facere velitis in ecclesia vestra, et in tota dioecesi Carnotensi celebrari annuatim.

»In cujus rei testimonium sigilla nostra in his [Col. 0896B] praesentibus litteris duximus apponenda. Datum in prioratu nostro praedicto, die vicesima secunda mensis Julii, anno Domini millesimo trecentesimo quadragesimo septimo.«




[Col. 0895]
[VITA S. ODILONIS.]



INCIPIUNT CAPITULA VITAE SEQUENTIS.



CAPITULA LIBRI PRIMI.
[Col. 0895B]

    Prologus Jotsaldi monachi ad Stephanum pontificem.
    Item praefatio vel deploratio ex transitu ejusdem Patris.
    [Col. 0895C] De generis ejus nobilitate.
    CAP. I. Qualiter Deo militare coeperit in sua ipsius pueritia.
    II. Quomodo Maioli sancti se conjunxerit societati.
    III. Qualiter deseruit hujus saeculi pompam.
    IV. Qualiter sanctus Maiolus illum elegerit successorem sibi.
    V. De habitu corporis ejus, et quod nihil in eo fucatum vel affectatum fuit.
    VI. Quod in eo quatuor virtutes principales refulserint.
    VII. De justitia, vel quod a pontificibus, regibus, ducibus, vel imperatoribus maximo fuit amore dilectus.
    VIII. Quod in pauperes munificus fuit.
    IX. Qualiter binis pueris jam defunctis indumenta praestitit, vel sepulturae eos tradidit.
    X. De clerico contagio leprae maculato.
    [Col. 0895D] XI. Quam hospes fuit, et quamplures diversae aetatis diversi generis Christo acquisivit.
    XII. De fortitudine.
    XIII. De temperantia, et renovatione suorum locorum.
    XIV. De transitu ejus quomodo terram ejus beatus spiritus deseruit, coelosque petivit.
    XV. Commendatio animae.
    XVI. Qualiter sanctus vir apparuerit cuidam monacho.
    XVII. De simili visione.





CAPITULA LIBRI SECUNDI.

    CAP. I. Quomodo quondam puer liberatus sit divinitus a gravissima infirmitate.
    II. De caeco illuminato.
    III. De aqua in vinum conversa.
    IV. De furto apud Papiam invento.
    V. Item de alio simili furto.
    VI. De transmeatione profundissimae Ticinensis aquae, et accensione lucernae.
    [Col. 0896B] VII. De simili miraculo.
    VIII. De paucis pisciculis plurimis refectis.
    IX. De exuberatione vini in parvo vasculo in monte Aventino.
    [Col. 0896C] X. De quodam homine a febribus liberato.
    XI. De utribus in usus pauperum evacuatis, et iterum divinitus impletis.
    XII. De vase vitreo confracto et solidato.
    XIII. De quadam visione cujusdam eremitae.
    XIV. De revelatione domni Benedicti papae.
    XV. De quodam puero ab infirmitate gutturis sanato.
    XVI. De libris et aliis supellectilibus aqua infectis et minime laesis.
    XVII. De quodam puerulo monacho a gravissima infirmitate liberato.
    XVIII. De libro et vasis repertis.
    XIX. De quodam potente a dolore oculi liberato.
    XX. De clerico a morbo brachii curato.
    XXI. De quodam mente capto sive daemoniaco sanato.
    XXII. De quodam muto sanato.
    XXIII. De quodam parvulo vasculo a vino exinanito, et virtute sancti postmodum pleno reperto.





CAPITULA LIBRI TERTII.
[Col. 0896D]

    CAP. I. De quadam puella insana, surda et muta sanata.
    II. De homine surdo et muto liberato.
    III. Item de alio muto.
    IV. De quodam paralytico simul et muto curato.
    V. De presbytero muto.
    VI. De caeco illuminato.
    VII. Item de caeca sanata.
    VIII. Item de alio caeco illuminato.
    IX. De quodam insano ad mentem revocato.
    X. De quodam paralytico.
    XI. De hydropico liberato.
    XII. Item de alio hydropico.
    XIII. De quadam contracta sanata.
    XIV. Item de alia simili modo sanata.
    XV. De quadam paupercula simili modo curata.
    XVI. De quodam captivo a vinculis liberato.
    XVII. De quodam mente capto sancto.





INCIPIT PROLOGUS JOTSALDI MONACHI AD STEPHANUM PONTIFICEM DE VITA ET VIRTUTIBUS SANCTI ODILONIS ABBATIS.
[Col. 0897]

[Col. 0897A] Reverendo Patri STEPHANO, secundum sui nominis interpretationem pontificali gloria coronato, ultimus servus servorum Dei, nomine tantum monachus, JOTSALDUS, quidquid in utraque vita jucundius.

Antiquorum philosophorum studia scriptis et monumentis extulerunt priorum suorum laudes et memorias, talibus indiciis sperantes se facere immortales, quos noverant fuisse mortales. Deinde gradu secundo regula ecclesiastica, tanto dicendorum materia sublimior, quanto spei certioris directior, sanctorum virorum praeclara describit opera, ut succedentes et futuri habeant semper quorum sequantur exempla, totumque ad illum referatur, a quo virtus et prudentia datur, a quo etiam derivatur [Col. 0897B] fortitudo et sapientia. Ad horum formam ego, quantilluscunque [Col. 0898A] homuncio, nutritus magni Odilonis magisterio, informatusque beneficio, quemadmodum Hieronymus de Blaesilla et Nepotiano, epitaphium [(4) 1Kb] quoddam volui de morte virtutibusque ejus inscribere, et veluti flores ad sepulcrum ejus spargere, quae introeuntibus praestent aliquid suavitatis et gratiae, redoleantque secundum sui speciem quantulocunque odore. In hoc vero devotionem animi mei offero, et altiora describere volentibus materiam praesto, non occasionem agendi id melius subripio. Quod opus tibi, sancte praesul, ideo mittere disposui, quia te nepotem ipsius, et per illum ad sacerdotii gloriam accersitum novi; confidens tuo complacere judicio, quidquid in laudibus ejus descripserit cultus vel incultus sermo.



ITEM PRAEFATIO VEL DEPLORATIO EX TRANSITU EJUSDEM PATRIS.
[Col. 0897]

[Col. 0897B] Quis dabit capiti meo aquam et oculis meis fontem lacrymarum, et plorabo desolationem, non unius hominis, neque duorum vel trium, sed multorum populorum promiscui sexus, diversae conditionis, diversae aetatis, diversi ordinis! Plorabo, inquam, vastitatem nobilissimae congregationis, amplae familiae, destitutae dormitione sui patris Odilonis: de cujus visceribus, de cujus magisterio et virtutibus, quasi quibusdam vinculis et funibus religata dependebat, et, ut ita dicam, indissolubilibus amoris nexibus complexa sustentabatur. Quid agis, gravissimarum lacrymarum excitator, et tantae calamitatis delator [Mss. 2, desolator]? Erumpe et clama in auribus promiscuae multitudinis, dicens: Quomodo [Col. 0897C] decessit miserorum adjutor? Quomodo siluit moerentium opportunus consolator? vel quo abiit plurimorum monachorum desiderabilis auriga innumerabiliumque populorum discretus moderator et rector? O quam incertus humanae conditionis status! o quam mutabilis rerum mortalium cursus! Dum putavimus eum esse nobis in communi vita socium, tenemus defunctum, et quem sperabamus praesentem, dolemus absentem. Si tamen dolendus est, qui dolorem evasit; si lugendus est, qui de luctu ad gaudium, de tenebris ad lucem, de poena ad requiem, et de morte transivit ad vitam. Quid agimus, anima? Quo nos convertemus? Si intemperantius exaggerare dolorem coeperimus, timeo ne acies mentis reverberetur, et id quod de virtutibus ejus volumus [Col. 0897D] inscribere, immoderato dolore perturbati, minime prosequamur. Sed primo de carnis ejus nobilitate, quae in titulis sanctorum virorum pro additamento laudis ponitur, dicamus, et postmodum, sensim per [Col. 0898B] vestigia virtutum ejus incedentes, quasi quibusdam gradibus ad iteratos lugubres luctus funeris veniamus. Praecepta rhetorum sunt, ut majores ejus qui laudandus est memorentur, et eorum altius gesta repetantur; sicque ad ipsum per gradus sermo perveniat, quo videlicet avitis paternisque virtutibus illustrior fiat, et aut non degenerasse a bonis, aut mediocres ipse ornasse videatur. Nos carnis bona quae semper et ipse contempsit, in animae laudibus non requiramus; tamen quia non de mediocris nobilitatis sanguine descendit, quod possumus in laudibus ejus assumamus. Exstitit pater ejus inter proceres Arvernorum nobilissimus, vir in armis strenuus, possessionibus et divitiis locupletissimus, in [Col. 0898C] consilio providus, et in omni morum honestate suo tempore nulli secundus, qui etiam privilegio auctoritatis et gratiae, Major Beraldus vocabatur ab omnibus. Fidei virtute ita praecipuus, ut quod alii difficile sacramentis, hoc iste inviolatum custodiret simplicibus verbis. Longe se habebat actus aliter ejus et habitus, quam modo videri possit in quovis principe quilibet actionis modus. Fuit illi uxor, Girberga nomine, non degener natalibus et moribus. Quae quantae continentiae, quantae castitatis, et cujus voluntatis fuerit sub marito, post mortem ejus omnibus fuit in aperto. Nam relicta patria, relictis propinquis et filiis, et magnis fundi possessionibus atque divitiis, tanquam alia Paula secuta est Christum, et apud monasterium [(5) 1Kb] sancti Joannis Augustiduno [Col. 0898D] positum, sanctimonialium suscepit locum, et religionis habitum. Quam laudabile ibi duraverit propositum, quamque dulcis et utilis omnibus ibi [Col. 0899A] deinceps ejus vita fuerit, et quam glorioso exitu vitam finierit, paucis quae supererant cum gemitu narrare audivi. Fuerunt denique istis alii filii potentes et nobiles, et in suo ordine quantum ad mundanam gloriam nulli inferiores. Quaedam etiam non praetereunda filia, nomine Blismodis, abbatissa, quae [Col. 0900A] in sancta virginitate, nocte et die Deo serviens, prope centenarium explevit annorum numerum. His ita breviter descriptis, ad illum quem celebriter commendat nobilitas mentis et celsitudo generis stylum vertamus.



IN NOMINE DEI SUMMI INCIPIT VITA EJUSDEM PATRIS.
[Col. 0899]


CAP. I.---Qualiter Deo militare coeperit in sua ipsius pueritia.
[Col. 0899A]

[Col. 0899B] Igitur Odilo vir beatissimus, nobilitatis stemmate procreatus, inter ipsa primordia tanquam alter Isaac Christo consecratus, et Brivate (Brioude) apud sanctum Julianum gloriosum martyrem clericali sorte est donatus. Delectabatur in ipsa pueritia, humilitate, castitate, innocentia et puritate, et prout aetas admittebat, misericordiae operibus insistebat. Superabat coaetaneos sapientia et moribus, ita ut jam non puer, sed senex maturitate, non tempore, ab omnibus putaretur. Decursis itaque puerilibus annis, ubi robur juventutis succedere coepit, tacitus secum deliberat, ut Aegyptias ollas desereret, et per media mundi discrimina, terras repromissionis intraret. Jesu bone, quam suavis tua vocatio, quamque dulcis tui spiritus inspiratio! qui mox ut [Col. 0899C] mentem pulsaverit, aestus fornacis Babyloniae in amorem transformas coelestis patriae. Ecce enim cor nostri juvenis, dum subito pulsas, mutas, et in veros amplexus Salomonis mirabiliter accendis.



CAP. II.---Quomodo Maioli sancti se conjunxerit societati.

Certe dum talia meditatur in animo, magnus ille Maiolus, per totum pene mundum famosus, Arvernorum fines ingreditur. Et divina dispositione is de quo loquimur, ante eum adducitur. Qui considerans in eo praestantem elegantiam corporis et nobilitatem generis, magnum quiddam et divinum oculis interioribus in eo praevidens, totus in ejus amorem illabitur, et vicissim inter eos ignis divinae charitatis magis magisque accenditur. Fit inter eos familiare [Col. 0899D] colloquium, junior seniori suum prodit desiderium; senex ut praemeditata perficiat, modis quibus potuit junioris instruit animum.



CAP. III.---Qualiter deseruit hujus saeculi pompam.

His ita inter se dispositis, senex ad propria revertitur, sollicitudo juvenis ad ea perficienda quae coeperat, praeparatur. Non multis itaque interjectis spatiis, novus miles tanquam Benedictus Romuleas, deserit et iste Brivatenses seu Anicienses (le Puy) arces. Despicit patrias opes, propinquos et fratres, et quasi antiquus Abraham de Ur Chaldaeorum egrediens, Cluniacum quasi quemdam terrae repromissionis requirit introitum, et veteri iterum deposita sarcina, monachicum suscipit indumentum. Jesu bone! quam jucundum erat tunc videre ovem mundano [Col. 0900A] vellere detonsam, de lavacro baptismatis iterum ascendentem, cum gemellis fetibus dilectionis utriusque procedentem, nihil sterile secum portantem [Col. 0900B] nihilque vanum meditantem! Jam sumpto habitu videres nostram ovem inter alias primam opere, extremam ordine, aeternae viriditatis pascua requirere, lucernarum ministeria concinnare, infantum custodiendorum excubias observare, pavimenta verrere et quaeque vilia officia humiliter peragere. Sed non diu latuit margarita, non diu potuit occultari in privato loco fortis athleta.



CAP. IV.---Qualiter sanctus Maiolus illum elegerit successorem sibi.

Evolutis post haec fere quatuor annis, sanctus Maiolus post multos pro Christo desudatos labores de tenebris Aegypti egreditur, transitoque maris periculo Jerusalem ingreditur, atque in aeterna pace a [Col. 0900C] Christo collocatur. Instante vero mortis articulo domnum Odilonem sibi successorem eligit atque proprias oves Domino et sibi reliquit. Qui reluctans, et ultra quam credi possit invitus, communi omnium voto, communi omnium sententia ad injunctum officium ordinatur, et tanquam alter Moyses Dei populo praeficitur. Quid agis Deo, dilecta anima? Quid reluctaris? Quid adhuc vis stare post parietem, et respicere per cancellos et fenestras? Egredere jam ad diffusam lucem, egredere. Loquitur tibi sponsus tanquam ad sponsam, in Canticis canticorum: Surge, propera, amica mea, formosa mea, et veni (Cant. II, 10), videlicet aperte dicens: Surge de stratu quietis, in quo tuimet solius curam agere quaeris, propera et veni, ad impendendam etiam proximis curam salutis, [Col. 0900D] per studium sedulae praedicationis. Ostende mihi faciem tuam, sonet vox tua in auribus meis. Vox enim tua dulcis, et facies tua decora. Suscepto itaque regiminis officio, magis ac magis sanctorum conformabatur exemplo, et in omnibus coelesti adornabatur magisterio. Praelucebat in eo quoddam insigne documentum, quod subjectis imitandum esset et timendum; et qualis esset interius, relucens in eo gratia declarabat exterius. Habitus enim mentis, ut ante nos dictum est, in corporis statu cernitur. Et quia ita est, nunc de ipsius corporis positione, pauca dicamus.



CAP. V.---De habitu corporis ejus, et quod nihil in eo fucatum vel affectatum fuit.

Erat mediocris in eo statura. Vultus ipse plenus [Col. 0901A] auctoritatis et gratiae; mansuetis hilaris et blandus, superbis vero et offensis, ut vix sufferri posset, terribilis. Macie validus, pallore ornatus, canitie decoratus. Oculi illius veluti quodam splendore fulgentes, intuentibus et terrori erant et admirationi, lacrymis assidui, quia saepius aderat virtus compunctionis. Renitebat etiam in ipsius motu, gestu, incessu, species auctoritatis, pondus gravitatis tranquillitatisque vestigium. Occursus illius quasi quidam gratissimae jucunditatis radius, et insolitae delectationis eventus. Vox illi virilis, et ita plena decoris, ut mentes audientium non mediocriter demulceret dulcedine modulationis. Sermo illius plenus suavitatis et gratiae, prout ratio causarum se habebat, medie temperatus; nec modum progrediens loquendi, nec [Col. 0901B] minus pro tempore improvidus disserendi. Nihil in eo fucatum, nihil affectatum; sed natura mirabiliter reddebat eum corporis positione et ordine vitae quadratum. Et quamvis, secundum beatum Ambrosium, in pulchritudine corporis locum virtutis non ponamus, gratiam tamen non excludimus. His vero omissis, ad compositionem morum ejus, quibus per divinam gratiam adornatus exstitit, redeamus.



CAP. VI.---Quod in eo quatuor virtutes principales refulserint.

In quantum humana aestimatio se habet, quatuor in sancto viro principales non mediocriter relucebant virtutes, prudentia, justitia, fortitudo et temperantia. Prudentiam philosophi definiunt in veri investigatione consistere, et scientiae plenioris cupiditate. [Col. 0901C] Quo genere virtutis ita enituit, ut non diebus neque noctibus a veri investigatione cessaret. Semper ei liber divinae contemplationis in manibus, semper ei sermo de Scripturis assiduus, et ad aedificationem cunctorum labor continuus. Ut Hieronymus Eustochium instruit, faciem dormientis interdum pagina sancta suscipiebat, evigilantem iterata lectio recreabat. Nihil ei in hac vita dulcius, nihil amabilius fuit. Lectioni oratio jugis succedebat. Qui gemitus, quae suspiria, vel affluentia lacrymarum, et praecipue in illo sancto sacrificio Agni immaculati erat, Spiritus sanctus auctor ipsius muneris et gratiae novit. Rem miram dicturus sum, et certe veram. Cum saepius illum psallentem in stratu [Col. 0901D] somnus exciperet, tamen psalmus ab ore dormientis non recedebat, ut si nescires, vigilare eum putares. Evigilans vero ita psalmum cum festinatione arripiebat, quasi non intermisisset. Loquebatur credo tunc cum sponsa in Canticis canticorum: Ego dormio et cor meum vigilat (Cant. V, 2). In Scripturis quam fuerit eruditus, et in sermone facundus, quamque etiam in recta fide catholicus, testantur sermones ejus, et multiplices epistolae, quas, tanquam favos dulcedinis pinguissimae, videas redolere odore prudentis eloquentiae, decoreque suavitatis et gratiae.



CAP. VII.---De justitia, vel quod a pontificibus, regibus, ducibus, vel imperatoribus maximo fuit amore dilectus.
[Col. 0902A]

Justitia est, ut volunt philosophi, quae suum cuique tribuit, alienum non vindicat, utilitatem propriam negligit, ut communem aequitatem custodiat. Haec omnia in illo non mediocriter, sed profuse noveris reluxisse. Omnibus enim aetatibus, personis, et conditionibus, prout justitiae fuit, debitum honorem exhibuit; et omnibus ita se gratum praebuit, ut non aliter quam angelus, si ita dicendum est, imo quia ita dicendum est, cunctis charus exstiterit. Principibus et potestatibus Christianis secundum apostolicam sententiam in nullo restitit, sed ita amicabilem et officiosum se reddidit, ut [Col. 0902B] tanquam alter Joseph ab omnibus amaretur et celebriter veneraretur. Concurrat in hunc amorem Rotbertus rex Francorum; accedat Adeleida mater Ottonum; veniat Henricus imperator Romanorum; intersint Conradus et Henricus, videlicet pater et filius, Caesares et ipsi nobiles invicti: quorum omnium amicitiis, officiis et imperialibus muneribus ita magnificatus est, ut sibi et illis cor unum et anima fuerit. Quid etiam Stephanus rex Hungrorum, sive Sancius rex Hesperidum populorum, qui quamvis eum praesentialiter non viderint, tamen ad famam sanctitatis ejus intercurrentibus legatis et reciprocis litteris, astrinxerunt illum sibi beneficiis et copiosis muneribus, commendantes se humiliter orationibus illius et suffragiis. Fuit etiam in [Col. 0902C] remotis partibus occidentalium alter Sancius, Pampulanorum episcopus, qui ita sibi in amicitiis adhaesit et copiosis muneribus deservivit, ut ad eum etiam de tam longinquis regionibus veniret, et monachum se ab eo fieri decerneret. Quem intantum dulcis memoriae Odilo dilexit, ut etiam moriens de eo mentionem faceret, et post mortem suam ad eum visitandum, cum exuviis vestimentorum suorum duos fratres mitteret, qui illi finem vitae suae nuntiarent, et antiquam amicitiam sibi mortuo conciliarent [(6) 1Kb] , et rursum eamdem viventibus renovarent. Non praetereundi sunt etiam illi Domini sacerdotes et apostolici viri, Silvester, Benedictus, Joannes, et in ultimis piae memoriae Clemens, quorum gratiam ita promeruit, ut tanquam ex fratribus unus [Col. 0902D] exstiterit. Quae enim persona undecunque locorum non cuperet habere Odilonem tanquam alterum Salomonem amicum et patrem, et pro se apud Deum intercessorem? Gaudebat Italia cum Odilonis aderat praesentia, et praecipue familiaris sibi Papia, cujus prece et industria, temporibus Henrici et Conradi imperatorum liberata est ab excidio gladii et periculo incendii. Laetabatur etiam urbs Roma, mundi domina, tanti viri conturbernio, frequentata saepius sanctorum apostolorum amore et desiderio. Officiales etiam et clerici, sive monachi, ita sibi applaudebant venienti, ut tanquam de suis charissimum fratrem haberent amore vehementi. Haec ideo in [Col. 0903A] partes justitiae posuimus, ut aperte monstraremus illum proprium cuique tribuisse, et idcirco omnium gratiam et amorem promeruisse, et ut etiam omnibus declararetur, quia necesse erat ut quem Deus perfuderat gratia, ab omnibus amaretur. Bene itaque de eo omnes in commune senserunt, quia ubique cunctis et amori et honori fuit. Jam vero de inferioribus seniores honorabat ut patres, juniores ut fratres, anus ut matres, virgines ut sorores; omnes tamen aestimans sibi superiores, cunctis in commune praebebat familiare consortium et salutare colloquium. Nulli onerosus, nulli importunus, nullius honoris cupidus, alienum non vindicabat, imo magis quod suum erat hilariter alteri concedebat. Utilitatem propriam negligebat, ut communem [Col. 0903B] aequitatem custodiret. Benevolentiam et liberalitatem, quae etiam et ipsae partes sunt beneficentiae, sive justitiae [(7) 1Kb] , ita retinebat, ut in eis nostris temporibus in suo ordine singulariter solus reluceret. Omnibus enim in commune volebat benefacere; sed quibus poterat liberaliter liberalis existebat. Plus gaudebat datis quam acceptis, sciens illud felicitatis, istud indigentiae esse, et secundum Dominicae Veritatis sententiam, beatius esse dare quam accipere.



CAP. VIII.---Quod in pauperes munificus fuit.

In pauperes ita munificus erat, ut aliquando non dispensatorem sed profusum largitorem videres. Etenim magis delectabatur in faciendis eleemosynis, quam aliquis gratulari possit in acquirendis pecuniis. [Col. 0903C] Et quid dicam? Caecorum baculus, esurientium cibus, spes miserorum, solamen lugentium fuit. Et quid dicam? Misericordiae visceribus ultra quam dici possit affluebat, et, quantum in se erat, nullum a beneficio misericordiae excludebat. Et sicut in epitaphio Sabiniani papae legitur:

Hic hominum vitia blando sermone removit:
Nec culpis judex, sed medicina fuit.
Erat certe in hac virtute intantum diffusus, ut ab imprudentibus in officio hujusce virtutis dijudicaretur nimius. Sed ille ad hoc objectum eleganter alludere solitus erat. »Ego, inquit, magis volo de misericordia misericorditer judicari, quam de crudelitate crudeliter damnari.« Ut enim ait Ambrosius: Bonus [Mss., bonum] est misericors homo, [Col. 0903D] qui dum aliis subvenit sibi consulit, et in alieno remedio vulnera sua curat. Agnoscit enim se esse hominem, qui novit ignoscere: et vias Christi sequitur, qui, carne suscepta, maluit in hunc mundum Redemptor venire quam judex. Unde et iste vir sanctus, ut praediximus, malebat esse culparum medicina quam judex. At hoc aliquoties quod offerebatur, libentissime accipiebat, ut haberet quod pauperibus distribueret. Implebatur semper in eo quod dicitur in Evangelio: Omni habenti dabitur, et abundabit (Matth. XIII, 12). Vidimus enim multoties [Col. 0904A] marsupium illius ita exinanitum, ut quod daret fratribus non haberet, cum subito ex insperato veniebat sibi sufficiens benedictio, unde sedaretur pertentium vociferatio. Et ne generaliter haec prosequendo, ejus aliqua misericordiae opera specialiter ignorare videamur, quaedam hic sunt inserenda, satis memoratu digna, quae fidem praebeant etiam his quae nominatim non sunt ponenda.



CAP. IX.---Qualiter binis pueris jam defunctis indumenta praestitit, vel sepulturae eos tradidit.

Quodam tempore cum ad sanctum Dionysium Parisius pergeret, et per publicum iter incederet, offendit duos pueros famis et frigoris supplicio occubuisse, et sub oculis omnium, dictu miserabile! [Col. 0904B] nudos et insepultos in media via jacere. Erat enim eo tempore fames valida, quae sui magnitudine pene totas Galliarum sive Aquitaniae oppresserat provincias. Compunctus itaque vir sanctus tali horrore, equo desilivit, substitit, pollinctores mercede quaesivit. Lanea veste, quam vulgo staminiam vocant, a dorso abstracta, illorum nuditatem propriis manibus cooperuit, sepelivit, debitum mortuis obsequium persolvit, sicque coeptum iter tenuit. Si Martinus per totum orbem celebratur in dimidia tunica pauperi divisa, cur non et iste secundum sui speciem celebris habeatur in tunica integra, non uni vivo, sed duobus mortuis data? Multa proferri possint similia, nisi succumberent nostrae parvitatis ingenia. Sed tamen ne silentio premantur omnia, [Col. 0904C] tunc tali temporis, et deinceps per multos annos incumbente miseria, in usus pauperum confregit plurima vasa ecclesiastica et ornamenta insignia, inter quae etiam imperialem Henrici imperatoris coronam, indignum judicans talia denegare pauperibus Christi, pro quibus effusus est sanguis Christi. In thesauris Ecclesiae pauperibus datis divinis et humanis oraculis Laurentius praedicatur mirabilis; cui licet istum aequiparare non audeamus, tamen cunctis quos vidimus moderni temporis hominibus (quod sine praejudicio cujusquam dixerim) in suo ordine in hac virtute praeferimus. Consuluit quibus potuit, et quibus per se non valuit, alios ut misererentur rogavit. Cum enim non sufficeret tam acerbae famis [Col. 0904D] praedictis temporibus omnium miseriis subvenire, vidimus eum vicos et ecclesias quas poterat circuire, ad eleemosynas faciendas principes [(8) 1Kb] , divites, mediocres suadere, dulcibus sermonibus ad misericordiam provocare, eisque inde plenissimam peccatorum remissionem libera voce de coelis repromittere. Ita vir sanctus quos non sufficiebat alere sumptibus, juvabat apud illos quos poterat sermonibus misericordiam suadentibus. Certe tali consultu multa millia pauperum cognovimus famis et mortis evasisse periculum. Nullius miseriam [Col. 0905A] praeterivit, nullius necessitatem despexit, nullius infirmitatem exhorruit.



CAP. X.---De clerico contagio leprae maculato.

Denique quidam sanctae Dei Genitricis Aniciensis ecclesiae clericus, secundum carnem nobilissimus, leprae contagio maculatus, privatum sibi veluti tantae corruptioni necessarium juxta Ligerim [(9) 2Kb] fluvium quemdam elegerat locum monasteriolo quod dicitur Volta contiguum. Quo adveniens Dei famulus et hoc agnoscens, infirmo compatitur, solatiari illi in quibus necesse erat, fratribus imperat. Requirit vero ipse miserabilis sancti viri privatum colloquium, et ut ad se accedat humiliter rogat per internuntium. Quod sanctus facere non recusavit, recolens Dominicae humilitatis exemplum, [Col. 0905B] qui etiam non rogatus venire voluit ad centurionis servum. Dum vero ad eum pervenitur, illius non exhorrescens miseriam, nobis qui videbamus valde mirantibus, in oscula ruit, amplexatur, et diu cum illo familiare colloquium participatur. O virum per omnia laude dignum! qui magis in homine naturae diligebat praerogativam, quam alicujus morbi expavescebat accidentem miseriam.



CAP. XI.---Quam hospes fuit, et quamplures diversae aetatis, diversi generis Christo acquisivit.

In suscipiendis hospitibus festivus erat et jocundus. Nihil unquam sibi deesse liberalis confidebat animus, sed in abundantia benedictionis Christi omnibus largiter erat profusus. Munditiam integritatis [Col. 0905C] ita inviolabilem custodivit, ut Spiritus sancti mereretur fieri domicilium et castissimae puritatis receptaculum. Humilitatis etiam tanta in eo fuit perfectio, ut ne ad modicum quidem notaretur in illo superbiae vestigium. Innocentia in illo non mediocriter reluxit. Ex suo affectu pensabat omnes; et sicut ille erat alienus a felle malitiae, ita etiam aestimabat alios nullius doli peste corrumpi posse. Honestatis decore ita pollebat, ut in omni sua actione hujus virtutis pulchritudine, tanquam cujusdam fulgoris resplenderet lumine. Nihil enim inhonestum, nihil indecorum illa sancta anima videre vel audire volebat. Veritatem corde retinebat, et ore proferebat; mendacium vero tanquam pestiferum morbum modis omnibus cavebat. Humanae etiam [Col. 0905D] laudis favores non requirebat, neque gloriam suam in ore hominum ponebat. Si quando vero a confratribus vel episcopis more ecclesiastico officiosis obsequiis suscipiebatur vel honorabatur, testor Jesum advocatum animae ejus, quia talia parvipendebat, et veluti quoddam nullius momenti pretium [Col. 0906A] computabat. Tamen quia hoc sine scandalo plurimorum declinare non poterat, exterius quidem fraternum obsequium suscipiebat, sed interius a proposito humilis rigoris non discedebat. Conventus fratrum fortiter tenuit, donec ad ipsa mortis extrema pervenit. O quam jocundus inter alios procedebat, quam festivus in illo sancto choro medius stabat, a dextris et a sinistris prospiciens coronam novellae plantationis, memor illius versiculi Davidici carminis: Filii tui sicut novellae olivarum, in circuitu mensae tuae (Psal. CXXVII). Et quanto magis augebatur numerus fratrum, tanto magis quibusdam signis et certis indiciis declarabat sui animi gaudium. Et quia multoties videbat quibusdam id oneri esse, solitus erat dicere: »Nolite, fratres, in augmentatione [Col. 0906B] gregis contristari. Cujus enim nutu et vocatione congregantur, ejus providentia et miseratione gubernabuntur.« Multorum enim monachorum pater exstitit, quos de diversis conditionibus, diversis aetatibus et temporibus Domino acquisivit. Alios namque in pueritia, alios in juventute, alios in senectute accepit; et quamvis diversis ad eum venerint temporibus, tamen sub una moderatione discretionisque virtute, materna charitate, paterna sollicitudine fovit, nutrivit et ex multis partibus disparibusque moribus in unum corpus collegit. Quocunque exibat, quocunque procedebat, tanta sequebatur eum frequentia fratrum, ut jam non ducem et principem, sed revera putares eum esse archangelum monachorum. Hoc enim nomine censebat eum appellandum [Col. 0906C] in suis sermonibus et epistolis Fulbertus ille sibi praecordialis amicus, Carnotensis episcopus, in sanctitate laudabilis, in sapientia mirabilis, in cujus morte studium philosophiae in Francia periit, et gloria sacerdotum pene cecidit.



CAP. XII.---De fortitudine.

Jam de fortitudine animi ejus, vel corporis pauca dicturi, etiam virtutis illius definitionem, juxta veterum aestimationem adhibere debemus. Fortitudo est animum supra periculi metum agere, nihilque nisi turpia timere, tolerare fortiter adversa, vel prospera. Hac itaque fretus virtute, quam fortis fuerit in repellendis inimicorum insidiis, quam patiens in tolerandis, dictu videtur difficile. Cerneres [Col. 0906D] in illo hoc privilegium patientiae; quia his qui laeserant, tanquam alter David, majorem rependebat beneficii gratiam, et his qui oderant potiorem conservabat benevolentiam. Non valebant hunc adversa dejicere, nec prospera elevare. O quantas infestationes, et quam gravissimas insectationes a [Col. 0907A] domesticis et extraneis ipsa sancta anima sustinuit; et praeter has, quam duras corporis poenas in jejuniis, in vigiliis, in orationibus ipse sibi adscivit, et, quod jam libere dicendum est post navigantis felicitatem, quibusdam vinculis et nexibus ferreis, solo Deo teste, membra sua ita damnaverat, ut vix humana caro hoc tolerare potuerit. Cilicium ei semper asperrimum interius adhaerebat, desuper vero mediocri et communi veste indutus apparebat. Multiplices etiam et diversos labores sustinuit pro pace Ecclesiarum, pro statu suorum locorum, pro utilitate proximorum et propriis periculis quaesivit tranquillitatem universorum. Scis et tu misericors et miserator hominum, Jesu Christe, ad comprobandam ejus patientiam quam gravissimos dolores et acerbos [Col. 0907B] cruciatus dederis sibi in occulto: et tamen in his invictum tenuit animum, tanquam bona terra fructum reddens in patientia, dicens se majora mereri quam patiebatur supplicia. Animarum redemptor, Domine, qui ad hoc percutis ut sanes, ad hoc mortificas ut vivifices, secundum multitudinem illius praeteritorum dolorum, succedant sibi consolationes tuarum sanitatum et laetitia coelestium gaudiorum.



CAP. XIII.---De temperantia et renovatione suorum locorum.

Temperantia, quae ultima in catalogo propositarum virtutum est, in sui definitione modum et ordinem servat eorum quae dicenda sunt, vel agenda. In quo virtutis officio tantum valuit, ut in omnibus actionibus et [Col. 0907C] imperiis modum teneret, ordinem servaret, et discretus mirabiliter existeret. Jejunia in aurigae modum, secundum beatum Hieronymum, pro lassitudine et viribus corporis moderabatur; et sic apposita quaeque libabat, ut et superstitionem fugeret, et continentiam reservaret. Cultus ipse nec munditiis, nec sordibus notabilis erat. Gravitatem morum hilaritate frontis temperabat. In corrigendis vitiis pro modo et tempore severus, in remittendis gratiosus, et in utroque aequa lance libratus. Hae vero quas proposuimus in eo relucebant virtutes, et in has concurrebant caeterae omnes. Tota enim cerneres in illo exempla virtutum. Ita in singulis eminebat, quasi caeteras non haberet; ita omnes retinebat, ut nulla deesset; ita etiam affabilem [Col. 0907D] se et benevolum subjectis exhibebat, ut magis vellet diligi quam timeri, magis prodesse quam praeesse. Quis unquam de hoc viro quod displiceret audivit? quis audivit ut crederet? quis credidit ut non magis se ipsum malignitatis et infamiae denotaret? Ipse enim sibi auctoritatem dabat, qui in omnibus suis actibus vel actionibus [Col. 0908A] euformis et compositus coram Deo et hominibus apparebat. Et praeter haec interiora, fuerunt in eo extrinsecus gloriosa studia in aedificiis sanctorum locorum construendis, renovandis, et ornamentis undecunque acquirendis. Demonstrat hoc Cluniacus suus principalis locus, in cunctis aedificiis interius et exterius, praeter parietes ecclesiae, ab ipso studiose renovatus, et ornamentis multipliciter adornatus: ubi etiam in novissimis suis claustrum construxit, colomnis marmoreis ex ultimis partibus illius provinciae, ac per rapidissimos Durentiae Rhodanique cursus, non sine magno labore advectis mirabiliter decoratum: de quo solitus erat gloriari, ut jucundi erat habitus, invenisse se ligneum et relinquere marmoreum, ad exemplum Octaviani [Col. 0908B] Caesaris, quem describunt historiae Romam invenisse lateritiam [(10) 1Kb] et reliquisse marmoream. Incoepit etiam ciborium super altare sancti Petri, cujus columnas vestivit ex argento cum nigello [(11) 1Kb] , pulchro opere decoratas. Jam vero de omnibus monasteriis suis quid Paterniacus [(12) 1Kb] ob Dei Genitricis amorem, sibi delectabilis locus? Romanum monasterium a fundo constructum, locus sancti Victoris Genevensis, praeter suam antiquam et nobilem ecclesiam ex toto etiam suo tempore constructus, Carus locus, Amberta valde celebris ecclesia, Rivis ex toto, Celsinanias, Silviniacus, translata Firmitas, monasterium sancti Saturnini, apud Papiam sancti Maioli nobilissimus locus, et praeter haec diversarum ecclesiarum multiplex numerus, haec omnia illius industria [Col. 0908C] suo tempore in aedificiis, in possessionibus et ornamentis amplissime dilatata creverunt. Construxit etiam in ultimis vitae suae in praediolo genitorum suorum quoddam monasterium, Volta (la Voute) a revolutione aquae circumcurrentis nuncupatum, studioso opere decoratum, quod de redditibus suorum amicorum antiquorum et parentum, prout potuit, ad serviendum Deo haereditavit, et competentibus libris vel ornamentis decenter adornavit. Si inimici subsanaverint, vel amici reprehenderint me haec superflue posuisse, noverint profecto, noverint haec omnia ad virtutes animi ejus spectare, et pro talibus patrocinia sanctorum feliciter promeruisse atque coronam beatae retributionis jam a Domino percepisse. Quid jam, agimus anima? cur tam prolixas [Col. 0908D] circumlocutionis moras innectimus? sic differre volumus mortem, et vitam facere longiorem, quasi timeamus venire ad ultimum. Manet adhuc illa sententia primo homini data: Terra es, et in terram ibis (Gen. III, 19). Quotquot post hanc venerunt, omnes praeterierunt, et mortis legem persolverunt. Mortui sunt patriarchae, prophetae et apostoli, reges, [Col. 0909A] imperatores, principes, majores et minores; quotquot habuerunt initium nascendi, habent conditionem moriendi; excepti sunt Elias et Enoch, et ipsi in suo ordine, temporibus Antichristi morituri. Moritur Filius Dei; aliter nos, aliter ille; ille potestate, nos conditione; ille voluntate, nos necessitate, quamvis et ipse necessitate, quia pro nostra liberatione. Nisi enim ille moreretur, nos non resurgeremus; moritur ille, ut nos post mortem vitam speraremus aeternam.



CAP. XIV.---De transitu ejus. Quomodo terram ejus beatus spiritus deseruit coelosque petivit.

In extremis itaque vitae suae felicis memoriae Odilo per quinquennium novis iterum et gravissimis cruciatibus coepit vehementer affligi. Qui cum jam mortem [Col. 0909B] vicinam sentiret, sanctorum apostolorum limina adiit, eo voto, ea spe, ut ibi sub tantorum apostolorum protectione debitum mortis exsolveret, sicut semper in votis habuerat. Sed quia non est in hominis potestate via ejus, aliter se res habuit quam speravit. Mansit itaque ibi per quatuor menses, gravissima corporis detentus infirmitate. Aderat sibi dulcis memoriae Clementis papae, de quo supra memoravimus, desiderabilis collocutio, et apostolicae reverentiae benedictio: frequens etiam monachorum et clericorum grata visitatio, inter quos saepius revisebat domnus Laurentius archiepiscopus de Malfia [(13) 1Kb] , vir per omnia sanctissimus, in Scripturis utriusque linguae, Graecae videlicet et Latinae, facundissimus, istiusque nostri Patris familiarissimus: quorum [Col. 0909C] uterque animus conglutinabatur individui amore spiritus. Postquam vero contra spem convaluit, fultus sanctorum apostolorum suffragiis, et munitus benedictionibus apostolicis ad propria rediit; Cluniacum venit, et ibi per totum fere annum semetipsum, in quantum infirmitas concessit, jejuniis, orationibus et vigiliis vehementer afflixit; fratres ibi manentes et supervenientes piis exhortationibus instruxit, et velocem sui corporis depositionem imminere praedixit. Decreverat post haec ut monasteria sua et cellas circuiret, fratres visitaret, paternis admonitionibus instruendo ad meliora provocaret, et sic demum quocunque secederet, ibi suam sollicitus vocationem exspectaret. Hoc opere incoepto, [Col. 0909D] Silviniacum venitur, quo praedecessor suus sanctus Maiolus moritur et sepultus requiescit. Ibi itaque non paucis diebus commoratus, cum instaret jam adventus Dominicae Nativitatis, et ipse tanquam vox praecurrens, de die in diem populo tantae festivitatis gaudia in suo sermone publice denuntiaret, subito illi sui diuturni cruciatus, et antiquissimi dolores simul ad vitalia congregantur, et de ejus vita, heu, proh dolor, desperatur! Ut est ecclesiasticae consuetudinis, fratres cum psalmis ante eum veniunt, secundum apostolicam sententiam oratio fidei super eum celebratur, mysterium vivifici corporis et sanguinis [Col. 0910A] sumitur, pax fratribus praebetur, et ad ultimum illa salutifera crux nostrae redemptionis, et imago crucifixi Domini nostri ad orandum praesentatur. O Domine Jesu! in illa hora quae suspiria, qui gemitus fuerunt! quae recordatio et confessio delictorum, quae glorificatio tuae majestatis, quae invocatio tui nominis, et quae memoria tuae passionis et nostrae redemptionis! Ita enim suspensis oculis, et lacrymarum imbribus plenis contemplabatur et compatiebatur tui vultus imaginem, quasi iterum te videret crucifigi et mori. Astabat tibi totus suspensus cum Maria matre, pertransiebatque animam illius acerrimae compunctionis gladius. Nescio corporeis an incorporeis oculis respiciebat e latere inimicum insidiatorem humani generis, qui nec ab ipso Domino [Col. 0910B] conatus suae fraudis abstinuit, contra se stare. Videres illum, et libero clamore audires quibusdam terribilibus contradictionibus eum increpare, et ut a se longe recederet imperialibus verbis jubere. Et ut verbis ipsius loquar: »Tibi, inquit, humani generis inimice, interdico per virtutem Domini mei Jesu Christi et per vexillum sanctae crucis, averte a me machinas tuas, occultas et apertas insidias, quia crux Domini mei vita mihi, mors tibi. Crux Domini mei mecum est, quem semper adoro, semper benedico et nunc in manibus ejus spiritum meum commendo. His ita expletis, appropinquabat jam solemnitas Dominicae Nativitatis, in quibus diebus solemne sibi in vita sua fuerat, ut magis gratiosus et officiosus appareret. [Col. 0910C] Vigilia vero adveniente, in capitulo cum fratribus procedit; nuntium coelestis oraculi et venturae festivitatis audit; genua flectit, adorat, orationem terminat. Post haec tam festive et luculenter, ut nunquam melius ante in vita sua fecerat, sermonem perorat, de sua morte dolentes fratres consolando relevat, de Dei misericordia sperare post mortem suam denuntiat, deinde cum illis gaudiis tantae festivitatis interesse sollicitus procurat. Sed quia jam pene exanimis in majori ecclesia sancti Petri, quo conventus fratrum conveniebat, interesse non poterat, in ecclesia Dei genitricis et virginis Mariae, aliquibus fratribus secum detentis, quasi quidam festivus praecentor, psalmos et antiphonas [Col. 0910D] imponebat, benedictiones dabat, et quaeque officia tantae festivitati congruentia, oblitus corporeae infirmitatis, laetus persolvebat. Jucundus enim et festivus, festive, non jam per speculum et in aenigmate, sed facie ad faciem, Dominum venientem suscipere volebat, et ad hoc toto desiderio suspirabat. Erat certe sollicitus valde, ne minus imparatum se inveniret jam imminens divinae vocationis exitus. Viribus itaque corporis ex toto pene deficientibus, per totam solemnitatem bajulorum manibus per singulas horas dierum ac noctium, et celebrationes missarum ad ecclesiam defertur. vivificis [Col. 0911A] semper mysteriis recreatur, et diem suae vocationis circa festivitatem Dominicae Circumcisionis imminere pro certo testatur; memorans illius perfectissimi viri domni Willelmi abbatis Divionensis in eadem sancta Circumcisione obitum, qui propterea eadem die coronam accepit divinae remunerationis, quia semper pie compatiebatur tenera vulnera Dominici cruoris, videlicet secundum Hieronymum, injuriam Circumcisionis. Simili modo et iste in humanitate Salvatoris, eamdem habebat qualitatem affectionis. Igitur utrique uno eodemque afficiebantur pietatis genere, simili quoque de hoc mundo vocantur solemnitatis tempore, non dispari etiam in coelis refulgent claritate. Fuerunt enim inter se, dum viverent, amici indissolubiles, in sancta professione [Col. 0911B] aequales, et in omni morum honestate non dispares. Suspensus itaque tali exspectatione, totum illud tempus pene sine cibo et potu transigebat. Et mirum in modum rem privatam et communem, ac si nihil pateretur, disponebat, et de corporis sui compositione vel sepultura, laetus et alacer, quomodo fieret commendabat.

Advenerat sancti Silvestri pontificis festivitas, et vigilia exspectatae Cicrcumcisionis, cum subito ante lucem magis ac magis urgeri coepit ad extrema mortis. Mysterium corporis et sanguinis Domini cum festinatione requirit, fideliter agnoscit, devotus sumit; iterum crux adoratur, iterum diabolus repellitur, et ne ad se funestus propinquare audeat, imperialibus verbis iteratis prohibetur. Succedente vero die, [Col. 0911C] contra malignorum spirituum illusiones cogitationumque pessimarum incursiones, pro scuto fidei symbolum coram omnibus legitur; Augustinus exponens introducitur, intente auditur, in sermone etiam cum astantibus replicatur. In longum diem lectio prolongatur, atque in ultimo certamine positus animus, in virtute fidei solidatur, morsque inter haec paulatim claustra carnis irrumpens ingreditur. Fratres ante eum venientes denuo salutantur, paternis exhortationibus et benedictionibus instruuntur, muniuntur, et ut de vocatione sua solliciti sint admonentur. Consultus de successore: Hoc, inquit, in Dei dispositione et electione fratrum committo. Post haec ad vesperum dies trahitur, vespertina officia [Col. 0911D] a fratribus persolvuntur, et ipse bajulorum manibus ante sanctum altare Dei genitricis Mariae cum lecto defertur. Rem miram! psalmos imponit, cum psallentibus moriens psallit; et sicut ad tale spectaculum doloris, cum a fratribus in tristitia mortis ejus positis aliqua psallendo negliguntur, ab illo emendantur, et quod ab illis obliviscitur ab illo recordatur. His expletis, ut fratres exirent innuit, et ipse aliquandiu in oratione mansit. Postmodum quando voluit, ad domum reportatur. Quidnam ageret conventus fratrum sollicitus requirit. Erat enim Sabbatum. Nox jam interveniebat, et ipse de mandato abluendorum pedum, ne hora prolongaretur a fratribus, sollicitus erat. Cum inter ista spiritus ejus in mortem resolvitur, subito pene exanimis [Col. 0912A] redditur, inter manus tenetur; cilicium a fratribus festinanter in terra sternitur, cineres sparguntur, et sanctum corpus superponitur. Tandem resumpto spiritu, ubi esset quemdam fratrum suae senectutis bajulum, nomine Bernardum, requirit. Quo dicente, domine in cinere et cilicio, Deo gratias respondit. Deinde si infantes et conventus fratrum adessent sollicitus interrogat. Cui cum responsum esset omnes praesto adesse: tandem respiciens crucem astantem, visus oculorum in illam dirigit, et motu labiorum quaedam ultimae orationis verba sub silentio profert. Et ita sine ulla concussione corporis, et sine aliqua habitudine incompositae affectionis, clausis oculis in pace quievit. Corpus ejus a fratribus, quibus ipse jusserat et quemadmodum [Col. 0912B] ordinaverat, lavatur, aromatizatur, componitur, in gestatorio sibi consueto collocatur; ante sanctum altare ad ecclesiam defertur, et per triduum propter fratres undecunque ad sepulturam concurrentes reservatur. Jam vero ad exsequias funeris ejus, non dico solum villa, sed pene tota provincia venit. Videres hinc alios dolere, hinc alios gaudere, et tamen omnes flere. Flebant alii prae gaudio tanto donati patrono; flebant alii prae dolore tanti Patris destituti solatio. Jam vero post triduum, expletis de more exsequiis, cum magno psallentium choro, discipulorum suorum manibus ad sepulcrum in eamdem ecclesiam defertur, et decenter in loculo novo de petra exciso, ut decebat, sepelitur. Decessit vero vir sanctus nocte Circumcisionis Domini [Col. 0912C] nostri Jesu Christi, in prima vigilia noctis, quae etiam Dominica habebatur, aetatis suae anno octogesimo septimo, ordinationis vero quinquagesimo sexto, anno etiam Dominicae incarnationis millesimo quadragesimo nono.



CAP. XV.---Commendatio animae.

Nunc jam, Domine Jesu, illius animam tibi commendamus, quem defunctum tenere non possumus. Gaudemus quia tale munus ex te habuimus; dolemus quod tam cito amisimus. Absentiam ejus ferre non possumus, sed in hoc consolamur, quia esse tecum eum speramus. Cur enim, Domine, non tecum sit ibi qui hic nunquam voluit a te separari? Quis unquam illo magis te dilexit? quis illo magis te [Col. 0912D] secundum suum velle et posse glorificavit? Pro te cum dolentibus dolens exstitit, pro te multos labores sustinuit, pro te pauperibus multa ministravit. Et quid dicam, Domine? Licet sanguinem pro te non fuderit, tamen martyrii fructu non carebit; quia hoc si necesse esset totis viribus ferret [ms. 1 vellet], et quia hoc esse non potuit, ipsi sui diuturni cruciatus et labores passionibus sanctorum tuorum reddentur aequales. Si quid, Domine, virtutis et gratiae in eo refulsit, totum de tuo et suo fuit, de tuo per gratiam, de suo per voluntariam obedientiam. Tua gratia praecessit, illius operis effectus successit. Jam animarum sanctarum susceptor, Fili Dei Jesu Christe, laborum illius sis perpetuus remunerator, et sis nostri in illo et per illum clementissimus [Col. 0913A] consolator, qui vivis et regnas in saecula saeculorum, amen.



CAP. XVI.---Qualiter sanctus vir apparuerit cuidam monacho.

Eadem vero nocte qua vir sanctus discessit, quidam frater, Gregorius nomine, Ninivita [(14) 1Kb] natione, simplicis naturae et innocentissimae vitae, illo, sicut diximus, in ecclesiam deportato, lassitudine et infirmitate gravatus, ad proprium stratum in eamdem domum, in qua sanctus obierat, rediit, et se quieti dedit; qui necdum in somnum plene resolutus, eumdem Patrem sibi astare vidit. At ille praesumptibili voce: Quid agis, inquit, domine? Ipse vero: Bene, frater, et optime, respondit. Nam Dominus meus Jesus Christus per semetipsum dignatus [Col. 0913B] est venire ad servum suum; sed in hora meae discessionis ibi in angulo, ostendebat autem quasi digito locum; vidi trucem et valde terribilem figuram, quae me sui horrore et ingenti deformitate terrere voluit; sed Domino mihi praesente, nocere non potuit. Haec dicens recessit. Frater vero inde surgens, quae audierat et viderat fratribus qui ibi tunc aderant, et nobis postmodum in veritate narravit.



CAP. XVII. De simili visione.

Succedente vero Quadragesima, domnus Laurentius archiepiscopus, de quo supra diximus, Romae moritur. Aderat devotus in exsequiis ejus quidam clericus, Albero nomine, natione Teutonicus, genere nobilissimus, patri Odiloni dum viveret familiarissimus, [Col. 0913C] qui cum domno papa Leone, sibi proximo parente, Romam advenerat ea tempestate. Is itaque, memorato archiepiscopo defuncto et ad ecclesiam deportato, lassitudine cogente, se sopori dedit in quodam ejusdem ecclesiae angulo, cum subito adhuc pene vigilanti, Odilo vir beatus apparuit. Cui cum ille tremens et pavidus amicabili [Col. 0914A] voce diceret: Domine, quando huc et cur advenisti? Ad exsequias, inquit, fratris nostri domni Laurentii archiepiscopi veni: quibus expletis, hinc recedens quin viderem te praeterire nolui. His dictis, visio disparuit. Ipse vero postmodum haec nobis et pluribus aliis in veritate narravit.

Epitaphium jam terminetur, ne mentibus audientium longae orationis fastidium generetur. Verumtamen in calce sermonis compendiose dicatur, Odilonem ex multo tempore terminum vitae sibi optasse, sed secundum Apostolum, subditorum cogente necessitate, per Dei gratiam tam diu in carne mansisse. Erat certe praesens vita sibi taedium, et mori lucrum. Usque ad effusionem lacrymarum multoties dolebat coaetaneos et juniores suos praecessisse, et [Col. 0914B] se dolorum videre miseriam superstitem remansisse. Videbatur sibi inter alios esse peregrinus, quia paucorum illi discretus et moderatus consentiebat affectionis habitus. Compungebatur saepius, quia de mundo pene recesserat totius honestatis decus, et ingenitae bonitatis virtus. Heu me! quia incolatus meus prolongatus est, cum David frequenter canebat, et secundum Apostolum dissolvi et cum Christo esse multo melius eligebat. Quia ergo jam recessit ut voluit, luctus funeris ejus cum sermone claudatur, et requies ejus in Jerusalem omnibus diebus iterum atque iterum imprecetur, et per omnia saecula saeculorum repetatur. Amen.


Odilo cum Christo tu vivas semper in alto:
Odilo perpetuam capias tu sancte coronam.
[Col. 0914C] Odilo virgineus temet praecedat et agnus:
Currere post valeas, laetus vestigia tangas,
Illius unguenti pleno perfusus odore,
Quo recreat mentes [ms. 1, animas] diffuso nomine sanctas,
Quo caput ipsa Dei perfudit odore Maria,
Ex se peccatrix, divino munere felix.



INCIPIT PROLOGUS IN LIBRO SECUNDO.
[Col. 0913]

[Col. 0913D] In superiore libro, vel potius denominato epitaphio, de moribus patris Odilonis, et animi virtutibus, etsi non ad plenum, tamen secundum quod potuimus diximus. Signorum vero inquisitoribus, et meritum cujusque in miraculi novitate [(15) 1Kb] metientibus id dicendum est, quia divinae dilectionis praerogativa ponitur, non in ostensione signorum, sed in perfectione virtutum. Neque enim miracula vel signa nos Deo commendant, sed virtutes operum perfectos esse demonstrant. Cum et Judas simul cum apostolis signa fecerit, et reprobi in die judicii foris a regno exclusi, dicant: Domine, nonne in nomine tuo prophetavimus, et in tuo nomine multa signa [Col. 0914D] fecimus? (Matth. VI.) Et ipse Dominus in Evangelio sanctis apostolis a praedicatione redeuntibus dicat: Nolite in hoc gaudere, quia daemonia subjecta sunt vobis; sed in hoc gaudete, quia nomina vestra scripta sunt in coelis (Luc. X, 20). Cum ergo haec ita sint, vanum est pro magno ducere, quod constat reprobos aliquando cum electis habere. Tamen ne noster Odilo ab hac etiam gratia excludatur, dicenda sunt pauca de multis, quae Dominus noster ad laudem et gloriam suam, et ad illius meritum hominibus commendandum, ante mortem, et post mortem dignatus sit demonstrare.



INCIPIT LIBER SECUNDUS.
[Col. 0915]


CAP. I.---Quomodo quondam puer liberatus sit divinitus a gravissima infirmitate.
[Col. 0915A]

In exordio vero virtutum ejus, dicendum est quid illi contigerit cum adhuc puer esset, quod ne cui videatur incredibile, ab ipsis agnovi quibus ipse solitus erat narrare. Dum adhuc puerulus in domo patris nutriretur, antequam etiam scholis daretur, contigit ut membrorum omnium pene virtute privaretur, incedendique vel per se movendi ei possibilitas negaretur. Accidit vero quadam die familiam patris ejus de loco ad locum mutari, et infantem sub custodia nutricis servulorum ministerio bajulari. Cumque in medio itinere ad quamdam ecclesiam in honore Dei genitricis Mariae consecratam divertissent, deposuerunt puerulum cum sarcinulis [Col. 0915B] ante ostium ejusdem ecclesiae. Erant autem domus adjacentes eidem basilicae, in quibus necesse erat illis quaedam victualia quaerere. Dum vero diutius in his implicarentur, videns se puer solum relictum, inspiratione divina attractus, coepit tentare si quo modo ad ostium posset accedere, et ecclesiam Dei Genitricis intrare. Itaque virtute qua poterat, manibus et pedibus reptando, ostium attigit, ecclesiam intravit, ad altare usque pervenit, pallam altaris manibus arripuit; deinde summo conamine brachiis in altum protensis surgere conabatur, sed nodis diu male ligatis retinebatur. Vicit tandem [al. cod., tamen] divina virtus, redintegrans pueri languidos artus, atque mirabili modo Dei Genetricis interventu surgit, et stat super pedes sanus, et in circuitu [Col. 0915C] altaris hac illacque discurrit. Clientes vero postmodum ad sarcinas redeuntes, et puerum non invenientes, mirati valde coeperunt illum ubique locorum requirere; et non invento, nimis inter se conturbati, tandem casu ecclesiam introeunt, vagantem et discurrentem per ecclesiam conspiciunt, divinae virtutis potentiam recognoscunt, puerum laetabundi in ulnis accipiunt, quo tendebant perveniunt atque parentibus incolumem et sanum cum magna laetitia reddunt. Ostendebat jam Dominus in puero, quam gratus et acceptus sibi deberet esse in futuro, quem necdum pene loquentem, vel aliqua discernentem, misericorditer liberavit a tantae contractionis vinculo. Erat autem praesagium Dei Genitricis ecclesia, quam [Col. 0915D] ipse dum ad liberam scientiam et aetatem pervenit, omnibus votis dilexit, coluit atque pro viribus in omni vita sua glorificavit. Refertur etiam quod jam adultus aetate, in ecclesiam simili modo in honore Dei Genitricis consecratam intraverit, et nullo alio nisi Deo teste, semetipsum collo mancipatum eidem altari tradiderit dicens: O piissima virgo [Col. 0916A] et mater Salvatoris omnium saeculorum, ab hodierna die et deinceps me in tuo servitio habeto, atque in omnibus meis causis, misericordissima advocatrix, mihi semper adesto. Post Deum enim a modo nihil tibi praepono, et ultroneus in aeternum meipsum, tanquam proprium servum, tuo mancipatui trado. Haec de pueritia ejus dicta sufficiant, nunc veniendum est ad illa quae, jam in perfectiori aetate positus et regimine abbatiae decoratus, Domino cooperante fecerit. Verum plurima quae in prima fronte dicturus sum ipse non vidi, sed duobus monachis ejus, Petro videlicet monasterii sancti Maioli, quod apud Papiam est praeposito, viro scilicet religioso et Syro [(16) 1Kb] cujusdam monasterii abbate, per adnotationem fratris Bosonis, mirae simplicitatis et [Col. 0916B] innocentiae monachi, sicut rogaveram dum hoc opus inciperem, referentibus agnovi. Fuerunt enim praedicti fratres probabiles viri, patris Odilonis admodum familiarissimi, secretorum etiam illius in pluribus conscii, et itineris vel laboris per multa tempora socii. Quapropter ea quae ab illis referuntur, tanto credibilia sunt, quanto illos certissime constat narrare illa quae oculis viderunt, auribus audierunt, manibus etiam tractaverunt, atque ut certo tempore nobis et multis nota fierent, prudenti [(17) 1Kb] memoriae commendaverunt. Ideo vero hanc nostram relationem probabilium virorum testimoniis cingimus, ne ab aemulis gratia cujusquam falsae adulationis haec finxisse judicemur. Sicut enim Gallus in Sulpicii Severi et Posthumiani dialogo refert de Martino, [Col. 0916C] non indiget ut mendaciis asseratur Odilo, quem Christus jam, ut pia fide credimus, glorificavit in coelo, atque diversis virtutum signis celebriter commendat in mundo. Absit enim me nisi visa et experta, et a fidelibus personis sive idoneis testibus relata, de tanto viro aliquid mendaciter fingere vel narrare.



CAP. II.---De caeco illuminato.

Exiens quodam tempore beatissimus pater Odilo a Cluniaco celeberrimo loco, devenit ad quemdam sui juris locum, non longe ab eodem monasterio situm, nomine Besorniacum [al., Bersoniacum]. More sibi consueto ecclesiam petiit, ut Christo Domino persolveret vota orationum: inde se domum recepit, quae [Col. 0916D] ipsi ecclesiae contigua videtur. Accenso autem igne, quia frigus erat, coepit sedendo gelidos artus calefacere. Postmodum vero oculorum orbes hac illacque volvens, conspicit eminus puerum, cujus faciei effigiem pulchra manus superni opificis decoram effecerat. Interrogat quis esset. Aiunt circumstantes: Servitutis vinculo in vestro, domine, servitio annexus tenetur. Et sanctus: Quomodo, inquit? Filius [Col. 0917A] est, inquiunt, villici vestri, qui licet videatur decorus aspectu, caret tamen oculorum visu. Tacuit Deifer heros, et animum ad spem reformans, Altitonantis clementiam tacita prece invocat. Et advocans parvulum, damnatis caecitate oculis signum imprimens Dominicae crucis, quae natura minus dederat, virtutum Deo cooperante, illico accommodat. Moxque videntem remittit ad propria ovantem. Amabat enim pueros, non lasciviam sectans, sed aetatis innocentiam pie in illis amplexans . . . . . . . . . . . . . . talium est enim regnum coelorum (Matth. XIX). Quis loquetur magnalia Dei, fratres charissimi? Cernimus namque impleri veridicum dictum Christi: Qui credit in me, opera quae ego facio et ipse faciet (Joan. V, 36). Egit quidem simile opus potens Salvatoris [Col. 0917B] dextera, commorans in carne humana: et nunc eodem insigni miraculo servum suum magnificare dignatus est in nostri temporis aevo, ut facile quis perdiscere queat, quanti aestimandus sit qui opere consimili, Domino saeculorum rege cooperante, meruit sublimari.



CAP. III.---De aqua in vinum conversa.

Degebat aliquando sanctus Odilo in quodam suo coenobio, quod nuncupatur Aurea vallis, loco scilicet religioso, et fratrum illic commanentium sanctitate famoso. Aderat ille primus dies jejuniorum, quae Domini Pascha praecedunt, in quo et cineris super capita impositio suscipitur, et arduae inceptio abstinentiae a fidelibus inchoatur. Dei itaque cultor consuetum morem explere cupiens, cum jam hora [Col. 0917C] diei nona fratres, modico cibo percepto, lectioni vacarent, clam cinere impleto pugillo consedit ad mensam, et coepit secundum Psalmigraphi dictum, pane simul cum cinere fessum corpus reficere. Innuit vero cuidam fratri, ut sibi aquae potum deferret, quo imbecilles artus arido edulio sustentaret. Attulit ille quod jusserat. Ut vero applicuit labiis, ecce saporem odor aquae contulit vini, substitit ille, et quasi ignarus, iterum fratri ut aquam deferret, innuit manu. Qui miratus se aquam obtulisse significavit. Tandem evacuato vase, iterum idem aqua plenum detulit Patri. Attigit ille summotenus ore, denuo vinum pro aqua coepit redolere. Vir ergo beatus Dei pietatem erga se persentiscens, humili [Col. 0917D] devotione quod Deus miserat sumere non recusavit. Ecce . . . . . . . . . in Cana Galileae convivantibus de aqua vinum exhibuit. Nunc vero famulo suo sponte se atterere volenti, pallentem lympham in vini saporem convertit. Quali vero cordis jubilo, vel qua mentis fiducia aestimandus est tunc tripudiasse, cum ita de se Deum curare cognovisset? Potuit tunc Psalmistae verbis concinere: Dominus sollicitus est mei, vel sicut alibi dicitur, Dominus curam habet mei.



CAP. IV.---De furto apud Papiam invento.

Eo tempore quo Heinricus rex ad arcem Romani imperii festinabat, ut de regno ad imperium promoveretur, comitabatur cum eo beatissimus Odilo, et gloriosissimae Virginis adorandum partum utrique celebraverunt apud Papiam, ditissimum Italiae oppidum. [Col. 0918A] Expletis itaque illius diei sacris hymnorum officiis, consedit senior cum fratribus ad mensam, ut sumptis ciborum dapibus, amissas revocarent vires. Erant autem discumbentes multi, atque obsequentes non pauci; inter quos quidam fraudis possessor se velle obsequi simulans, captabat oculis quomodo aliquid quiret furari. Cernens igitur mappam operosam super viri Dei mensam, illectus cupiditate lethifera anhelabat patrare, quod cupiverat iniqua mente. Postquam ergo exempta est fames epulis mensaeque sunt remotae, illis sua curantibus, ille malignus casu repertam mappam subito rapuit, et discessit festinato, gaudens de inventa praeda, et ignarus quanta sibi in proximo futura erant membrorum detrimenta. Altera vero die hora competenti [Col. 0918B] apposita mensa, requiritur quod deerat. Orto inter clientes de amissa mappa querelarum murmure, dapsilis Pater hoc parvipendens: Afferte, inquit, aliam, et ne tale aliud ulterius accidat solliciti estote in posterum . . . . . . . . postmodum beato viro simul cum rege, malignus ille rem male sublatam detulit in forum venalium rerum; sed distrahi nullo modo potuit, quia hoc ille iniquus possidere non meruit. Semel, bis terque frustra conatus, tandem rubore frontis confusus casam repetit inanis: et ecce divina ultio scelestum facinus in injuriam sui servi perpetratum extemplo vindicat. Subito enim manibus pedibusque arefactis, miser et miserabilis simul cum furto sancti Maioli [supple ad ecclesiam] defertur, in terram ponitur, mappa vero sursum [Col. 0918C] appenditur. Fit concursus populi, constipatur ecclesia multitudine innumerabili, meritum Odilonis quale sit agnoscitur, et beatus Maiolus ut opem misero ferat omnium votis exoratur. Tandem divina pietas inolitis miserationibus miserum erigit, brachia manusque nativo humore perfundit, bases ejus et plantas consolidat, isque cum omni populo Deum magnificans, ad propria remeat.



CAP. V.---Item de alio simili furto.

Alterius etiam furis effera mens simile direptionis damnum supradicto Patri inferre molita est. Morabatur namque jam fatus Pater in denominata Papia civitate, cum ecce in una noctium quidam fur ingressus stabulum equorum, abegit unum, quem prae [Col. 0918D] caeteris perspexerat optimum, et cujus tergo vir beatus sedere solitus erat. Sed quia in eadem urbe non solum homo Dei, verum etiam quae sui juris erant nota videbantur, veritus ibidem morari, confugit ad Laudense oppidum, ut illic de venditione equi cupitum acquiereret pretium. Verum quia Deus semper suorum curam gerit, omnium cernentium corda ita obstrusa sunt, ut nullius ad emendum adhiberetur convenientia. Quod cernens ille malevolus, tactus poenitudine cordis et pervidens se nequiter egisse, confestim rediit ad locum suae fraudis conscium, et moerentibus famulis repraesentat equum fraude subductum. Nuntiatur hoc viro Dei. Agit ille grates summo rerum opifici, et ne quid molestiae inferatur latroni, imperiosa prece saevientium [Col. 0919A] mitigat voluntates. Non enim erat avidus vindictae, sed nimia cordis benignitate, bona pro malis semper studebat recompensare. Secundum beati Pauli apostoli, qui vas electionis dicitur, admonitionem, nulli malum pro malo alicui volebat unquam reddere, sed omnibus in commune benefacere.



CAP. VI.---De transmeatione profundissimae Ticinensis aquae, et accensione lucernae.

Ea tempestate, qua regnum Italiae quidam nobilis Arduinus arripuerat, et ille magnus Henricus, inter caeteros clarissimus, regni monarchiam consentientibus Italiae principibus, jam in eodem solo Italico positus affectabat; supradictus Pater transiens per Italiam, devenit ad quamdam aquam, quae moenia [Col. 0919B] Papiae praeterfluens, ab australi parte, mutuato a se nomine dat vocari Ticinum. Hanc ergo festinanter transire cupiebat; sed navigium deerat, quo tantae altitudinis flumen transvadari posset. Confidens itaque de Deo, cui tota mente adhaerebat, vocat unum ex famulis, cui nomen Wolveno, et in nomine Domini jubet eum per alta fluminis haud dubie incedere. Mirum dictu! sed tamen omnia possibilia sunt credenti, obedivit illico famulus, et subsequitur post eum dominus, et ita cum omni comitatu absque subsidio cymbae, sine aliqua laesione, Christo ductore, ventum est ad ripam ulteriorem. Impleta est tunc prophetia sancti Habacuch dicentis: Viam fecisti in mari equis tuis, in luto aquarum multarum (Habac. III, 15). Quid vero mirabilius, vel laude [Col. 0919C] dignius videtur? Quondam populus Israeliticus inter divisiones maris per siccum transivit; nunc vero beatus pater Odilo super ipsas undas aequoris viam sulcavit. Sed quia utrumque Dei munus est, de utroque a nobis Deus magnificandus est. Hoc cernentes qui ibi aderant, putaverunt consuetum aquae transitum, et ascensis equis id tentare conati sunt; sed priusquam prima vestigia sonipedum ripam tangerent, pene submergerentur, nisi confestim retroacti gradum pressissent. Viso tanto miraculo, unus ex circumstantibus accurrit ad genua sancti viri, orans ut hospitio suae domus uti dignaretur: cui vir beatus libenter assensum dedit, vergebatur enim jam dies ad occasum. Veniens itaque cum suis ad domum, et charitate illius hominis refectus, dormitum [Col. 0919D] perrexit. In noctis vero medio, jam beato viro soporato, repente ventus aspirans per rimas domus quae patebant, suo flatu lucernam exstinxit. Expergefactus cubicularius qui ante eum cubitabat, nomine Deodatus, atque exterritus, doluit tenebras irrepsisse, ubi se lucem meminerat reliquisse. Exsilivit a lectulo, et nesciens quo lumen peteret, sumpta fidei audacia, coepit Deum orare, dicens: O lumen divinum, qui totum illustras mundum, audi me immeritum [al. cod., miserum], et per Odilonem [Col. 0920A] tuum depelle ab hac domo horrores tenebrarum. Nec mora, lux ab aethere fusa illum laetitia et securitate, et domum luminis perfudit claritate. Et ne cui ista incredibilia videantur, o viri fideles et Christiani fratres, Creatoris est miranda potentia, qui devotos ejus animos cernens, taliter illum glorificare voluit, ut lux meritorum ipsius per orbis climata diffunderetur.



CAP. VII.---De simili miraculo.

Memorialis dies divinae visitationis et humanae salutis, festivitas videlicet Dominicae Nativitatis appropinquabat, et sanctus Dei Odilo primos dies Adventus Dominici apud Paterniacum, delectabile sibi coenobium, celebraverat. Inde gressum movens, et per montana paulatim iter faciens, pervenit ad [Col. 0920B] quemdam vicum, nomine Leodonium [Lons-le-Saunier], ubi conficitur sal, humanorum ciborum condimentum. Festinabat enim pio desiderio beatae Virginis partum apud Cluniacum, virtutis et religionis habitaculum, celebrare. Advenerat autem domnus Petrus ab Italia, et in ejus obsequium gradiebatur, in cujus solatio valde pius Pater gratulabatur. Hospitati igitur in praedicto vico, praecepit senior suis, ut essent diluculo parati, et primo mane proficiscerentur, ut diurna itione [ms., diurnatione] peracta, possent attingere ad monasterium sancti [(18-19) 1Kb] Marcelli. Imminebat namque ille dies quartae feriae, in qua et solemne jejunium, et electio Dei matris in Ecclesia praeconatur [(20) 1Kb] . Illic ergo cupiebat festivum coelestis oraculi legatum beatae Virgini [Col. 0920C] directum audire pariter et celebrare. Facto itaque mane carpebant iter, cum jam coelum nubibus praetectum diffunderet terris immensitatem imbrium impelleretque incommoditates aurarum [(21) 1Kb] ; sed fortem viri Dei animum a statu sui desiderii haec aspera revocare nequiverunt. Quinimo confortabat socios ne animos frangerent, sed viam constanter explerent. Qui enim non patiebatur vinci a voluptate, invictum se praestabat a labore, quia manebat liber ab omni animi perturbatione. Laborioso igitur itinere cum plurimo spatio diei confecto, venerunt ad quoddam flumen, quod ita intumuerat, ut ultra littoris terminum protensum intransmeabile videretur. Comites vero circumcirca discurrentes, et plurima conantes, meabilem transitum [Col. 0920D] minime reperiebant. Tunc Christi famulus spem in Deum ponens, vocat unum ex famulis, nomine Arbaldum. Videtur, inquit, mihi per hanc partem fluminis inesse cursum meandi. Ergo in Dei nomine securus ingredere, et experiendo disce utrum et nos queamus transire. Ille nihil moratus, agit imperata, transit flumen, et allabitur ad ripam ulteriorem, et emissa voce clamat se omnes sequi posse. Et senior: Non, inquit, sed te ad nos oportebit redire. Transvadavit ille iterum interventu Patris, [Col. 0921A] aequoris evadens periculum. Praecede ergo, inquit, nos in nomine Domini. Ad lineam itaque cuncti ingredientes, transierunt gurgitem vastum, aquis usque ad partes femorum irrigati; viro autem Dei, sicut testati sunt qui adfuerunt, neque usque ad corrigiam calceamenti aqua potuit diffundi. Ex infusione itaque aquarum, nimioque algore constricti omnes socii, tandem profunda nocte venerunt ad locum diu flagitatum, eximii martyris Marcelli honore dicatum. Facta oratione petierunt domum, et sedentes circa ignem copiosum, alii se calefacere, pars coeperunt vestes mutare. Quorum gravem laborem cernens dulcissimus Pater incaluit cordis, et dictis amicis afflicta pectora mulcet.

O quondam fortes per multa pericula fratres!
[Col. 0921B] Ne vestra vestris frangatis pectora rebus,
Per varios casus per tot discrimina rerum
Tendimus ad regnum coeli, sedesque beatas.
Durate, et haec olim meminisse juvabit.
Credite meae parvitati, beata Dei mater, ob cujus obsequium convenistis, hujus vestri laboris erit pia remuneratrix. Post haec cibo sumpto, fessos artus somni quiete refocillarunt. In crastinum autem completis officiis ecclesiasticis, omnipotentis Dei dono, cibo et laetitia corda fratrum implevit ac deinde Cluniacum pervenit.



CAP. VIII.---De paucis pisciculis plurimis refectis.

Lutetiae [(22) 1Kb] Parisiorum proximum est monasterium, sancti Dionysii martyris gloriosi corporis honore praeclarum, qui locus a Francorum regibus [Col. 0921C] Hugone et Rotberto, viro Dei Odiloni fuerat commissus, ut monachali ordine et doctrina regularis vitae proveheretur in melius. In quo coenobio aliquando Dei famulus commanens, vitae pabulum et salutis haustum facundo ore suis auditoribus ministrabat. Quadragesimale tempus effluxerat, et dies mysticae coenae nec non et salutiferae passionis Christi desierant, cum lux laetitiae, triumphus videlicet Dominicae resurrectionis, mundo irradiaret. Esus vero piscium in tanta diei solemnitate patri fratribusque deerat. Gerebat tunc officium praepositurae senior Ivo, amicabilis homo, qui bene meritum Patris observare et colere studebat; quique valde moestum gestiens animum quod sterilitas aquarum sibi non praeberet affluentiam piscium: actitabat [Col. 0921D] enim ut undecunque acquireret ejusmodi edulium, sed quaecunque agitabantur minime ad profectum proficiebant. Divina enim providentia id agebatur, ut in nova festivitate novus hospes gurgitis novo etiam homini, secundum Apostolum spiritu mentis suae de die in diem renovato, Dei munere mitteretur. Sub ipso itaque magnae diei crepusculo, completo a fratribus celebriter matutinali officio, praedictus Ivo fidem possidens in Deo, de meritis Patris praesumens, [Col. 0922A] movit gressum ab ecclesia, et ad famulorum tendit habitacula. Piscandi gnaros vocat, multa cum eis conquaeritat, super capiendis piscibus multa inculcat, nunc pium Odilonem venisse, nunc diem Dominicae resurrectionis adesse, nunc fratres melodiarum cantu fatigatos fore. Imperat demum in Christi virtute, ut Sequanam fluvium retibus expetant. Ite, inquit, et meritum Odilonis interpellate nomenque Christi invocate: credo enim quia non frustrabitur spes vestra. Id sine mora fidissima clientum turba dant fluvio rete; fluvius ex improviso reddit piscem magnitudine enormem, vocabulo sturionem, in quo fluminis gurgite piscis vix unquam ferebatur a piscatoribus captus esse. Redeunt ergo onusti qui abierant vacui. Praesentatur novus piscis, quem non [Col. 0922B] praedictus fluvius dare solebat, sed Christi largiflua manus suo servo direxerat. Quod videlicet inopinatum miraculum in tanta admiratione est a sancto Patre habitum, ut etiam infantes scholae, quibus erat invisus et incognitus tantae enormitatis piscis, ad videndum venire praeciperet, et ad glorificationem Dei omnipotentis super hoc beneficio seniores cum juvenibus et pueris magis ac magis accenderet. Agitur dies solemnis pro gloria Dominicae resurrectionis. Laetantur heroes novitate rei peractae meritis tanti viri.

Est prope sanctum Dionysium monasteriolum in honore sancti Martini [(23) 1Kb] consecratum, et vulgariter ad Publicam Stratam dictum: in quo videlicet loco fratres, qui in praedicto sancti Dionysii monasterio [Col. 0922C] causa infirmitatis vel fatigationis manere non possunt, aliquando secedunt. Quadam itaque die vir sanctus fatigatus adveniens, monasterium declinans, causa repausationis illuc divertit. Quod agnoscentes illius monasterii majoris procuratores, mittunt sibi quaeque necessaria, sed de piscibus, nusquam enim reperiri apud eos valebant, valde parva munuscula. Interea dum vir Domini privatam requiem se putat habere, ecce subito, sicut ad eum semper frequentia monachorum quocunque locorum veniebat, credo duo abbates cum pluribus monachis accedunt. Quos cum gaudio suscepit, et in longum cum eis sermonem protraxit, atque ad ultimum ut secum pranderent, invitavit. Accedens vero ad coquos et infertores ciborum, inquirit quid haberent unde suos [Col. 0922D] quos invitaverat hospites reficere posset. At illi caetera quidem utcunque se habere, de piscibus vero pene nihil esse, quod tantae multitudini valeret sufficere. Pueri, inquit vir sanctus, illi vestram super hoc sollicitudinem committite, qui de quinque panibus et duobus piscibus quinque millia hominum valuit satiare, et ita nobis hospitibusque nostris plenissimam refectionem praeparate. Haec dicens abscessit; illi vero quod jussum fuerat, diligentius [Col. 0923A] ut possunt procurarunt. Quid morer? Ventum est ad mensam, omnes ordinata sede recumbunt. Mira dicturus sum, sicut in veritate testantur qui praesentes fuerunt. Dum a coquis pisces ministrantur, et ab infertoribus ad mensam fratribus inferuntur, ita in manibus comedentium, sive ministrantium illa parvitas piscium vel aliorum ciborum coepit excrescere, ut abundanter et superabundanter omnes inde haberent, et multa servitoribus remanerent. Tandem finito convivio: Pueri, inquit vir sanctus, parva promisistis, et multa dedistis; famem timuistis, et superabundanter refecistis. Tantum videte ut de plenitudine nostrae refectionis vobis aliquid servetis. At illi nimia cordis laetitia exhilarati, respondent: Adhuc, domine, nobis multa supersunt, quae nobis [Col. 0923B] et aliis si supervenerint, sufficere possunt. Et si deinceps vestra sanctitas aliqua suadere voluerit, ad credendum in cordibus nostris nulla difficultas erit. Ecce enim contra spem nostrae pusillanimitatis contigit, quod vestra de Deo praesumens fiducia repromisit [al. cod., non diffidit]. Ad haec vir sanctus: Non haec, inquit, mea fides, sed vestra obedientia, et meritum hospitum nostrorum promeruit, ut quod sumpsimus pro charitate, divina operante benedictione, valeret nobis omnibus sufficere. Verumtamen nobis et vobis in illo spes est semper ponenda, apud quem omnia sunt possibilia quae hominibus sunt impossibilia.



CAP. IX.---De exuberatione vini in parvo vasculo in monte Aventino.

[Col. 0923C] Huic etiam non dissimile miraculum alio tempore contigit evenisse. In Romulea urbe, quae sui magnitudine et formositate, nec non et apostolica dignitate arcem totius retinet orbis, reverendus senior Odilo uno in tempore morabatur. Habebat autem hospitium in monasterio sacrae puerperae Virginis, quod est situm in Aventino monte [(24) 1Kb] , qui prae caeteris illius urbis montibus aedes decoras habens, et suae positionis culmen in altum tollens, aestivos fervores aurarum algore tolerabiles reddit, et habilem in se habitationem facit. Ovibus autem spiritualibus intra septa ejusdem coenobii accubantibus ministrabat vitae pascua abbas quidam, Armo nomine, beato viro speciali annexus amore. Una igitur dierum veniens domnus Odilo ad mensam, interrogat [Col. 0923D] an tale vinum in promptu haberet, quod suae imbecillitati accommodum foret. Intimant hi quibus cura erat commissa, minime hujusmodi habere, quod sibi utile valeret esse. Conversus autem homo Dei ad praefatum abbatem, qui suo lateri assidebat: O, inquit, bone vir, si habes quod possit esse utillimum, confer inde mihi charitativum subsidium. Ille hilari vultu placidoque animo jubet illico afferri quantum esset suae voluntati. Tunc Pater: Hoc nostrum vasculum licet videatur exiguum, modo deferatur plenum. Studebat enim in suis semper [Col. 0924A] esse largus, in alienis vero parcus. Allatum est modicum vas mero plenum, prae se ponit et coepit more pincernae illud expendi sibi et abbati juxta recumbenti, et quandiu prandium moras habuit, uterque prout libuit hausit. Alii vero fratres, qui erant vegetiores viribus, alterius liquoris utebantur potu, cui tamen non inerat similis saporis gustus. Jam epulae defecerant, et a mensa surgendum erat, cum illud vas, velut inexhaustum, videbatur adhuc retinere meri pusillum. Tunc verae pietatis amator blande subridens: Non, inquit, fratres mei, integram charitatem erga vos modo habui. Accepto confestim parvo holovitreo infudit merum, et singulis pro benedictione largitur potum. Accidit tunc res stupenda. Cum enim essent fratres [Col. 0924B] fere duodecim, haustis secundum numerum poculis, vinum illico ultra fluere desivit. Laetantibus vero inter se fratribus, et quod evenerat stupentibus, prudentissimus senior infit: Hospes iste noster uberibus eximiae dilectionis abundare fecit in exiguo vase vinum praestitae charitatis. Ita opus per se divinitus factum, alterius religione attestabatur actitatum. Excellebat enim in illo pura humilitas, per quam, sicut Apostolus dicit, omnes sibi superiores seque inferiorem arbitrabatur.



CAP. X.---De quodam homine a febribus liberato.

Inclyta post haec Urbe relicta, incedens per aggerem publicum venit ad Taurinense (Turin) oppidum, ubi quidam patiens ardores febrium per ablutionem manuum ejus orat sibi dari remedium. [Col. 0924C] Occulte igitur a ministris obtentum recipit infirmus sine mora sanctitatis beneficium, collaudans aeterni Patris unicum Dominum Jesum Christum. Sed ne ad aures Patris perveniretur, alto silentio ab omnibus occultatur.



CAP. XI.---De utribus in usus pauperum evacuatis, et iterum divinitus impletis.

Inde ad Alpes Jovinas tendens, jamque arduum iter conscendens, obviat egenorum turba, quae tota simul strepebat, ut praeberet stipem necessariam. Illico munificentissimus Pater jussit exinaniri utres vino, et egentium dari desiderio; et statim hoc sine dilatione perficitur. Non multo post aderat competens hora, qua cibi perceptionem exigebat fragilis natura. Discumbunt itaque cuncti, et ecce utres [Col. 0924D] vino vacui, reperiuntur salubri liquore pleni. Obstupescunt omnes, et pro tanto munere divinae majestati persolvunt solemnes gratiarum actiones.



CAP. XII.---De vase vitreo confracto et solidato.

Cum in Pannonia simul cum domno abbate Hugone [(25) 1Kb] essem, quadam die cum venerabili viro Richardo episcopo, patris Odilonis nutrito et monacho, coepi de virtutibus ejusdem Patris collocutionem habere, et ego illum, si qua nosset, ut mihi panderet, sollicitus eram inquirere. Fuit enim sibi ipse episcopus valde familiarissimus, et per multa [Col. 0925A] tempora suorum secretorum conscius itinerisque vel laboris socius. Erat vero inter alia mentio de vase quodam confracto, et orationibus Patris, ut fertur, consolidato: unde ego adhuc incertus, ab illo rei veritatem inquirebam sollicitus. At ille: Recolis, inquit, frater, illam contentionem Alberici episcopi Cumani [(26) 1Kb] , quam habuit cum Odilone, senioris Odilonis nepote, de abbatia Bremetensi? Et ego: Recolo certe et bene reminiscor. Dum illa, inquit, contentio esset, quadam die ego et praedictus episcopus in via simul pergentes, et de multis ad invicem colloquentes, inter caetera coepi eum arguere, cur supradictam abbatiam injuste sibi praesumpsisset acquirere, cum sciret illam primum ab imperatore Conrado traditam esse praedicti Patris [Col. 0925B] Odilonis ordinationi: et inter alia ei coepi opponere sanctitatem viri, et quia multum audiebantur ab illo laudabilia fieri, inter quae etiam fama erat de redintegratione cujusdam vasis vitrei confracti. Hoc, inquam, me, respondit Albericus, melius quam te scire fateor; et quia te ex hoc incertum video, ne deinceps sis dubius, audi veritatem apertius. Et ego: Libenter, inquam, audiam, et diligentius animo recondam. At ille: Quodam tempore, ille tuus senior, quem dicis, et abbas [(27) 1Kb] ad curiam Henrici imperatoris mei senioris venerat; et dum ibi maneret, accidit quadam die ut in mensa imperatoris vas pretiosissimum vitreum Alexandrini generis [(28) 1Kb] cum pigmentis tritis ante eum poneretur. Ille vero advocans me et Landulfum [ms., [Col. 0925C] Laudulfum], postea Taurinensem episcopum, praecepit ut ipsum vas cum pulvere pigmentorum ad mensam senioris Odilonis deferremus, et ei gratia corporeae salutis daremus. Nos vero, sicut imperator jusserat, vas detulimus, coram abbate ex parte Caesaris posuimus, et sicut decebat, humiliter inclinavimus. At ille humiliter recipiens, vase retento, praecepit nos redire, et tempore constituto iterum pro vasculo repetendo redire. Nobis vero redeuntibus, sicut humanae curiositatis est novas et inconsuetas res libenter velle inspicere, coeperunt inter se monachi vas manibus attrectare, alter alteri de manu ad manum tradere: cum ecce de manibus vas labitur, et, ut erat fragile, labendo confringitur. [Col. 0925D] Quod agnoscens vir Deo amabilis, non leviter contristatus ait: Fratres, non bene fecistis, quia pro tali vestra negligentia, juvenibus clericis, sub quorum custodia vas a vobis confractum positum erat, gratiam imperatoris fortasse abstulistis; sed ne illis damnum eveniat qui immunes sunt a culpa, accedamus ad ecclesiam, et Domini super hoc imploremus misericordiam. Ad cujus imperium ad ecclesiam [Col. 0926A] concurrunt, psalmis et orationibus incumbunt, et ne nobis inde innocentibus damnum eveniat, unusquisque pro nobis sollicitus exorat. Finita vero oratione, vir sanctus vas sibi confractum praesentari jubet, oculis inspicit, manibus attrectat: et ecce nihil rupturae vel confractionis recognoscit. Indignatus vero circa monachos: Quid, inquit, vobis, fratres, videbatur? credo, certe visus vester nescio qua caligine detinebatur. Fingebatis fallaciter fracturam vasculi, cum ecce inde nulla conspiciantur signa periculi. Fratres vero haec videntes, attoniti stupore miraculi, nihil inde audebant loqui. Post haec tempore constituto, ego cum socio pro vase repetendo venimus, et a bajulo illius requisivimus. Qui advocans me in partem vas reddidit, et ut imperatori [Col. 0926B] pro magno munere redderem suasit. Quem percunctatus cur talia diceret, per ordinem cuncta quae acciderant narravit. Ego vero gratulabundus cum socio redii, imperatori quae agnoveram sub silentio retuli, et super hoc miraculo magno illum replevi admirationis gaudio et insolitae delectationis jubilo. Supra modum enim eum diligebat illiusque consiliis humiliter adhaerebat. De quo etiam talia agnoscens, magis ac magis omni veneratione dignum habebat. Haec ita mihi Albericus ecclesiae Cumanae episcopus in veritate narravit, quae etiam a pluribus aliis personis vera esse pro certo agnovi.



CAP. XIII.---De quadam visione cujusdam eremitae.

Retulit mihi etiam domnus Richardus episcopus quamdam visionem, quam et ego quondam audieram, [Col. 0926C] sed tunc animo minime retinebam. Quodam tempore, inquit, vir quidam religiosus de pago Rotenensi (Rodez) oriundus ab Jerosolymis revertebatur. Transiens autem mare, quod a Sicilia versus Thessalonicam protenditur, pertulit cum pluribus aliis gravissimum ventum in medio positus. Qui navim impellens, appulit ad quamdam insulam sive rupem, ubi quidam servus Dei reclusus manebat: ubi aliquandiu tranquillitatem maris exspectans praedictus vir commoratus, coepit cum illo servo Dei de multis collocutionem habere. Inquisitus vero a viro Dei unde genus duceret, Aquitanum se esse respondit. Tunc idem homo Dei sciscitatus est si quoddam monasterium quod nominaretur Cluniacum, et Odilonem ejusdem loci abbatem nosset. [Col. 0926D] At ille respondit: Novi, et bene novi, et hoc quare percuncteris scire cupio. Dicam tibi, inquit, et ut animo recondas quae audieris admoneo. Vicina loca sunt nobis, ex semetipsis manifesto Dei judicio, gravissima eructantia ignis incendia, in quibus animae peccatorum ad tempus statutum diversa luunt supplicia. Sunt vero ad eorum semper renovanda tormenta [Col. 0927A] multitudo daemonum deputata, qui eorum poenas de die in diem restaurantes, intolerabiles magis ac magis exaggerant dolores. Quos tamen saepius audivi lamentantes, et non parvam querimoniam facientes, quia orationibus religiosorum hominum, et eleemosynis pauperum, quae fiunt per diversa loca sanctorum, multoties per Dei misericordiam ab eorum poenis liberarentur animae damnatorum. Inter caetera vero mentionem et maximam querimoniam noveris illos praecipue fecisse de illa Cluniacensi congregatione, et ipsius abbate. Quapropter per Deum te admoneo, si ad tuos cum prosperitate habueris reditum, ut haec omnia quae a me audisti nota facias praedictae congregationi, et ex mea parte denunties, quatenus magis ac magis insistant orationibus, [Col. 0927B] vigiliis et eleemosynis pro requie [Thuan., redemptione] animarum in poenis positarum, ut per haec gaudium multiplicetur in coelo, et damnum sive luctus inferatur diabolo. Regressus itaque vir praedictus ad patriam, haec per ordinem sancto Patri et fratribus nuntiare studuit [(29) 1Kb] . Quod audientes, admirationem non parvam cum maxima cordis laetitia sumpserunt, Domino gratias egerunt, orationes orationibus addiderunt, eleemosynas eleemosynis apposuerunt, et pro requie defunctorum instanter laborare studuerunt. Hac igitur occasione sanctus Pater generale propositum per omnia monasteria sua constituit, ut sicut in capite Kalendarum Novembrium festivitas agitur Omnium Sanctorum, ita etiam insequenti die, memoria generaliter ageretur pro requie [Col. 0927C] omnium fidelium animarum; privatim et publice missae cum psalmis et eleemosynis celebrarentur, omnibus supervenientibus pauperibus eleemosyna multipliciter daretur: quatenus per haec jacturam sibi provenire magis ac magis doleret adversarius, et e contrario gratularetur sub spe misericordiae in hoc laborans Christianus.



CAP. XIV.---De revelatione domni Benedicti papae.

Cum semper observare visiones et somnia vanissimum sit, tamen plerumque fides adhibenda est his quae eveniunt divina dispositione, aut manifestatione praeteritarum rerum, aut ostensione futurorum. De his habemus tam in veteribus, quam in novis tot exempla pene quot volumina. Quapropter huic nostro operi inserere dignum duximus, quamdam visionem [Col. 0927D] memoratu dignam, multis adhuc viventibus luce clarius cognitam, per quam conjicere possumus, quantam apud Deum is de quo sermo est adhuc in mundo superstes promeruit gratiam. Praeerat quondam apostolicae sedi senior Benedictus [(30) 1Kb] , in Romana nobilitate praecipuus, prudenti ingenio solertissimus, et quantum ad mundanum culmen attinet, urbanis causis aptissimus. Qui beatum Odilonem clara affectione diligebat, et summo studio excolebat; [Col. 0928A] et quoties arcis Romanae moeniis sui praesentiam vir beatus intulisset, larga liberalitate necessitudinum juvamen exhibebat. Hic ergo mortalis vitae curriculo jam decurso, corpus terrae animam supernae remisit potestati. Regimen vero sedis apostolicae adeptus est Joannes, sibi affinis carnis germanitate. Multum tempus effluxerat cum praenominati praesulis anima, non adepta lucis aeternae consortium, luebat pro commissis poenale judicium: cum ecce clementis Dei miseratio ad significandum beati Odilonis meritum, manifestare voluit et poenam illius hominis, et donum suae immensae pietatis. Apparuit namque spiritus jam dicti praesulis in revelatione Joanni [(31) 1Kb] Portuensi episcopo, et aliis duobus, quorum nomina non recolo, indicans eis quae circa se gererentur; [Col. 0928B] quia videlicet non splendore lucis, sed poenarum teneretur in umbris. Monet itaque ut eant ad fratrem, et ocius pio Odiloni legationem dirigat: ipsius enim suffragiis destinavit superna censura illum eripi a tormentis. Recedentibus ergo tenebris, hujus visionis conspectores papam adeunt, quae injuncta fuerant sibi edicunt. Talia praesul audiens et multum de fratre condolens, rumpit morulas omnes, et pugillarem chartam secundum tenorem visionis descriptam, per praedictum episcopum Joannem beato viro dirigit. Nec mora, fidus legator viam arripiens attigit Papiam, et pertaesus itineris labore, domno Petro cellae beati Maioli praeposito, quae revelata vel praecepta sibi fuerant aperit; eumque oppido exposcit, ut ipse hujus causae velox internuntius [Col. 0928C] esse studeat. Ille impiger bullatam epistolam sanctissimo Patri transmittit, et contigit divino nutu, ut isdem Dei servus Cluniaco reperiretur. Delatam itaque epistolam perlegens, convocat nobilem monachorum senatum, et seriatim cuncta perorat. Aperit profunda sapientiae suae, multaque replicat, et ne talis legatio parvipendatur exorat. Dein praecipit ut libamina precum et dationes eleemosynarum pro generalis praesulis liberatione solemniter peragantur. Suscipiunt ergo seniores gratanter onus leve charitatis, publice et privatim aures pii Conditoris devotis precibus appellant. Nec tantum in eodem coenobio, sed ubicunque fratrum coetus manebat diffusus, praecepto Patris similis persolvitur famulatus. Jam praefixi termini spatium complebatur, cum tot preces [Col. 0928D] et oblationes, atque eleemosynarum largitates aditum divinae benignitatis penetraverant. Unde et libuit supernae clementiae haud dubio relatu id propalare. Erat in praelibato coenobio quidam senior, nomine Eldebertus, nobilis carne, nobilior spiritu, ministrans egenis eleemosynae subsidium, cui talis visio per soporem revelata est. Videbat namque quamdam personam decore conspicuo cum multo agmine candidatorum intrare monasterii claustrum, [Col. 0929A] et usque ad capitulum, ubi domnus Odilo cum sacro senatu residebat, pervenisse, et ad ejusdem Patris genua caput humiliter flexisse. Cumque frater ille requireret quaenam illa fulgida esset persona, didicit domnum Benedictum papam Romanum, primae sedis episcopum, referentem gratiarum actiones pro sua liberatione, quod domni Odilonis et fratrum interventu immane chaos evasisset, et ad supernam beatitudinem evolasset. His visis, expergiscens frater a somno, et tenaci memoria visa et audita retinens, die relucente cuncta per ordinem narrat. Tripudiat tunc sacer senatus, et cum pio Patre aeternae majestati personant vota jubilationis; palam constat omnibus quantum venerabilis Odilo de individuae Trinitatis gratia possit, per quem uterus mortis [Col. 0929B] raptata praeda potuit evacuari.



CAP. XV.---De quodam puero ab infirmitate qutturis sanato.

Quodam tempore dum idem vir sanctus apud Paterniacum moraretur, erat ibi quidam puerulus monachus, nomine Rodulfus, quem illa satis horrenda infirmitas, quae in illis regionibus multis accidere solet in gutture, ita deturpaverat, ita dehonestaverat, ita etiam vocem pene intercluserat, ut in illa parte corporis, non jam species esse gutturis, sed quaedam videretur intumescere pestis. Misertus itaque vir Dei tantae calamitati, puerum ad se evocat, manibus locum tumoris attrectat, signum crucis superimprimit, salutaria quaedam verba simul dicit, et sic abire permittit. Mirum in modum ille [Col. 0929C] tumor, sicut in aliis postquam semel affecerit in dies solet crescere, ita versa vice in isto ex tunc coepit evanescere, et in pristinam formam deturpatum guttur redire, et usque in praesentem diem optata fruitur sanitate.



CAP. XVI.---De libris et aliis supellectilibus aqua infectis et minime laesis.

In locis Jurensibus Nantoatis est monasterium, sancto Patri ad componendum regularis vitae statum a Gisleberto comite traditum. De hoc quadam die egressus, iter agens ad urbem Genevensem, hora jam diei tertia incumbente, transivit fluvium per eadem montana discurrentem. Mulus autem suarum rerum portitor, qui lectulum hominis Dei ferebat simul cum libris absque ductore transiens, devians [Col. 0929D] a publico vado, per profunda fluminis jam coeperat mergi. Concurrerunt omnes, levatis in altum vocibus, conantes opem ferre pereunti. Animal autem valido conatu ab aqua emersum, ad ripam pervenit, capite protenso. Currens vero unus ex famulis extendit manum, ut capistrum arriperet, sed nequidquam. Mutum namque animal nihil intelligens, iterum retroactum natando per profunda ad alteram ripam ejectum est, nihil de se dans videndum, praeter solum caput. Ecce autem magnanimus heros per plana incedens veniebat. Intuens vero quae gerebantur, nil mortale sonans, cygneum caput pileo operiens, antetulit gressum, coeptumque iter progreditur. [Col. 0930A] Inter alios vero qui hujusmodi fluctuatione agebantur, praecipue senior Petrus anxie discurrebat, cui sollicitudo disponendarum rerum Patris commissa erat [(32) 1Kb] , hic exclamavit cuidam, ut captato ingenio proprius accederet, si quoquomodo animal capere posset. Qui nihil moratus, protensa manu capistrum arripiens, forti adnisu educit mulum ab aquis. Concurrunt cuncti, perniciter equis desiliunt, et exonerato saumario perscrutantur erutam ab aquis Patris supellectilem, lectulum scilicet ipsius atque libros. Quae omnia Deo teste et his qui interfuerunt, ita intacta ab aquis reperta sunt, ut nullum vestigium infusionis in eis appareret. Mirantur cuncti prae gaudio Deumque magnificant, et tanti viri merita laudibus extollunt. Onerato rursum [Col. 0930B] mulo, ovantes subsequuntur seniorem, et domnus Petrus anticipans caeteros, Patri quod acciderat refert. Qui leviter indignans: Quid, inquit, dicis? num aliquid aquis immersum potest videri non madidum? Confecto itaque itinere, die jam decurso, receperunt se in cujusdam villulae hospitium. Tunc jussit sibi afferri libros, et caetera quae de aqua fuerant abstracta, mantilia scilicet ac manutergia: quae sicut semper ad utilitatem, ita et tunc sine damno aquis reperta sunt madida. Tunc vir benignissimus Deum collaudans, fratribus sic coepit loqui: O fratres dilecti, cernitis circa nos miram Dei nostri pietatem? Certe quae recuperare non possemus, si aquis intingerentur, ea conservavit illaesa; quae vero absque damni discrimine poterant intingi, ipsa passus est [Col. 0930C] madida fieri. Ita nihil sibi, sed totum Deo qui in illo et per illum operabatur, fideli corde tribuebat. Excellens enim erat animus, et humana contemnens, nec desiderabat gloriam quasi mercedem rerum gestarum.



CAP. XVII.---De quodam puerulo monacho a gravissima infirmitate liberato.

Quia vero de Nantoacensi monasterio superius memoriam fecimus, dicendum est nobis etiam quid ibi aliquando contigerit evenire. Quodam tempore cum ibi sanctus Pater advenit, puerum nomine Gerardum reperit, quem illa detestanda infirmitas caducae passionis ita de die in diem vexabat, ut in eo nec vox, nec memoria, nec aliqua membrorum officia [Col. 0930D] remanerent, et pene a mortuo jam nihil distaret. Tali calamitate vir Dei compunctus, fratribus ut pro eo Dominum precarentur rogavit; ipse ad sanctum altare missam celebraturus accedit, ut interesset infirmus praecepit, divinis mysteriis refecit, aquam sanctificatam, ut sibi moris erat, ex calice sancti Maioli bibere compulit. Nec mora, infirmitate fugata, salus optata succedit, et usque in diem praesentem in supradicto homine integra perseveravit.



CAP. XVIII.---De libro et vasis repertis.

Gradiebatur aliquando verus Dei amator Odilo per Alpes Jurenses: et subito equus multis oneratus sarcinis lapsus, per devexa montis usque ad profunda [Col. 0931A] vallis inter asperrimos scopulos dilabitur. Ruunt praecipites Allobroges frustra nitentes, et ultra vires aliquid conantes. Tandem post multos animi conatus, reperto equo sano, et aliquanta de sarcinulis, cognoscunt deesse librum Sacramentorum aureis litteris scriptum, cum vitreis vasculis anaglypho opere formatis. Quae res non parum viri Dei moestificavit animum, verum cum his quae repererant coepto itinere gradiebantur. Advesperascente autem die, devenerunt ad quamdam cellam sancto Eugendo abbati jure subditam, ubi honorifice a fratribus illic manentibus suscepti, post exhibitam humanitatem quieverunt. Defluebat autem imber copiosus nivibus commistus. Vir autem Domini intimat fratribus quae sibi acciderant, summa exposcens [Col. 0931B] prece, ne pigritarentur ad eadem loca scrutanda accedere, si forte auratum librum reperire valerent. Illi vero mente promptissima spondent se exsequi ejus mandata. Quis enim tanti viri precibus non acquiesceret, cui etiam Deus noster plerumque, ut ita dicam, obsequi videbatur. Aurora itaque apparens, missos dirigit, dies subsequens ad loca deducit [(33) 1Kb] , librum perditum cum vasis requirunt; sed ipso suo labore diutius fatigati sine fructu ad propria redeunt. Erant montes et circumjacentes colles tanta densitate nivium cooperti, ut spes nulla superesse videretur ulterius praedictas res recuperandi. interjectis itaque fere duobus mensibus, cum jam hiemis asperitas praedictorum montium et collium evanescendo faciem denudaret, et de perditis rebus [Col. 0931C] pene jam nulla memoria esset, quidam presbyter, nomine Ermendrannus, locum in quo praedictae res perierant casu adiit, oculorum orbes huc illucque deflexit, et ecce contra spem librum reperit, quem Christi protectio a nimbis et diuturnitate nivis intactum meritis patris Odilonis servavit. Vasa enim sana invenit, quae Dei nostri pietas ne frangerentur protexit. Tollens itaque ea quae invenerat, Gauzeranno abbati sancti Eugendi consignavit, et postmodum jussione ejusdem praedictus presbyter Odiloni patri, dum ad illas Jurensium partes rediret laetus et alacer reddidit: qui quanto gestierit gaudio, ex immensis Deo laudum fusis praeconiis qui vult dignoscere poterit.



CAP. XIX.---De quodam potente a dolore oculi liberato.
[Col. 0931D]

Aliquando dum transiret per pagum Genevensem et castrum Albiense, quidam senior, Siebodus nomine, dominus ejusdem castri, ampla persona, non parva potestas, ad cum accessit. Huic quadam die sub arbore jacenti fortuito casu particula corticis ceciderat in oculo: quae ita turbaverat, ita corruperat ejusdem membri officium, ut nec expelli, [Col. 0932A] nec aliquod inde remedium inveniri posset. Fugerat somnus ab oculis, fastidiebatur cujuscunque generis cibus nullusque sospitatis inveniebatur locus. Cognoscens itaque vir sanctus causam tanti periculi, et condolens viro sibi satis familiari, seorsum illum accipiens, super locum doloris signum imprimit sanctae crucis cum insufflatione oris et virtute orationis, spondens se, dum veniret ad hospitium, pro illo sacrificium offerre salutiferae oblationis. Nec mora: sancto recedente, somnus diu negatus praedictum hominem dormire coegit evigilansque particulam corticis ab oculo cum quadam lanugine deductam invenit, et praeteriti doloris molestiam non sensit. Mox etiam cibum omnino fastiditum requirit, cum desiderio sumit, suaeque liberationis causam [Col. 0932B] prae gaudio per internuntium viro Dei apud Silvigiacum (sic.), quo jam pervenerat, innotescit, gratias agit et deinceps eum in magna veneratione habuit.



CAP. XX.---De clerico a morbo brachii curato.

Quodam etiam tempore dum a Roma reverteretur, et Lucas [(34) 1Kb] castro hospitaretur, cuidam sancti Martini Turonensis canonico, Archimbaldo nomine, lethale vulnus in brachio excreverat, quod sibi non jam languorem, sed ipsam mortem pene interminare videretur. Accedit itaque ad sanctum, et tantae necessitatis ostendit periculum. At ille quasi haec se videre dissimulans, latenter propria manu tangit brachium, sanctae crucis implorat praesidium, et super vulnus ejusdem crucis impressit signaculum: [Col. 0932C] sicque a se dimittit, et ut caute praevideat praecipit. Mirum in modum dum recedit et locum vulneris videre vel tangere voluit, nulla signa praeteriti doloris nec invenit, nec sensit. Attonitus vero stupore miraculi ad hominem Dei regreditur, quae sibi contigerant palam facere voluit. Sed Dei servus ubi hoc praevidit, indignatus valde, illum nec quidquam passum fuisse, nec quid diceret scire, objurgavit. Ita enim timebat rumores hominum, tanquam lethale venenum, et quasi pestiferum malum sic fugiebat vanae laudis appetitum.

Cum [(35) 1Kb] quodam tempore apud monasterium suum, quod Volta nominatur, moraretur, et murus ecclesiae adhuc imperfectus consummaretur, contigit [Col. 0932D] ut quadam die dum ministri operis operi complendo insisterent, deambulatoria ubi stabant, retortis cum quibus ligata erant ex nimia vetustate ruptis, deorsum ruerent, cum quibus caementarii ex altitudine muri ad terram ceciderunt, et collisionis membrorum. . . . .



CAP. XXI.---De quodam mente capto sive daemoniaco sanato.

Alio tempore cum ex partibus Ultrajuranis Nantoatis, [Col. 0933A] de quo supra diximus, cum eo advenissemus, quemdam juvenem militem, nomine Mainerium, mente captum, a propriis servulis ibi adductum invenimus. Qui rejecta militia, omnique cura privata vel publica postposita, huc illucque miser nudus nisi teneretur oberrabat, incognitas voces emittens, sine cibo perseverans, et, ut talibus consuetudo est, nusquam tutam sedem, nullam habebat requiem. Misertus itaque homo Dei tantae calamitati, et condolens gratissimae juventuti, cum fratribus in terram ante altare sancti Petri prosternitur, psalmis insistit, patrocinia sanctorum cum litaniis requirit: deinde surgens ad vexatum accedit, aqua sanctificationis aspergit, bibere cogit, et sic recedere permittit. Post haec sancto recedente, ipse jam non infirmus, [Col. 0933B] sed sanus; non ligatus, sed liber; non coactus, sed voluntarius, Cluniacum usque prosequitur, gratias Deo et illi pro recuperata sanitate reddidit, voto charitatis munera piscium detulit, sicque ad propria rediit. Sequenti etiam anno eum ibidem requisivit, sed non invento, Silviniacum die qua sanctus obiit et ipse advenit; tristis et moerens ejus exsequiis interfuit, et quia vivo non potuit, defuncto pro sua liberatione iterum atque iterum gratias egit.



CAP. XXII.---De quodam muto sanato.

Abbas quidam religiosus de Brolio (Ebreuil) monasterio, nomine Girbertus, quemdam nepotem habuit militem strenuum, nomine Gauzfredum, qui ex multo tempore officium linguae amiserat, audiendi tamen efficaciam et prudentis senis memoriam, [Col. 0933C] quemadmodum de Zoe uxore Nicostrati legitur, non mediocriter retinebat. Hic per visionem admonetur ut ex aqua qua sanctus manus abluebat requireret, et eam bibendo deinceps effectum loquendi recuperaret. Qui mox familiares ministros advocat: utcunque sapit, utcunque valet, quae volebat manibus innuit, non sine magno tamen labore innotescit; et Silviniacum, quo sanctus tunc manebat, ad hoc obtinendum pro eo praedictus Girbertus dirigit, suasisque quibusdam viri Dei ministris, fidele furtum perpetratur, aqua latenter manibus ablutis subripitur, sub occasione etiam calice sancti Maioli ab ipso viro Dei signata altera aqua superadditur, et sic infirmo transmittitur. Quam accipiens mutatis prius vestibus in ecclesiam ingreditur, orationi incumbit: [Col. 0933D] deinde cum summa veneratione aquam sumit, et sumendo pristinae vocis officium mox ad integrum recuperat; loquitur, atque non jam manibus innuit, sed ex ordine quae viderat verbis enarrat et Deo gratias pleno ore, plena voce laetus proclamat.



CAP. XXIII.---De quodam parvulo vasculo a vino exinanito, et virtute sancti postmodum pleno reperto.

Omnipotens Deus remunerator et glorificator fidelium suorum, se in hac mortali aerumnosaque vita pro scire et posse glorificantium per sibi fidelis dilectique famuli Patris Odilonis in hacce convalle lacrymarum coram hominibus confitentis et glorificantis merita, inter alia plura praeclara prorsus atinde eum proficiscentem frater Adraldus aliquantuque [Col. 0934A] memoranda miraculorum signa, quoddam valde jucundum atque mirificum virtutis opus, hic etiam eum glorificando, operari est dignatus. De quo ne quisquam, quia illud scripto tradere succedentium memoriae suscepimus, dubitare queat, habemus et proferimus veracem fidelemque, quae hoc narrat, personam ad hoc astipulandum sic idoneam ut constet luce clarius, quia is qui hoc refert et hujus Deo dilecti Patris est monachus, et nomine proprio vocitatur Adraldus, atque ipse solus cum alio quodam laico homine hujus tunc rei gestae fuit conscius. Quodam siquidem tempore isdem vir Domini Odilo rediens a Francia, et Cluniacum totius religionis locum festinanter expetens, eidem jam dicto fratri apud quamdam ecclesiam, quae vocatur Tolonnis [Col. 0934B] (Toulon), cui obedientiae causa praeerat, estque juris monasterii quod vocatur Aurea vallis, commoranti, improvisus et insperatus supervenit. Quidam tamen ex fratribus beatum virum comitantibus, nomine Warnerius, ipsum Patrem comitesque parvo praecurrens spatio antecessit, et adveniens patrem Odilonem adesse nuntiavit. Qui jam fatus Adraldus miratus et obstupefactus, primo non credidit, post tristis et moerens, et quia susceptioni ejus non se praeparaverat, miserum se clamans expavit. Verumtamen confortatus in Domino resumpsit vires, et missis circumquaque pueris domus ad quaerendum necessaria, instabat, prout angustia temporis permittebat, praeparare quaeque erant tanti Patris susceptioni congrua. Inter haec dilectus Deo et [Col. 0934C] hominibus pater Odilo adveniens, ab eodem ipso fratre gaudenter admodum et jocunde suscipitur, amabiliter et affectuose exosculatur et amplectitur; sed tamen humilis et submissa querela et objurgatio de suo adventu sic insperato minime perdonatur. Sed ad haec isdem dulcissimus Pater dulci et suavi, ut sibi moris erat, alloquio coepit et se excusare et ipsi satisfacere, occasione temporis et loci dicens hoc contigisse, seque illuc nequaquam sumptuosum apparatum quaerere. Et quia ipso anno sterilitas vinearum nimis charum reddiderat vinum, ejusque nisi locupletioribus subtraxerat usum, providus et moderatus Pater ne fratrem gravaret, emere se vinum dixit, sed protinus eidem ipse ob hoc non leviter indignatus contradixit. Qua, inquiens, fronte, [Col. 0934D] hoc vos, domine, in domo vestra patiar agere? Ventum itaque ad prandium et cibis eidem Patri suisque omnibus largissime sufficienterque, prout discreto ordini eorum congruebant, appositis, vinum etiam de parvo singularique et pleno emptu vasculo profertur. At discretissimus Pater monachis scyphos geminari, caeteris vero semel praecipit dari. Sed statuta mensura exceditur, et absque ulla aestimatione chari pretii potus large omnibus praebetur. Postquam autem sumptae epulae mensaeque sunt remotae, succedunt grates et laudes charitativae refectionis a dulcissimi patris Odilonis gratioso atque mellifluo ore. Succedit igitur nox diei, et Pater Odilo inibi laxabat membra quieti. Mane vero facto, [Col. 0935A] lum prosequitur; sed ab illo redire jussus, mox ut domum suam subintravit vocato dispensatore, jussit eum citius quantum in vasculo remansisset vini diligenter considerare sibique renuntiare. Is itaque famulus et jussis obtemperans, curiosius vas aestimat offenditque contra spem, et (quod est dictu mirabile) plenum, quod credebat ex maxima parte exinanitum. Invadit formido hominem, et stupidus de hoc aliquandiu secum cogitationes versat, sed tamen reversus inventum indicat. Res fratri visa est auditu incredibilis, et hanc referens insanienti similis. Parvitas denique vasis, et numerositas multitudinis illud exhaurientis suadebat valde parum superesse in illo residui liquoris. Attamen itur, et oculorum fideliori ministerio res discutitur, et ita esse deprehenditur. [Col. 0935B] Tunc geminatur stupor misto timore talia [Col. 0936A] cernenti, quae nihil aliud prius illum dicere submonebant quam: Mirabilis Deus in sanctis suis. Vere enim mirabilis, vere omnipotens, vere misericors Deus in sanctis suis, qui in illorum munda et sincera mente augustissimum sibi palatium statuens, ibi residet, ibi regnat, indeque disponit multa et magna, et ait mirifica prorsus et non imitanda.

Multa similia si notarentur diligentius, de ejus possent describi virtutibus. Multum enim per Dei gratiam in talibus in occulto posuit, quae nunquam ad publicum venire voluit, et maxime in febricitantibus, quibus semper succurrebat calicis sancti Maioli signaculo, dicens talia non suis, sed ejusdem praedicti Patris fieri meritis, cum revera dubium non esset, discipulum in talibus cooperatorem esse [Col. 0936B] magistri virtutibus.



INCIPIT LIBER TERTIUS.
[Col. 0935]

[Col. 0935B] Itaque de his quae dum viveret gessit, pauca de multis diximus, sicut nos ipsi quaedam vidimus, et ab idoneis testibus alia etiam vera fuisse pro certo agnovimus: nunc de his quae post mortem per illum Dominus operatur, sicut veracium testium affirmatione comperimus, quae possumus, Domino annuente loquamur.



CAP. I.---De quadam puella insana, surda et muta.

In fundo Longovernis nominato, Silviniaco prope quatuor milliariis contiguo, erat quaedam miserabilis [Col. 0935C] mater quae filiam habebat tribus passionibus obnoxiam, insanam videlicet, surdam et mutam. Haec tertio admonetur in somnis a quadam satis formosa et jucunda persona, ut Silviniacum pergat, filiam secum deducat, sepulcrum senis (se autem ipsum esse dicebat) noviter sepulti requirat, et inter eundum videbit quid sibi contingat. Ter itaque per tres consequentes noctes, sicut diximus, admonita, dat fidem verbis et illo cum filia pergere coepit. Inter eundum vero, antequam ad locum destinatum venirent, portentum visionis compleri coepit. Nam quamdam praetereuntes silvam praedicto loco, Silviniaco videlicet, satis contiguam, filia ex multis annis surda et muta: Mater, inquit, mater, hinc audio magnos sonitus tintinnabulorum. Dicebat autem de [Col. 0935D] campanis monasterii quas audiebat. Hinc vero cerno simul et audio boves et sonitus collo pendentium cymbalorum. Mater, his auditis, signa visionis recognoscit, ad sepulcrum usque deducit, pro posse oblationem obtulit, gratias egit, deinde cum filia sana ad propria rediit.



CAP. II.---De homine surdo et muto liberato.

Succedit et huic aliud non dissimile miraculum. Nam de illis vastis Alpibus interioris Aquitaniae venerunt ad sepulcrum viri Dei duo juvenes, quorum alter erat surdus et mutus, sed ut curaretur ab altero fuerat adductus. Introgressis vero ad sepulcrum, qui sanus erat ex aqua qua beati Patris membra lota [Col. 0936B] fuerant dari sibi petiit, et accepta in auribus socii infudit, bibere coegit, et sic ad hospitium (erat enim vesperum) uterque secedit. In crastinum vero, qui pridem surdus et mutus fuerat, audiens et loquens cum oblatione in manu ad sepulcrum rediit, pro sua liberatione gratias plena voce reddidit, et sic ad propria repedavit.



CAP. III.---Item de alio muto.

Sub eodem tempore ex pago Bituricensi, quidam mutus advenit, qui, ut postmodum referebat, a septem [Col. 0936C] annis ex toto amiserat efficaciam vocis. Hic etiam ad sepulcrum de misericordia Dei praesumens accedit, ex multis annis, ut praediximus, perditam loquelam recepit, quid sibi contigisset omnibus enarravit et laetus recessit. Ad comprobandum vero utrum vera essent an non quae dixerat, cum illo quidam curiosi curiosum quemdam mittunt, qui diligenter haec a vicinis et veracibus testibus inquireret. Qui haec ita esse inveniens, se nobis obtulit assertorem veracem et idoneum testem.



CAP. IV.---De quodam paralytico simul et muto curato.

In pago Nevernensi, et in castro Dizetensi paralysis languor quemdam hominem ex una parte totum damnaverat, et sermonis loquelam penitus abstulerat. [Col. 0936D] Vicinorum itaque amicorumque nutu et auxilio ad memoriam sancti Patris accessit, membrorum sanitatem ex integro recepit, linguam ad loquendum dissolutam promeruit, Deo gratias egit, et sic ad propria repedavit. Erat vero pluribus notus, qui haec ita se habere suis affirmant assertionibus.



CAP. V.---De presbytero muto.

Et pago etiam Bituricensi et de castro Briodorensi presbyter quidam mutus ad sepulcrum viri Dei accedit, reddi sibi quod perdiderat humiliter prostratus in oratione petiit; sed dum diutius preces suas differri vidit, domum regredi studuit. At ubi pervenit, mox quod diutius quaesierat accipere meruit; [Col. 0937A] silentium in verba resolvit, et se haec promeruisse Domini virtute et patris Odilonis intercessione libera voce narravit. Hoc ita verum esse mercator quidam dives, nomine Salomon, et plures alii fatentur sua assertione.



CAP. VI.---De caeco illuminato.

Quidam senex ex toto privatus lumine, cum se deduci faceret a puero ad Patris sanctissimi urnam, antequam attingeret limen ostioli illius cryptae qua sanctus requiescit, lumen amissum recepit, ductoremque suum jam illuminatus et velox praecessit, atque in terram ante sanctum sepulcrum prostratus pro concesso sibi lumine gratias egit, et gaudens recessit. Erat vero tunc Sabbatum ante Ramis palmarum festum.



CAP. VII.---Item de caeca sanata.
[Col. 0937B]

Ex castello Lucii montis quaedam femina caeca ad limina sancti Patris est adducta. Quae diutius ibi persistens et in oratione perseverans, dum vidit quae petebat in longum sibi differri, jam desperata, ad propria cupiens regredi, ad sepulcrum iterum accedit et licentiam redeundi a sancto coepit cum lacrymis deprecari. Inter haec verba, profundaque moesti cordis suspiria, oculi male clausi aperiuntur, lumen ex insperato mox redditur, et ita domum propriorum, non aliorum oculorum intuitu revertitur.



CAP. VIII.---Item de alio caeco illuminato.

Alius etiam quidam veteranus Turonensis urbis indigena, oculorum privatus lumine, admonitus per visum, ductu cujusdam suae filiae sepulcrum sancti [Col. 0937C] Patris studuit invisere. Qui veniens ex aqua, qua sancti fuerant membra abluta, quaesivit et accepit, oculis tenebrosis infundi fecit, ut sibi redderetur lumen oravit. Et quia jam nox instabat inde recedens, hospitium et subsidia victus (erat enim pauper) requisivit, et nusquam invenit. Sine cibo itaque et hospitio totam noctem pernoctavit. In crastinum vero ad sepulcrum festinus rediit, statimque visum recepit, et laetus Deo gratias magnis clamoribus inclamare coepit. Erat autem ecclesia plena hominibus, presbyteris et clericis missam celebrantibus. Ad tale spectaculum omnes cucurrerunt, rei veritatem agnoverunt, cuncti in commune Deum benedixerunt, atque pro tam evidenti manifestoque miraculo simul cum paupere gratias egerunt.



CAP. IX.---De quodam insano ad mentem revocato.
[Col. 0937D]

In burgo Silviniacensi, quo sanctus requiescit, erat quidam mercator, nomine Rainaldus, qui propter diuturnum et gravissimum languorem penitus memoriam et sensum amiserat. Hunc fratres et parentes ad sepulcrum tanti Patris coeperunt deducere; sed ut signo sanctae crucis se muniret, vel pectus tunderet, non potuerunt suadere. Venientes itaque ad sancti Patris memoriam, quoddam oblationis munus pro infirmo super sepulcrum offerunt, et censum denominatum omnibus annis vitae suae persolvere se promittunt. Hoc itaque pacto, quem adduxerant amentem et insanum jam memoria valentem et ex integro sanum ad domum reducunt.



CAP. X.---De quodam paralytico.
[Col. 0938A]

In burgo Antissiodorensis civitatis quidam ruricola nomine Rainaldus manebat. Hic a renibus deorsum omnem vim membrorum amiserat. Auditis ergo virtutibus signorum quae fiebant ad sepulcrum tanti Patris, in plaustro se poni fecit, et ad limina sancta a fratribus et uxore duci praecepit. Qui veniens et ad sepulcrum sancti Patris accedens, ex aqua saepius dicta dari sibi petiit, languida membra lavit, et ut sibi sanitas redderetur devotus exoravit. Post haec paulatim dolor a membris abscessit, salus optata redit, et magis magisque de Dei praesumens bonitate et tanti Patris confidens intercessione ad propria se reportari fecit. Non multis interjectis diebus non jam vehiculo, sed firmis incedens vestigiis ad limina [Col. 0938B] sancta regreditur, pro reddita sanitate gratias egit, vota obtulit, suae curationis indicia omnibus manifestavit, et sic ad propria recessit.



CAP. XI.---De hydropico liberato.

In comitatu Flandrensi, et in burgo venerandi patris Otmari, quidam juvenis clericus nomine Geraldus manebat, qui hydropico morbo ita affligebatur ut neque cibum, neque potum sine magno dolore sumere valeret: ita venter intumuerat ut cutis supra modum extensa pene rumpi videretur; stare vel sedere sine maximo periculo non valebat, incedere etiam vix poterat. Et quid dicam? omnium membrorum officiis ita carebat ut melius sibi mortem quam ipsam miserrimam vitam optaret. Hic ergo nutu divino Silviniacum cum magno labore [Col. 0938C] advenit, ad sepulcrum sancti Patris se introduci petiit, ad orationem in terra procubuit, se de longe venisse fiebili voce conquestus, ut sanctus sibi misero opem ferret cum lacrymis rogavit. Nec mora, rivum concreti sanguinis ibidem, dum oraret, ab interioribus per os, videntibus cunctis, evomuit, et inde surgens, nutibus et verbis se sanum fore exclamavit. Ostendebat autem vestimento sursum collecto rugas cutis prius extensae, nunc vero inflatione recedente vacuas remansisse. His ita peractis, ad propria gaudens repedavit.



CAP. XII.---Item de alio hydropico.

Jampridem etiam quidam senex vulgaris, ibidem a simili liberatus fuerat morbo.



CAP. XIII.---De quadam contracta sancta.

[Col. 0938D] In extremo confinio. Augustodunensi Molinis (Moulins) est castrum super Aleris (l'Allier) fluvium situm. Ibi quaedam juvencula jacebat sub solario Ermengardis nobilissimae matronae. Haec ex multis annis membrorum usum ita perdiderat ut nec incedere, nisi portaretur, uspiam valeret. Haec igitur in somnis monita ut ad memoriam sancti Patris pergeret, a vicario ejusdem matronae nimiis clamoribus et importunis precibus extorsit ut se vehiculo imponeret et Silviniacum deduci faceret. Nec mora, dum illo pervenit, et ad sepulcrum sancti accessit seseque in orationem dedit, membrorum officia redintegrantur, et quae contracta venerat erigitur, cum ipsa Deo laudes ab omnibus qui eam noverant [Col. 0939A] redduntur. Post haec regredi illuc unde venerat coepit, sed nescio quo occulto judicio, antequam veniret ad extrema villae, iterum debilitatur. Iterum aliorum manibus ad sepulcrum reportatur, atque iterum Dei omnipotentis miseratione et patris Odilonis intercessione pristinae sanitati redditur; sed nequaquam ulterius extra villam egreditur, nec terminum suae debilitationis denuo transire conatur.



CAP. XIV.---Item de alia simili modo sanata.

Quidam mercator nomine Rainaldus ibidem apud Silviniacum degebat. Hic habebat filiam debilem cruribus, invalidam et ad supplementum doloris ex superiori parte corporis. Hanc itaque ad tumulum sancti Patris deferunt: at ubi delata est, mox se [Col. 0939B] erigere et paulatim incedere coepit, et tandiu ibidem stetit donec ex integro effectum standi vel incedendi promeruit.



CAP. XV.---De quadam paupercula simili modo curata.

Altera mulier paupercula ibi tunc aderat, similiter ex multo tempore toto corpore debilis, quae et ipsa eadem die in conspectu multitudinis vigorem obtinuit integrae sanitatis. Sanctorum enim apostolorum Petri et Pauli festivitas tunc advenerat et multorum populorum ibidem turba confluxerat. Qui videntes uno eodemque tempore haec tria supra scripta miracula fieri, repleti sunt stupore vehementi. Fit itaque ingens laetitia, currit per aures cunctorum miraculorum volitans fama. Hominibus promiscui sexus [Col. 0939C] ecclesia completur, diversis et immensis clamoribus concutitur. Psallebant monachi cum clericis in [Col. 0940A] jubilo, ad coelum usque populi voces dabant prae gaudio tantae novitatis stupefacti miraculo. Christus in sanctis suis semper mirabilis ab omnibus praedicatur, et quantum servus sibi fidelissimus de ejus gratia possit, certis indiciis manifestisque signis declaratur et cunctorum ore celebratur.



CAP. XVI.---De quodam captivo a vinculis liberato.

Quidam miserabilis a quodam perverso homine captus compedibus arctatur, et ut diligentius custodiretur arca recluditur, saxorum acervus desuper congeritur, seracula firmantur, et ita miser per longum tempus tenetur. Verum ille captivus in Deo spem retinens, de illis abditis tenebrarum Deum, cui obscura sunt manifesta, supplex exorat et patrem Odilonem intercessorem advocat ut se inde ejiciat [Col. 0940B] et liberum ire concedat. Inter haec verba suae petitionis, sentit et audit quamdam personam ad arcam accedere, et se inde ut exeat inclamare. Mox virtute divina saxorum acervus huc illucque dispergitur, seracula resiliunt, compedes solvuntur: et ita incarceratus liber et absolutus de tenebris ad lucem procedit, gaudensque ad sepulcrum sancti Patris quantocius venit, et quae sibi contigerant certis indiciis omnibus enarravit.



CAP. XVII.---De quodam mente capto sanato.

Alius quidam sancti Maioli monachorumque proprius ruricola, nomine Rotbertus, habens uxorem et filios, in amentiam totus versus fuerat. Hunc totis viribus repugnantem filii et parentes violenter ad memoriam sancti Patris adducunt, oblationem pro [Col. 0940C] eo offerunt, et mox mente et corpore salvatum domum reducunt.




[Col. 0939]
SANCTI ODILONIS EPISTOLAE.



EPISTOLA PRIMA. AD FULBERTUM CARNOTENSEM EPISCOPUM.
[Bibliotheca Cluniacensis, p. 349.]
[Col. 0939C]

Domino et venerabili sanctoque charissimo fratri et compresbytero FULBERTO frater ODILO salutem in [Col. 0939D] Domino.

Dilectissime vir, quid sibi vult quaestio prolata nobis a quodam vestro fideli clerico, placuit, ut ipse fatetur, paternitati vestrae, me, licet indignum, judicem fieri vitae vestrae, mandando mihi ut litteratim describerem vobis quid mihi videtur de vestra, quantum dici fas est, irreprehensibili conversatione. Sed oculi caligine caecitatis obtecti non valent perspicue intueri splendorem firmamenti et globos stellarum coeli. Splendorem firmamenti voco et stellam; stellam etiam matutinam te vocabo, Danielis prophetae usus testimonio: Qui docti fuerint, inquit, fulgebunt sicut splendor firmamenti. Et qui ad justitiam erudiunt multos, sicut stellae in perpetuas aeternitates. Vos enim, qui talis ac tantus estis, quem [Col. 0940C] nec quidem digne cogitare valeo, nostro debetis aestimari judicio? Nos enim, qui ignorantiae tenebris pressi, nosmetipsos non possumus dignoscere, justorum vitam nostro arbitrio nullomodo debemus aestimare. Vos omnis homo adeo laude dignum merito [Col. 0940D] judicat, ut plus de vobis mirari libeat quam aliquid dicere liceat. Obrueretur intellectus nostrae parvitatis pondere vestrae quaestionis, nisi esset in promptu recordatio divini sermonis. Ut enim daret exemplum fidelibus auctor vitae et salutis, ut ipse melius scitis, utpote vir omnia evangelicus, veniens in partes Caesareae Philippi interrogabat discipulos suos: Quem dicunt homines esse filium hominis? Et post pauca: Vos autem quem me esse dicitis? Non idcirco interrogat, quem nemo novit et quem nihil latet, veluti qui nesciat, sed ut praelatis Ecclesiae exemplum de se interrogandi praebeat. Et ideo unusquisque praepositus Ecclesiae a subditis debet exquirere cujus famae, cujusve sit opinionis; et si aliquid de se audierit, Deo, a quo si quid boni est, [Col. 0941A] habeat gratias et referat, ut de virtutibus in virtutem, ipso annuente, felici cursu perveniat, usquequo Dominum deorum in Sion videre queat; si vero sinistrum aliquid de se audierit, poeniteat, et de caetero sollicite emendare satagat. Sed et si vos movet exemplo doctorum de vobis interrogandi auctoritas, praedicanda a nobis est vestrae sapientiae claritas, vestrae fidei puritas, vestraeque industriae probitas: quippe quia caret omnino silentio veritas, sed ab homine idiota et sine litteris non potest praedicari Deo amabilis et in mundo odibilis. Haec de vobis nunc et alias, et in communi locutione, non aliqua fraude adulationis deceptus, non alicujus muneris, laudis, vel pecuniae cupidus retuli; sed, quod veraciter credo et quod ut fiat quam maxime opto, dicere [Col. 0941B] etiam non recuso, nec recusabo. Si autem me adulatorem judicaveritis, audite Scripturam: Fili mi, si te lactaverint peccatores, ne acquiescas illis. Non est tamen culpabile, si illos laudemus quos dignos laude credimus, dicente Scriptura: Laudet te alienum, et non os tuum. Si autem aliquis velit opponere quod Scriptura dicit: Ne laudes hominem in vita sua; et ego assentior, quia mortali vita vos mortuos existimo, qui ab Apostolo audistis: Mortui enim estis, et vita vestra abscondita est cum Christo in Deo. Et cum ipso et verbis et operibus dicitis: Si enim vivimus, Domino vivimus; si vero morimur, Domino morimur. Sive enim vivimus, sive morimur, Domini sumus. De caetero, charissime, ut quidam Sapiens ait: Omnia fugere poterit homo praeter cor [Col. 0941C] suum. Non enim potest a se quisquam recedere. Ubi cunque enim abierit, conscientia sua illum non derelinquit. Et apostolus Paulus: Nemo scit quae sunt hominis, nisi spiritus hominis, qui in ipso est. Dicerem tamen aliquid exhortandi gratia, sed quomodo debet docere indoctus, quem unctio spiritualis docet de omnibus? Sed illud reticem evangelicum: Adhuc unum tibi deest. Quid illud sit quamoptime nosti. Vale



EPISTOLA II. AD PATERNUM ABBATEM.
[Apud Acherium, Spicilegii tom. III, p. 381.]

Igne divini amoris fervido domno PATERNO, gregis Christi affectu paterno procuratori provido, frater ODILO cum domno episcopo Santio, omnisque [Col. 0941D] Cluniacensium pauperum congregatio, monastici laboris bravium a Christo.

Si cuncta circa vos sunt prospera et pacata, gaudemus et exsultamus, et ut semper de bono proficiatis in melius votis omnibus praeoptamus. Pro statu quoque regni ut liberetur ab incursione paganorum et a persecutione falsorum Christianorum, omnipotenti Deo supplices et continuas preces omni devotione cordis assidue offerimus. Et ut firmissima pax inter filios divae memoriae domini nostri Santii regis defuncti a Deo reformetur, et continuis orationibus et indefessis die ac nocte precibus exoramus, praecipueque pro charissimo nostro et visceribus totius amoris ac dilectionis domino Redimiro, de cujus [Col. 0942A] benignitate et probitate, morumque paternorum in cunctis repraesentatione, domnus episcopus, ipsi per omnia fidelissimus et devotissimus, tanta et talia ad nos veniens narravit, ut indissolubilibus vinculis charitatis ita nos ejus familiaritati et fidelitati colligaverit, quatenus nulla unquam oblivione ipsius memoria a nostris cordibus avelli possit in divinis obsequiis. Nam quotidie pro ejus pace et salute corporis et animae, post Matutinas recitamus omnes generaliter psalmum: Domine, quid multiplicati sunt. Et per omnes alias horas: Levavi oculos meos, ut Dominus eripiat animam et corpus ejus ab omni malo, custodiatque introitum et exitum illius, non solum in praesenti, sed et in saeculum saeculi. Rogamus praeterea ut hos missos, quos dominus Santius episcopus et nos [Col. 0942B] mittimus, usque ad sanctum Joannem conducatis. Vult enim domnus episcopus sua omnia quae ibi dimisit, secum habere. Argentum, ut opus quod in nomine ipsius et in nomine regis defuncti super altare sancti Petri coepimus, ad perpetuum memoriale sui, et supra dicti regis perficiat. Ornamenta vero divinis officiis consecrata penes se quandiu vixerit vult esse. Nam de auro quod ad nos veniens secum detulit, duas listas tabulae majoris altaris, dexteram videlicet et sinistram, quae destructae erant, sicut scitis, jam perfecit. Subteriorem vero quae remanet, et de vaccis quas apud sanctum . . . . .



EPISTOLA III. AD DOMNUM GARSEAM.
[Ubi supra.]

[Col. 0942C] Morum probitate regalia decenter sceptra regenti, domno GARSEAE religioni . . . . . . . ODILO cum grege Cluniacensium pauperum sibi commisso, firmam cum fratribus et amicis, omnibusque vobis jure subjectis pacem in Domino, ac de cunctis inimicis victoriam cum triumpho.

Gaudemus, et omnipotenti Deo gratias referimus, quod vos sublimiter et gloriose tam in sui dilectione et notitia quam in saeculari semper audimus crescere et proficere potentia. Sumus itaque ex indissolubili familiaritate et societate qua olim patri vestro probamur copulati, ita in vestra fidelitate devoti, ut pro vestra vestrorumque salute et incolumitate, atque de cunctis inimicis vestris victoria Deum exoremus assiduis precibus, poscentes ejus clementissimam [Col. 0942D] benignitatem, ut sic cuncta vestra secundum suam voluntatem nobiliter disponat, quod post praesentem gloriam et felicitatem, ad coelestia gaudia vos perducat. Praeterea, licet non sine rubore, pandere cogimur vestrae sublimitatis munificentiae nostrae inopiae necessitatem, qua jam per duos et eo amplius annos affligimur continue; nam generalis totius regni paupertas, famis quoque et inopiae nos opprimit calamitas, sicut et alios nostrae vicinitatis compatriotas: quod periculum ut evadere possimus, vestro adminiculo, si placet, perquam plurimum indigemus. Pacem et victoriam atque perpetuam vitam ut Dominus vobis concedat, tota nostra fraternitas et optat et orat. Vale.



EPISTOLA IV. AD MATRONAM R . . .
[Ubi supra.]
[Col. 0943A]

Nobilissimae matronae R. frater ODILO fideles orationes.

Mirarer, domina, valde cur me ignotum et immeritum toties salutationibus tuis laetificas, muneribus amplificas, nisi illam maternam bonitatem agnoscerem et in te sentirem, quae omnibus tam notis quam Ignotis, promeritis et immeritis, communis et aequalis esse solebat. Unde non ad mirandum, sed ad gratias referendum totus convertor, scilicet de [Col. 0944A] omnibus bonis quae tua charitas nobis et nostris semper solet impendere. Orationibus nostris fratrumque nostrorum per fratrem Luitfridum dignata es te commendare; in quibus scias devotissime te esse susceptam atque ascriptam, et non solum te, sed etiam charissimum amicum nostrum seniorem tuum A . . . . . . . . . ac dulcissimum fratrem ejus E . . . . . . . . de quibus semper bene audivi, et adhuc, Deo gratias, audio. Quos utrosque ut officiosissime ex nostra parte salutes, multum tuam rogo charitatem. Vale, et memor tui, nunquam immemor existas.




[Col. 0943]
SANCTI ODILONIS ABBATIS CLUNIACENSIS V DE VITA BEATI MAIOLI ABBATIS LIBELLUS.
(Bibliotheca Cluniacensis, pag. 279.)



PRAEFATIO.

[Col. 0943B] HUGONI [(36) 1Kb] et charissimo fratri ALMANNO, ODILO presbyter, in Domino salutem.

Cum residerem praeterito tempore paschali, in claustro Romani monasterii, pridie quam patris nostri Maioli superveniret solemnitas, unus e fratribus, nomine Joannes, qui, secundum sui nominis congruam interpretationem, Domini gratiae ditatus est munere, incoepit inquirere in quo volumine eadem nocte lectiones deberet adnotare. Ad quem ego: Consequens est ut in hujus patris memoria beatissimi patris Gregorii recitentur eloquia, quippe quia idem pater, dum advixit, eadem studiosissime frequenter et audivit et legit, et, cum libuit, de eisdem facundo sermone disseruit. Exempto post modicum vespertinali officio, ac praefinito diurnae servitutis [Col. 0943C] tempore, tam ordo quam necessitas invitabat nos ad stratum accedere. Eram tunc temporis lugens et deflens non modo damnum rei familiaris, sed et insolitae calamitatis et inauditae miseriae ingens [Col. 0944B] periculum, et, quod magis urgebat, totius patriae et omnium pauperum grande lamentabileque dispendium. Tanti vero discriminis tantique moeroris anxia cogitatio perplures jam me noctes insomnem reddiderat. Sed eadem denique nocte, cum solito more mordax cogitatio sensibus nostris importune se vellet ingerere, ut mihi a Domino deposceret consolationis auxilium, beatum coepi exorare Maiolum. Post paululum vero mihi suggerere coepit tanti patris dulcis memoria et quodammodo promittendo dicere ut, si animum in ejus laudibus occupare satagerem, coelestis consolationis praesidium quantocius procul dubio invenire possem. Idcirco, dilectissimi seniores et fratres, etsi non secundum magnitudinem sui, tamen secundum parvitatem intellectus [Col. 0944C] nostri, opus subjectum scribere curavi. Qualecunque etenim istud opus sit, ignis spiritualis sensus vestri ut examinet, discernat et corrigat, nostra fraternitas optat et orat.



INCIPIT TEXTUS LIBELLI.
[Col. 0943]

[Col. 0943C] Post apostolorum et evangelistarum sacrosancta, divina et salutaria documenta, ac victoriosissima et invictissima beatorum martyrum gloriosa certamina, tertio, ut ita dicam, loco, praestitit divina dignatio Ecclesiae suae nova solatia, luminaria videlicet amore ardentia, sermone lucentia. Apostolicos dico [Col. 0944C] sacerdotes et illustrissimos viros, humana scientia non vane, sed salubriter praeditos, divina sapientia refertos, per quorum spiritalem intelligentiam et in divinis litteris perspicacissimam indagationem legis umbra lucesceret, sermo propheticus, sui profunditate altissimus suique altitudine profundissimus, [Col. 0945A] spiritaliter intellectus ad lucem procederet, Evangelici quoque luminis gloria, virtus ac majestas totius mundi densissimas effugaret tenebras. Per horum etenim sincerissimam industriam apostolici actus exponuntur et commendantur fidelibus. Per horum devotissimum studium, beatorum martyrum triumphus Ecclesiae sanctae commendatur et meritum. Istorum namque fide, sapientia et praedicationis instantia susurrantium et oblatrantium contra fidem catholicam murmur compescitur et opprimitur, schismaticorum strepitus sedatur et os vana loquentium obstruitur, idolorum potestas destruitur, gentilium crudelitas superatur, philosophorum insania contemnitur, conspuitur et annullatur; omnium haereticorum falsitas, perfidia, infidelitas, [Col. 0945B] error et rabies veluti fetor fumosus, et fumus fetidissimus, ut nunquam et nusquam possit apparere, exsufflatur, et in nihilum resolvitur et exhalatur. Postquam tales et tantos viros, utpote cives suos, et Regis sui domesticos aula coelestis laetabunda suscepit, ex ipsa suprema coelestique republica, divina censura quarto loco ordine congruo parvulis Ecclesiae consulere voluit, ita ut gratiam, quam praestare dignabatur per sublimes et fortes, postmodum praestaret per humiles et innocentes et simplices. Deinde coepit monasticus ordo pullulare, et, ut verius dicamus, reviviscere; quem a beato Helia et Joanne Baptista novimus processisse, et ita per apostolicam et conversationem et vitam, et incrementa virtutum, et exercitia sanctorum spiritualium [Col. 0945C] Patrum ad nos usque gaudemus pervenisse. Per ipsos etenim et ab ipsis perfectissime adimpleta est perfectio illius unius ac specialis evangelici, imo Dominici praecepti: quod deerat illi adolescenti, de possessione vitae aeternae apud Salvatorem conquirenti, respondente sibi eodem Domino Christo ac dicente: Si vis perfectus esse, vade et vende omnia quae habes, et da pauperibus, et habebis thesaurum in coelo, et veni sequere me (Matth. XIX).

Inter hujus vero salutiferi praecepti intentissimos auditores et strenuissimos exsecutores, beatissimus pater, merito Benedictus et nomine, quasi quoddam sidus coeleste praeclarus enituit. Qui tantus ac talis, vita, moribus et miraculis exstitit, ut ejus ortum, vitam et obitum describendo sanctissimus papa Gregorius, [Col. 0945D] per omnia vir apostolicus et apostolicae sedis episcopus, testimonium ei praeberet, qui inter principales primates Ecclesiae insigne quoddam et principale privilegium et vitae et doctrina dignoscitur [Col. 0946A] obtinere. Processu vero temporis, post transitum videlicet supradicti piissimi patris, per beatum Maurum ejus discipulum omnis pene Gallia [(37) 1Kb] ejus institutionis et religionis suscepit exordium. Deinde per eum et eos quos ipse ad justitiam erudivit, per plurima temporum spatia, eadem religio ad cumulum perfectionis excrevit, eis ab hac vita decedentibus, justitia rarescente, nequitia crebrescente, et matre omnium bonarum virtutum disciplina tepescente, coeperunt studia Patrum piorum deficere, et sicut per religiosos et fervore sancti Spiritus plenos sanctae institutionis norma gradatim perfectionis accepit augmentum, ita per negligentes et desidiosos paulatim decidit in defectum. Salutaris igitur propositi perniciosa defectio usque ad tempus illud irrepserat [Col. 0946B] latitando, quo favente Willelmo Christianissimo Aquitanorum principe, beatae memoriae abbas, Berno nomine, in partibus Burgundiae, cespite Matiscensi, pago qui vocatur Cluniacus, monasterium coepit construere et, in quantum potuit, in eadem constructione elaborare studuit et piae devotionis affectum laborioso certamine ad laudabilem perduxit effectum. Hujus enim merito et exemplo, plures tranquillum portum monasterii requirentes convertuntur de saeculo. Ex quibus omnibus unum excipiendo recolimus et recolendo excipimus, quem ad salutem multorum provenisse comperimus.

Fuit vir ille, Odo nomine, vir per cuncta laudabilis, beatissimi Martini Ecclesiae Turonensis pontificis fidelis devotissimus, et ejusdem Ecclesiae clericus [Col. 0946C] et canonicus. Hic etenim vir honestus et humilis, admodum in regulari exercitatione edoctus, postquam supradictus pater ab hac luce discessit, ad regimen abbatiae multorum fidelium electione successit. Deinde qualiter ad culmen virtutum pervenit, studiis ejus narrantibus, Romanus orbis edidicit. Huic successit felicis memoriae, Heymardus nomine, beatae simplicitatis et innocentiae filius. Hic in augmentatione praediorum et acquisitione temporalis commodi adeo studiosus fuit et in observatione satis devotus. Hic et amissionem temporalis luminis et quidquid sibi adversitatis accidere potuit absque omni murmuratione et indignatione patientissime tulit. Hic etenim vir ob meritum patientiae simplicis et innocentis vitae tanto talique a Christo ditatus est munere ut, ejus tempore, [Col. 0946D] ad amorem monastici ordinis auctorem nostrae salutis beatum Maiolum dignatus sit accersere. In hujus vero conversionis obsequio, multum valuit venerabilis viri Hildebranni [(38) 2Kb] dulcis collocutio et [Col. 0947A] spiritalis suggestio. Hic cum esset ex prioribus Cluniensibus monachis, et ejusdem monasterii praepositus, bis invitatus ut officium abbatiae susciperet, sed noluit, quia semper plus obedire quam praecipere et magis subesse quam praeesse voluit. Putat me aliquis forsitan desipuisse idcirco quia, cum de beato Maiolo disponerem scribere, de superioribus me tanta contigit edixisse. Non enim quis credat fortuitu accidisse, sed de industria provide factum esse. Quidquid enim in superioribus de justis et sanctis hominibus diximus, totum in isto de quo loqui volumus, vel pleniter, vel ex magna parte redolere cognovimus.

Fuit vir iste, beatissimus pater noster Maiolus, praeclaro stemmate ortus ac nobilibus parentibus pervigili cura ad ipsa infantia nobiliter enutritus. [Col. 0948A] Procedente pueritiae tempore, addictus est ecclesiasticis studiis, ut imbueretur litteris spiritalibus. Superno igitur nutu et divina providentia actum est ut tam bonae spei puer tunc in divinis actibus arctius intentus esset, ut totum adolescentiae tempus sine periculo castitatis transigeret, et ita factum est ut, per totum vitae suae spatium decus in corpore suo retineret virgineum. Juvenili jam imminente aetate, altiora et potiora in divinis, acriora in humanis studiis et graviora non distulit attentare, et ideo per utramque exercitatus doctrinam non timuit accedere Lugdunensem ad aram [(39) 2Kb] . Deinde apud hanc urbem philosophiae nutricem et matrem [(40) 2Kb] , et quae totius Galliae, ex antiquo more et ecclesiastico jure, non immerito retineret arcem [(41) 4Kb] , Antonium, virum eruditum et prudentem, in liberalibus studiis habere [Col. 0949A] voluit praeceptorem [(42) 1Kb] . Postea vero multo magis exempla secutus Antonii illius magni et solius Christi discipuli, quam studia istius Antonii saeculari professione philosophi. Postea vero a supradicta urbe ad civitatem Matiscensem a proceribus patriae et civibus suis, videlicet cognatis et amicis invitatus veniens, ut erat vir religiosus, religiose aliquantulum apud illos manens, cujus vita laudabilis et admirabile studium non potuit latere supradictae civitatis episcopum [(43) 1Kb] . A quo humiliter invitatus, consultu clericorum et civium, ut in eadem Ecclesia non dedignaretur administrare archidiaconatus officium. Vir quippe, ut erat humilitatis gratia praeditus, parere non distulit quo sibi divinitus per ministerium pontificis imperari cognovit. Et, ut res postmodum [Col. 0949B] late patuit, totum illud negotium ad majoris utilitatis dirigebatur cumulum.

Suscepto denique tantae dignitatis officio, talem se exhibuit ut Deo placeret et mundo; non mundo in maligno posito, sed mundo per sanguinem Christi reconciliato Deo Patri. Habet enim praedicta civitas vicinum monasterium, quod multis videtur spiritalibus studiis decentissime adornatum, ad quod jam dictus senior, a patre monasterii et fratribus frequenter accersitus, cum quibus et frequens habebat colloquium et spiritale contubernium. Inter ipsa denique dulcissima colloquia et mutua sincerissimae charitatis obsequia, videntes fratres supradicti coenobii mentis intuitu ejus angelicam faciem, audientes cordis auditu mellifluam facundiam, [Col. 0949C] desiderabant ut eum possent sibi acquirere fratrem, quem postmodum habere merentur et patrem. Erat ad hoc intentus grex omnis Dominicus, sed ille senior Eldebrannus [Hildebrannus], de quo supra diximus, ut evenire posset elaborabat ardentius. Generabat jam in eo gratia Domini contemptum saeculi, secundum et votum fratrum supradicti coenobii. Quid plura? Deposito ecclesiasticae dignitatis officio, spreto mundanae nobilitatis supercilio, relicto saeculari et amicorum et parentum consortio, ut libere posset servire vero Regi Christo, totum se subdidit coelesti magisterio. Nec multo post condicto tempore, certo die ad monasterium veniens [Col. 0950A] officiosissime suscipitur, regulariter introducitur et, ut moris est, honorabiliter et charitative tractatur. Quam grande fuit gaudium inter fratres de ejus adventu, quam ingens laetitia, quam celebris exsultatio, non potest ad plenum noster edicere sermo. Deinceps adfuit ei ad contemptum mundi prompta voluntas, ad amorem Dei firmissima charitas, ad dilectionem proximi chara fraternitas, ad perdiscendum regularis observantiae ordinem nulla difficultas, et ad exhibendum non solum abbati, sed etiam fratribus obedientiae bonum celebris alacritas, et ad dandum omnibus exemplum regnabat in eo pura simplicitas. Qualis fuit ejus conversatio inter fratres in initio suae conversationis, apparuit ex affectu eorumdem fratrum, tempore celeberrimae [Col. 0950B] suae electionis. Non erat jam necesse ut aliquis eum ad observantiam regularem instrueret, quem, ut sanctus evangelista dicit, unctio gratiae coelestis de omnibus erudiebat (I Joan. II).

Coepit interea vita et doctrina tam perfecte clarescere ut in domo Dei laude fidelium omnium primum et praecipuum locum meruerit obtinere. Sic enim placuit Divinitati ut per diversos gradus humilitatis ascenderet ad culmen monasticae perfectionis, ut non jam ex aliis unus, sed inter caeteros et super omnes videretur praecipuus. Sexto namque anno, ut fertur, conversionis suae a saeculo, supra nominatus abbas felicis memoriae, domnus videlicet et pius pater, Haymardus nomine, cujus monachus beatus erat Maiolus cujusque monitis [Col. 0950C] et jussionibus tota mentis intentione et corporis possibilitate parebat semperque parere decreverat, coepit destitui in terra [interea] tota valetudine corporis et, quod sibi gravius erat, licet patienter ferret, amissione temporalis luminis. Et cum jam se ad occasum vergere praesciret et cognosceret se non posse diu tanti coenobii tantarumque spiritualium ovium curam gerere, de ordinatione coepit monasterii suique successoris electione cum spiritalibus et religiosis fratribus spiritaliter tractare, et cum tranquillitate animi patienter disponere. Facta est autem ab omnibus inquisitio, et ad quem omnium fratrum tendebat, ad domnum [Col. 0951A] scilicet Maiolum, pervenit electio. De cujus etenim electionis negotio, secundum granditatem sui dicere non sufficio, sed ut eloquio utar brevissimo, nec ibi nec alibi ad illud officium beato Maiolo nec potuit nec poterit praestantior inveniri. Quid plura? Electus advocatur, invitatus restitit, rogatus contradicit, adjuratus tremiscit, interdictus quiescit. Proinde laudes Deo referimus quoniam superavit contradictionis decretum obedientiae praedicabile documentum. Postremo a fratribus eligitur, a populo acclamatur, a pontificibus benedicitur, et a supradicto patre monasterii in loco sublimi celeberrime collocatur, et a fratribus officiosissime salutatur, et ab omnibus domnus et abba honoratur [(44) 1Kb] et colitur. Et non solum a suis, sed etiam ab omnibus [Col. 0951B] qui eum videre et cognoscere potuerunt, ultra omnes sui temporis homines omni honore et veneratione est habitus. De cujus ortu et vita, moribus, miraculis et obitu, majorum nostrorum dicta praeclaro famine prolata sufficiant. Illi vero qui de magnis maxima dicere potuerunt, clarissimos ejus actus et merita a Domino sibi collata magnifice descripserunt. Ego vero ultimus servorum illius servulus, non alia, sed ea quae ipsi praefati sunt, stylo paupere ac brevissimis distinctionibus capitulatim quoquomodo ausus sum adnotare, secutus Alcuinum [(45) 1Kb] , majoris Caroli imperatoris magistrum, sic et impar eo quantum peccator justo, illiteratus perito, fari nesciens facundissimo. Ille summi et incomparabilis viri et sanctissimi sacer otis Martini Vitam, a Severo Sulpitio [Col. 0951C] altissimo stylo descriptam, dictis plenioribus elucidatam, ad nostram nostrorumque similium destinavit notitiam. Sicut nemo post apostolos beatissimo aequatur Martino, ita et ego multum me imparem profiteor Alcuino. Dixit ille, utpote magnus, magna de magno; dicam ego parvus parva de magno. Dixit ille de suo Martino sicut de summo sacerdote et incomparabili viro; dicam ego de Maiolo, sicut de piissimo patre et abbate sanctissimo, praestantissimo viro et vere catholico.

Fuit igitur ille clarissimis natalibus ortus, et ex utroque parente gemina nobilitate coruscus. Hic, ad illuminationem multorum, ab ipso aeterno Lumine luminum, velut astrum persplendidum, humanae [Col. 0951D] conditionis destinatur ad ortum. Fuit enim ipse, nobilis ut erat, et nobiliter nutritus, et solerter eruditus. Et ut ab inferioribus ad altiora conscendere valeamus, erat vir jam dictus, saepe dicendus saepeque recolendus, ingressu gravis, voce sublimis, ore facundus, visu jucundus, vultu angelicus, aspectu serenus, in omni motu, gestu vel actu corporis honestatem praesentans. Omnium membrorum convenienti [Col. 0952A] positione decentissime comptus, omnium mortalium mihi videbatur pulcherrimus. Erat enim fide firmus, spe certus, gemina charitate refertus, sapientia clarus, intellectu mirabilis, consilio providus, robustus fortitudine, spiritalis scientiae assiduus cultor et charitativae pietatis verus amator. Replevit eum spiritus timoris Domini: qui, ut David propheta testatur, initium sapientiae (Psal. CX) esse dignoscitur, illius videlicet sapientiae, cujus claritate beatus Maiolus perfusus, coelestium beatitudinum meruit percipere munus. Hujus muneris lumine noster Maiolus accensus, cum pauperibus spiritu pauper voluit fieri, ut a rege coelorum regno coelesti mereretur ditari. Cum beatis mitibus studuit mitescere, ut cum ipsis posset terram viventium possidere. Cum [Col. 0952B] beatis lugentibus desiderabat filiorum suorum negligentias et totius mundi discrimina plangere, ut ad aeternam consolationem cum suis omnibus posset pervenire. Esurientibus et sitientibus justitiam, eamdem justitiam esuriendo et sitiendo studuit sociare, et cum ipsis in coelesti convivio epulari, semper et spiritalibus deliciis satiari. Studuit ut miseris misericors esset, ut cum beatis misericordibus misericordiam a Domino consequi posset. In quantum homo intentus assidue coelesti desiderio, divinam contemplationem justis meritis et jugi deprecatione meruit obtinere, ut cum beatis cor mundum habentibus dignus mereretur Domini visione. Et, ut verissime mereretur Dei filius vocari et esse, perfecte didicit esse pacificus, ut non tantum modo ad [Col. 0952C] possidendam animam suam haberet patientiam, sed ut omnes discordantes, ut potuit, ad concordiam revocaret et pacem. Propter justitiam persecutiones et passiones ab antiquo hoste et malis hominibus patienter didicit sustinere, ut beatus propter justitiam patientibus et spiritu pauperibus ad percipiendum et possidendum regnum coelorum posset fieri sociatus (Matth. V, 3-11).

Tribus supradictis adornatus virtutibus, beatissimus pater Maiolus, et octo ex Evangelio benedictionibus circumfultus undique, etiam quatuor cardinales disciplinas ferventi desiderio studuit acquirere et acquisitas operibus justis incolere, ut per prudentiam suam suorumque in antea provideret [Col. 0952D] salutem; per temperantiam, quae alio nomine vocatur modestia, temperamento justae discretionis modeste disponeret spiritalia injuncta sibi negotia; per fortitudinem diabolo vitiisque ejus valeret resistere, et resistendo, ipsum auctorem malitiae, decertando legitime, viriliter superare; per justitiam vero, quae per omnia genera virtutum diffunditur et earumdem virtutum condimentum esse videtur, [Col. 0953A] sobrie, et pie et juste vivendo (Tit. II), bonum certamen certando, cursum consummando, fidem servando, repositam sibi coronam justitiae ab ipso mereretur percipere (II Tim. IV), qui est omnium virtutum largitor et auctor, et ante omnia et super omnia Deus benedictus in saecula, cujus benedictionis largitas et clemens benignitas contulit nobis in munere quo tali tantoque frueremur pastore. In quo habemus exemplum quod sequamur, et in quo nobis apposita est forma cui imprimamur, sicut B. Gregorius de capite nostro Jesu Christo, Domino nostro, dicit, in cujus corporis propagatione beatus Maiolus, veluti sanissimum membrum, optimum locum meruit obtinere. De cujus vita et virtutibus animae cum quis audierit praescripta praedicamenta retexere, [Col. 0953B] curabit forsitan de miraculis visibilibus et corporalibus signis inquirere, quibus astipulatur et corroboratur fides illorum qui solent dubitare de meritis et praemiis electorum; quibus B. Gregorii verbis respondendum est: »Fides non habet meritum, ubi humana ratio probat experimentum.« Et ne quis dubitet de sanctitate ejus et gloria, discat ab eis qui eum visu et auditu noverunt qualiter vixit, qualiter docuit et qualiter plenus dierum, adornatus virtutibus ab hac luce discessit, et cum cognoverit eum fidelium attestatione sancte vixisse, recte docuisse, credat eum procul dubio ad sanctorum omnium gloriam Christo duce pervenisse. Quanta per eum Dominus et ante et post transitum ejus ostendere dignatus est miracula, [Col. 0953C] testantur volumina a doctissimis viris ordinata sensu catholico, calamo conscripta rhetorico et in quibusdam locis metro variata dactylico. Et quia Deus omnipotens nullum tempus patitur transire sine testimonio suae benignitatis, ad corrigendas negligentias nostrae fragilitatis frequenter renovat exempla sanctitatis. Sed et isto tempore frequentius solito contigit evenisse.

Inter omnes titulum sanctitatis praeferentes qui nostris temporibus effulserunt, beatus Maiolus praecipuus apparuit. De cujus honestis moribus et vitae honestae virtutibus, a nobis pro tempore pauca dicenda sunt. Ut vere fatear, fuit ad omnia utilis et per cuncta laudabilis. Erat enim honestas in actione, sobrietas in consuetudine, humilitas in prosperitate, [Col. 0954A] patientia in adversitate. Mansuetis erat affabilis, superbis terribilis, parcus cum debuit, diffusus ut decuit. Non diversus in habitu, non confusus in actu. Quantum ad hominem unus semper et idem. Devotus imitator sanctorum, et eorum maxime intentus auditor esse studuit, quorum servituti et disciplinis ad obediendum et serviendum se subdidit. Illam septenariam copulam ab apostolo Petro in ternario et quaternario numero ordine mirifico luculenter dispositam, non aure surda audiens audiendo addidicit, et, ut alii discerent, lingua ac manu perdocuit, ministrans in fide virtutem, in virtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis, in amore [Col. 0954B] autem fraternitatis charitatem (II Petr. I). Praeferebat etiam dialecticis syllogismis, et rhetoricis argumentis et omnibus ingeniis philosophorum omnium apostolicae simplicitatis praedicabile documentum, dicens cum Paulo: Ego enim didici, in quibus sum sufficiens; scio et humiliari, scio et abundare. Ubique et in omnibus institutus sum, et satiari et esurire, et abundare et penuriam pati. Omnia possum in eo qui me confortat (Phil. IV). Tantorum doctorum et divinorum philosophorum sapientia perdoctus, et totius ecclesiasticae disciplinae eruditionibus et virtutibus illustratus, ut de Moyse Ecclesiasticus sermo loquitur: Factus est Deo dilectus et hominibus, et ideo memoria ejus in benedictione est (Eccli. XLV). Vere dilectus Deo et hominibus exstitit Pater [Col. 0954C] Maiolus, quia, per dilectionem Dei et proximi quam firmiter tenuit, Deo placuit et hominibus; ita studuit placere hominibus ut Deo non displiceret, ita Deo ut hominibus prodesset. Placuit Deo, bene vivendo et recte docendo. Placuit hominibus, pro posse spiritalia et temporalia eis beneficia exhibendo. Vere enim memoriam ejus in benedictione cognoscimus existere, dum recolimus et adhuc perspicue cernimus per eum et eos quos in Christo genuit aedificia fabricae coelestis excrevisse, crevisse et crescere. Et ut pace spiritualium artificum in eadem fabrica laborantium dicam, unus praecipue refulsit, qui nuper rebus humanis excessit, et qui plus omnibus nobis, laboravit, domnus videlicet et abba Willelmus [(46) 4Kb] , de cujus clarissimis actibus et vita laudabili et mirabili [Col. 0955A] conversatione parvitas nostra non sufficit quod sentit ad plenum referre.

Quam perspicue beatissimi Maioli ejusque discipulorum in benedictione existat memoria, respondeant monasteria ab ipsis alia a fundamentis constructa, alia de corruptione cum incremento virtutum ad meliorem statum reducta. Quantum vir iste, de quo loquimur, Deo placuit, per signa et miracula quae per meritum ejus Dominus operatus est, hominibus manifeste dignatus est demonstrare, dum multorum fidelium, ut fidelissima testatur relatio, multis diversis infirmitatibus constricti, etiam de de vita desperantes, ab eo visitati per gratiam Domini pristinae sanitati sunt redditi. Plures, oculorum detersa caligine, per meritum ejus clarius coeperunt [Col. 0955B] videre. Multi diversi generis febribus afflicti, praestante Domini gratia, ejus orationibus sunt liberati. Multi, ut ferunt, a veneno serpentium, morsibus luporum et canum, incursione et illusione daemonum per Dominicae crucis signaculum dextera ejus expressum meruerunt recipere salutare remedium. Multi, in periculis fluminum, ab ictibus fulgurum et caeteris incommoditatibus ejus sunt liberati intercessionibus. Aliquando candelae, vel negligentia cubicularii vel occasione alicujus eventus in noctibus ante lectum ejus exstinctae, ut testati sunt qui adfuerunt, divinitus sunt lumini restitutae.

Cum esset aliquando in monasterio sanctissimi martyris Dionysii, et nocturno tempore legeret, ut sui moris erat, ejusdem martyris et admirabilis [Col. 0955C] utraque lingua, utraque conditione philosophi, librum De principatu coelesti, gravi somno superveniente candela de manu ejus super libri paginam defluit. Accidit tunc quiddam mirabile et insolitum. Ignis, naturae suae officium prosequens, lignum [linum] [Col. 0956A] consumpsit et ceram, paginam dimisit illaesam. Si non ressuscitavit mortuorum corpora, sunt alia potiora et clariora quae per eum Dominus patravit miracula. Si anima plus est quam corpus (Matth. VI), multo major et excellentior est animarum ad vitam aeternam reparatio quam resuscitatio corporum ad vitae hujus aerumnas et pericula redeuntium. Quantos de morte animae et vitiorum voragine suscitavit et in vias vitae suo exemplo introduxit, eorum numerositas, soli Deo cognita, dinumerare non sinit. His et ejuscemodi virtutibus clarus Deo et hominibus exstitit charus. Multi catholici et honorabiles clerici, religiosi monachi et reverendi abbates venerabantur illum ut sanctissimum Patrem. Sancti et sapientes episcopi tractabant illum ut charissimum [Col. 0956B] fratrem. Ab imperatoribus et imperatricibus, regibus et mundi principibus senior appellabatur et dominus. Honorabatur a pontificibus apostolicae sedis, et vere erat eo tempore princeps religionis monasticae. Ille D. Caesar et Maximus Otto eum diligebat pectore toto. Diligebat eum ejusdem Caesaris conjux, diva Adaleida imperatrix Augusta [(47) 1Kb] , charitate sincerissima et devotione charissima. Diligebat eum eorum filius humili devotione, imperator Otto, affectu et non dissimili voto; Chuonradus, supradictae imperatricis frater nobilis et pacificus, ejusque Mathildis nobilissima conjux. Quanto frequentius faciem ejus cernebant, tanto amplius in ejus amore crescebant. Quid dicam de nobilissimo Henrico Burgundionum duce? Quid de Lamberto, illustrissimo viro et nobilissimo [Col. 0956C] comite? Quid de Willelmo? [(48) 1Kb] quid de Ricardo [(49) 1Kb] Aquitanorum et Normanorum fortissimis ducibus? Quid de Italicis principibus et marchionibus? Quantum illum Willelmus rector Provinciae [(50) 1Kb] coluit, vita illius et finis ostendit. Per ejus [Col. 0957A] quoque meritum et fidele obsequium beati Benedicti percipere meruit habitum.

Archeanbaldus [(51) 1Kb] etiam Silviniacensis loci provisor [(52) 3Kb] fidelissimus, inter suos clarissimus, et adjacentis patriae pater et pauperum tutor fortissimus, quantum et qualiter exstitit beato Maiolo devotus, supradictus multimode praedicat locus, ab eo et ante et post transitum semper dicendi patris aedificiis, et divitiis et diversorum ornamentorum speciebus ornatus et nobilitatus, ita ut deceret si tale quid fecisset aliquis ex regibus. Iste vero, qui nunc superest, honoris ejus haeres et nominis, bene tractat locum illum, nullum etiam infert habitatoribus damnum. Adeo magnificatus et glorificatus est beatus Maiolus, Domini praeveniente gratia, in conspectu [Col. 0957B] regum et principum, coram omni populo, ut possimus dicere de eo sine dubio, quod de Moysis Dei famulo Ecclesiasticus replicat sermo: Glorificavit illum in conspectu regum, et ostendit illi gloriam suam (Eccli. XLV). Hugo, rex Francorum, quoties [Col. 0958A] illum vidit, humili devotione suscepit et cum magno honore tractavit. Tempore vero suae vocationis, ad se venire rogavit ea intentione ut monasterium sancti Dionysii ejus consilio et adjutorio melius quam tunc erat ordinari posset [(53) 1Kb] . Ille sciens dictum a Domino: Reddite quae sunt Caesaris Caesari, et quae sunt Dei Deo (Matth. XXII); et illud Apostoli praeceptum: Deum timete, regem honorificate (I Petr. II), ad illud negotium peragendum, gaudens iter suscepit, usque ad locum Silviniacum pervenit [(54) 2Kb] , ubi, se Deo vocante, plenus dierum et sanctitate ex hac vita obiit, quinto Idus Maii, illucescente feria sexta, post celebrationem ipsius sacratissimae solemnitatis qua Christus Jesus Dominus noster, subacto mortis principe, ad dexteram [Col. 0958B] Patris ascendit et fideli suo Maiolo ascendendi post se iter ostendit. Post cujus transitum, supradictus rex Hugo, adventus sui praesentia et regalibus donis, exsequias ejus honoravit [(55) 1Kb] et tumulum, ubi praestante Domino multa patrata sunt et [Col. 0959A] patrantur miracula, et plurimis plurima praestita sunt et praestantur beneficia: quorum numerositatem et magnitudinem non sufficit per ordinem omnium nostrorum enarrare memoria. Sed ut brevissima utar conclusione, ad sepulcrum istius sanctissimi viri de quo loquimur et cujus vitam et merita charitati fidelium commendare nitimur, gratia et misericordia Christi a quacunque infirmitate detenti multi sanati sunt et sanantur infirmi. Ibi paralytici eriguntur et claudi, ibi febricitantes et caeci, ibi a daemonibus possessi mundantur, et nescimus cujus generis igne terribiliter et miserabiliter adusti liberantur [(56) 2Kb] . Et quisquis ibi devotus adveniens de quacunque necessitate fideliter auxilium expetit, voti sui compos effectus redit ad [Col. 0959B] propria sospes et laetus, praestante Domino nostro Jesu Christo, qui vivit et regnat in unitate spiritus sancti Deus per omnia saecula saeculorum. Amen.

Cum enim huic sententiae vellem finem imponere, in qua de beati Maioli vita et moribus fideli temeritate et humili praesumptione nisus sum aliquid dicere, venit in memoria memorabile quoddam praesagium, quod in genitore illius quorumdam fidelium relatione audiveram gestum. Quod, ut quidam referunt, isdem pater frequenter jucundo sermone solitus erat referre. Sed ego huic operi timebam inserere, ne alicui videretur incredibile. Postquam accidentia quaedam, quae temporibus illius evenire contigit, quibus praesagium illud apertissima ratione favebat, recolere coepi, indubitanter inde [Col. 0959C] aliquid dicere disposui. Sed insolitae rei nova materies contradicebat incipere, quod ob granditatem sui timebam me non posse perficere. Et cum haec cogitarem, dicebat ipsa mea cogitatio mihi: Tam idonee poterit quis referre ingenio alicujus viri boni delusam crudelissimam rabiem lupi, sicut ille retulit mansuetudinem et obedientiam leonis, qui scripsit Vitam B. Hieronymi divinae legis interpretis, doctissimi, eruditissimi et catholici viri? Imminente itaque tempore illo quo ab Hispaniae finibus ebulliens crudelissima Sarracenorum ingens multitudo per iter navale ad terminos usque Italiae atque Provinciae pervenit et in utroque regno utriusque ordinis sexus aetatis hominum strages dedit; deinde monasteria destruens, urbes, vicos villasque depopulans et sic [Col. 0960A] per Alpes Julias usque ad juga Penninarum Alpium rapido cursu pervenit, ibique impietatis suae frena relaxans, per multorum temporum spatia Christiani nominis populos diversis infestationibus et calamitatibus afflixit, alios occidendo, alios capiendo, alios bonis suis omnibus exspoliando, impietatis suae vota taliter tyrannica exercitatione complevit; inter caetera mala quae populus ille nefandissimus gessit, beatissimum Patrem Maiolum, a liminibus apostolorum redeuntem, fraude et insidiis cepit, rebus omnibus exspoliatum, vinculis alligavit, fame et siti afflixit. Ille vero divinitus absolutus, ad postremum pecuniis monasterii sui redemptus, de manibus illorum Domino protegente evasit illaesus, et ejus injusta captio expulsionis illorum et perpetuae perditionis [Col. 0960B] fuit occasio. Sicut vero, post passionem Christi, Judaei sunt a suis exsulati, ita, post captionem servi illius et fidelissimi ejus famuli Maioli, Sarraceni a finibus Christianorum sunt expulsi. Et sicut per Titum et Vespasianum, Romanorum principes, Dominus a Judaeis vindictam exercuit, ita per Willelmum illustrissimum virum [(57) 1Kb] et Christianissimum principem, meritis beati Maioli jugum Sarracenorum ab humeris Christianorum deposuit. Et multa terrarum spatia, ab eis injuste possessa, ab eorum tyrannica dominatione potenti virtute eripuit. Sed, his dictis, necesse est ut ad proposita redeamus.

Quae sunt quae proposuimus? Praesagium quoddam memorabile, favens accidentiis temporibus beati Maioli supervenientibus. Quae sunt illa accidentia? [Col. 0960C] Sarracenorum improvisus adventus, Christianorum afflictio, monasteriorum et urbium destructio, ipsius beati Maioli captio, redemptio, et liberatio [(58) 1Kb] , et ejusdem ferocissimae gentis a Christianorum finibus, Christo auxiliante, dejectio. Quod vel quale est illud praesagium memorabile? Praecessit enim crudelissimam infestationem Sarracenorum rabies inaudita luporum in illis maxime partibus, in quibus post transitum maris totus Sarracenorum efferbuit impetus. Diximus pro modulo qualiter liberata est fidelium multitudo a Sarracenorum persecutione, dicamus pro posse quo ordine liberata est patria a luporum infestatione. Fuit eodem tempore quidam miles in illis partibus, nomine Folcherius [(59) 1Kb] , in armis strenuus, jure haereditario caeterisque bonis et divitiis ditissimus, [Col. 0961A] et, ut de nobilissima ejus prole diximus, ex utroque parente gemina nobilitate coruscus, vir magni consilii, prudentis sagacisque ingenii, pater videlicet istius sanctissimi Patris nostri, de quo loquimur, Maioli. In cujus possessione et affinitate supradicta rabies luporum excrevit quam maxime. In quorum horum, videlicet luporum, multitudine unus videbatur caeteris corpore validior, cursu velocior, ad dilacerandum crudelior, ad devorandum elatior in tantum ut humanorum corporum membra sua voracitate deglutiret integra. Tunc vir ille, audiens et videns quotidie talem pestem tantamque calamitatem excrescere, non modo suam, sed etiam aliorum necessitatem coepit intra se tractare et intensissime cogitare qualiter se suosque cives de tanto talique [Col. 0961B] periculo potuisset liberare. Tunc demum divino nutu admonitus, coelesti consilio confortatus, praecepit sepes erigere, caulas componere, arietes, oves et agnos in eas introducere, quod nullus eo tempore propter luporum rabiem ausus erat facere. Deinde armis militaribus, lorica videlicet et galea indutus, desuper totus ovinis pellibus tectus, coepit nocturno tempore juxta caulas residere ovium.

Facta est autem in una noctium super easdem caulas ovium incursio luporum. Nutu Dei accidit ut lupus qui crudelior erat super virum praestolantem se irrueret; super dorsum ejus saltum dedit, utrosque pedes super humeros ejus posuit, coepit circumquaque exquirere unde facilius arietem, qui non [Col. 0962A] aderat, posset exstinguere. Guttur et collum inveniebat lorica munitum, caput galea tectum, corpus regio septum munimine; nulla parte potuit illum nocere. Vir ille, statim utrasque manus extendens, lupi pedes ambos arripiens, fortis ut erat, fortiter lupi membra suis membris astringens, concito cursu ad socios rediens, quibus diu exspectantibus et tali agone dubitantibus offertur eorum obtutibus magnus pro magno munere lupus. Servatur vivus in crastinum, praesentatur hominibus, quibus fuerat semper infestus. Occiditur, dilaceratur, et inter ejus viscera humanorum corporum inveniuntur integra membra. Occisus trunco suspenditur, et dum unus occiditur, omnes alii ab illis finibus effugantur. Si quis haec prudenter intelligi voluerit, aliquid spiritale inde [Col. 0962B] conjicere poterit. Per luporum rabiem ego credo denuntiatam Sarracenorum saevitiam. Per illum virum in laico habitu in multis laudabilem, qui lupum delusit et deludendo occidit, filium et intelligo praemonstratum, qui lupo invisibili, antiquo videlicet hoste, Christi virtute superato, cum suis omnibus vitiis et illusionibus spreto, coelesti virtute et spiritualibus armis subacto, multorum fidelium animas, de potestate ejus, exemplo, doctrina et meritis suis eripuit, et in viam salutis, vitae, et veritatis et justitiae introduxit. Ipso praecedente, comitante et subsequente, qui est via, veritas et vita, Dominus videlicet Jesus Christus, qui vivit et regnat Deus per omnia saecula saeculorum. Amen.




[Col. 0961]
SANCTI ODILONIS HYMNI QUATUOR IN VIGILIA BEATI MAIOLI.
(Bibliotheca Cluniacensis, p. 291.)



IN VIGILIA B. MAIOLI
[Col. 0961C]


Hymnus ad Vesperas.



   Victoris Agni sanguine
Dies sacratus hodie,
Fusus supremo lumine,
Gemina pollens lampade:

   Ecce paschale gaudium
Fulget per omne saeculum;
Magni Maioli transitum,
Vitam simul et meritum

   Pangat clerus et populus,
Maxime grex monasticus,
[Col. 0962C] Quo nil habuit dulcius,
Dum esset terris positus.

   Praecedit Christus patiens,
Maiolus illum confitens
Sequitur recto tramite,
Dei praeventus munere.

   Patriarcharum solidam
Fidem opere coluit:
Quod chorus vatum cecinit,
Fideli fide credidit.

   Ordinis apostolici
Sectando sacra dogmata
[Col. 0963A] Factus est pater inclytus
Ipse vir apostolicus.

   Cujus clara confessio
Coronatur martyrio
Decertando legitime,
Subacto mundi principe.

   Templum ipse virgineum
Pectus sacravit proprium,
Coelestis vitae nuntius
Recte vocatur angelus.

   Quorum gaudet nominibus
Pater noster egregius
His nos jungat in aethera,
Christi favente gratia.

   Cui sit laus et gloria
[Col. 0963B] Tollenti mundi crimina:
Cum Patre et sancto Spiritu
In sempiterna saecula. Amen.



Hymnus in Nocturnis.



Christe, cunctorum via, lux sanctorum,
Precibus sacris venerandi Patris
Magni Maioli populo fideli
   Gaudia pacis

Mitte de coelis, veniamque nostris
Largire culpis. . . . . . . . .
Adsit et nobis gratia perennis
   Spiritus almi.

Cujus protecti munere potenti,
Patrum exemplis meritisque celsis,
Pariter arctum mereamur altum
   [Col. 0963C] Scandere regnum.

Gloria Patri, genitaeque Proli,
Et tibi compar utriusque semper,
Spiritus alme, Deus unus omni
   Tempore saecli. Amen.



In Laudibus. Hymnus.



   Maiole, consors procerum
Regum Regi placentium
Inter coelestes aulicos
Divinitatis conscios,

   [Col. 0964A] Honoris privilegio
Coetu junctus monastico:
Sed et choris angelicis
Frueris aula luminis.

   Unde, Pater, nos respice
Pressos peccati pondere;
Depone gravem sarcinam
Leviga conscientiam.

   Hic fascibus depositis,
Mortis solutos vinculis,
Junge nos tuos servulos
Monachis praestantissimis

   Cum quibus nos perpetua
Possideamus gaudia,
Christi favente gratia,
[Col. 0964B] Per infinita saecula. Amen.



Ad secundas Vesperas. Hymnus.



Christe, cunctorum pariter tuorum
Palmitum vitis, Deus alme, nobis
Praebe Maioli celebrare tanti
   Festa patroni.

Quem tibi nostris placuit diebus
Pluribus signis meritisque dignis
Regibus coram hominumque turmis
   Glorificare.

Annuas istisque sic interesse
Gaudiis nos perpetuis et amplis
Pro reis gestis merito carere
   Ut nequeamus.

Quaesumus, Rector, pietatis auctor,
[Col. 0964C] Noster hic pastor tibi sit precator,
Quo tua nobis pietate cunctis
   Crimina dones.

Cujus in tanto pia vota festo
Congruit nobis jugiter canendo
Insuper Paschae tibi duplicatas
   Solvere laudes.

Trinitas, Deus unus atque summus,
Sit tibi, Rex, gloria sempiterna,
Qui regis tanta bonitate cuncta
   Omne per aevum. Amen.




[Col. 0963]
EPITAPHIUM ADALHEIDE IMPERATRICIS AUCTORE S. ODILONE
(Apud D. Pertz, Monumenta Germaniae historica, Script. tom. IV, pag. 633.)





MONITUM.

[Col. 0963D] S. Odilo, quintus Cluniacensium abbas, celeberrimus monasteriorum sui temporis reformator, Arvernis circa an. 962, natus, an. 995 Maiolo in [Col. 0964D] regimine coenobii Cluniacensis successit, et plurimis memoria dignis peractis, an. 1049 obiit.

Litteris sacris bene eruditus et assiduus librorum [Col. 0965A] Hieronymi lector, Odilo ejus exemplo [(60) 1Kb] Adalheidi imperatrici, quacum ultimis vitae ejus annis intima charitate conjunctus fuerat, anno 999 defunctae, epitaphium conscripsit, quo beatam ejus vitam et praecipua facta succincte exposita oblivioni eximeret, et, ut ipse fatetur, alium rei exigendae aptiorem ad vitam imperatricis scribendam incitaret. Non igitur vitae historiam integram et accuratam exspectes; sunt praecipua tantum feminae egregiae fata strictim recensita [(61) 1Kb] , opera pia enumerata [(62) 1Kb] , et ultimus vitae annus, quo auctor Adalheidam comitatus esse videtur, fusius tractatus [(63) 1Kb] , sed a viro qui omnia ista aut ab Adalheida [(64) 1Kb] aut praesens [(65) 1Kb] comperisse censendus est. Liber defuncta imperatrice statim scriptus, ab Odilone Andreae abbati et congregationi [Col. 0965B] Ticinensi, fortasse et reliquis coenobiis ab Adalheida fundatis, Paterniacensi et Saltzensi, transmissus est. Certe Saltzenses epitaphium noverant, cui saeculo XI medio [(66) 1Kb] librum alterum, miracula S. Adalheidis enarrantem adjecerunt [(67) 1Kb] . Et quare unum Paterniacum, ubi ipse cum imperatrice ultimo vitae ejus anno moratus fuerat, praetergrederetur? Accedit, quod codices epitaphii, quotquot reperiri potuerunt, textum trifarium praebent, quem ea ratione immutatum fuisse opinor, ut cum Odilo librum suum primo Ticinencibus obtulisset, eum secundis curis recognitum Paterniacum, et aliis parvi momenti correctis Saltziam mitteret. Ticinensis igitur codicis apographa exstant:

1) C. Oxoniensis inter Bodleianos n. 2690 (817, [Col. 0965C] Bodl. Sup. D. Art. 91,) signatus, membranaceus in folio saeculi XI, quo ipse anno 1827 usus sum. Complectitur Vitam Odonis abbatis Cluniacensis, credulitatem Odilonis, Odilonis Vitam Maioli, Petri Damiani Vitam Odilonis, Odilonis Vitam Adalheidis, cujus ultimae sententiae octo paginis excisis desiderantur, fragmentum Vitae S. Simeonis et sermones sex Odilonis [(68) 1Kb] . Textus in universum integer et bonus. Cui consentit.

2) C., olim S. Martini de Campis, quem Martinus Marrier, ejus coenobii monachus, tanta diligentia in Bibliotheca Cluniacensi Andreae Duchesnii nomen praeferente p. 353-362, expressit, ut ad instar codicis, qui hodie inter libros S. Martini de Campis bibliothocae regiae Parisiensi illatos desideratur, esse [Col. 0965D] videatur. Epitaphium Ottonis I et Heinrici II subjicitur. Editioni isti Chesnius notas paucas aspersit.

3) C. olim Vallicellensis jam inter regios Bruxellenses n. 7460 insignis, et

[Col. 0966A] 3*) C. olim S. Salvatoris Aquicinensis, jam bibliothecae Duacensis n. 792,---uterque Bethmanno referente multas sanctorum Vitas complexus, membr. in fol. maximo saeculi XIII,---ex antiquiore quodam fluxerunt, scripto jubente Attala filia Roberti regis et Constantiae, Flandriae comitissa, quae, monasterio Watinensi prope S. Audomarum constructo et Romae ab Alexandro II viduae habitu suscepto, Messanae obiit. Versus [(69) 1Kb] enim in fine Vitae Adalheidis hi leguntur:

Quo vixit more regina Adalaida Romae,
Odilo quae vidit abbas, quae scripta notavit,
Nobis haec Atala scribi jussit comitissa,
Exemplum vita sibi quo captaret in ista,
Nolle malum, sed velle bonum deducere seclum.
Regnet cum Domino semper laudanda virago,
Quae pravos vitat, justos imitarier optat.
[Col. 0966B] Librum Bruxellensem Bethmannus in usus nostros exscripsit.

Hi quatuor codices, paucissimis exceptis, inter se consentiunt, et soli omnium litteras Odilonis ad Andream praebent; a quibus reliqui omnes certis locis recedunt. Propius tamen ad Ticinenses libros alii tres, quos Paterniacenses vocare liceat, accedunt:

4) C. bibl. regiae Parisiensis inter Supplementa Latina n. 854, mbr., in fol. longiori saeculi XI, Vitas SS. Amalbergae, Hildulfi Trevirorum archiepiscopi, Adalheidae, Odiliae, Liutwini Treverici archipraesulis, Willehaldi [(70) 1Kb] , aliaque manu Albani et Celsi complexus, a Waitzo in usus nostros anno praeterito conversus est.

[Col. 0966C] 5) C. bibl. universitatis Wirtzeburgensis inter Theologos in fol. n. 34, mbr., saeculi XI, olim sancti Petri in Wissenburg, Vitae Adalheidae epitaphium Ottonis praemittit. Usus sum eo an. 1835. Ejusdem codicis lectiones docti Bollandiani saeculo XVII in schedas suas retulerunt, quas in cod. regio Bruxellensi n. 8978 hodieque haberi Bethmannus vidit.

6) C. bibl. Palatinae Vindobonensis inter historicos profanos n. 994, jam n. 622 signatus, mbr., saec. XI, paginis 1-3 epitaphium Ottonis, 3-26 epitaphium Adalheidae continet, locis aliquibus adrasum, quod in usus nostros converti fecit Chmelius noster.

Ab his iterum lectionibus nonnullis et libro Miraculorum addito codices Saltzenses recedunt:

[Col. 0966D] 7) C. olim SS. Mauritii et Germani Spirensis, cujus apographum in usum doctorum Bollandianorum saec. XVII confectum Bethmannus in codice regio Bruxellensi n. 8976 reperit, et aeque ac proximum [Col. 0967A] exscripsit. Ultima codicis inde a voce capitis 22 fulgorem exciderunt.

8) C. olim Bodecensis in Westfalia apographum Bollandianum in bibl. regia Bruxellensi n. 8977 signatum, et

9) C. olim S. Magni Ratisponensis a Canisio in Lectionibus Antiquis tom. V, II, p. 395, et edit. alterius tom. III, I, p. 73, expressus, textum minus purum exhibet, quem Leibnitius in SS. Brunsv. I, 262 sqq. repetivit. Ultimo nominandus venit

10) C. Einsidlensis, mbr., saec. XV, ab Hartmanno [Col. 0968A] Annalibus Eremi an. 1612 subjectus, qui cum Canisii textu plurimum consentit.

Breve Vitae et Miraculorum excerptum sub titulo Vitae sancte Adelhaydis 4 foll. in 8o Durlaci saeculo XV prodiit.

Optimis his subsidiis ita usus sum ut, lectione codicum Ticinensium in textu expressa, lectiones Paterniacenses et Saltzenses, quae in omnibus septem exstant, singulis capitibus subjicerem, quae vero nonnisi in Saltzensibus aut uno alterove codice occurrunt lectionum varietati inseri facerem. Capitum divisionem in codice Vallicensi oblatam, rejecta Canisiana, retinui.



EPITAPHIUM OTTONIS MAGNI IMPERATORIS [(71) 1Kb] .
[Col. 0967]

[Col. 0967B] Hoc tegitur loculo divus et maximus Otto [1 1Kb] ,
Fortis [2 1Kb] in imperio, David ut [3 1Kb] tempore prisco,
Clarus ut ipse sophus Salomon et pacis amicus;
Obtat [4 1Kb] Ezechiae [(72) 1Kb] majori praeditus hic spe,
Ut pax eveniat, verum per saecula [5 1Kb] crescat.
Phase [6 1Kb] [(73) 1Kb] sat celebre fecisse scribitur, ecce,
Atque suas ferias primus sub sole Josias;
Illud non solum, sed mystica facta priorum,
Regna prius moderans, legum sacra jura reformans,
Ad lucem celebrat [(74) 1Kb] , mundum celebrando coronat.
Quod habuit melius umquam Germania tellus,
Felix Italia, tu cum muliere beata [(75) 1Kb]
Coepisti. Tumidum studiose rinocerotem [(76) 1Kb]
Et mitem reddit, qui plurima regna subegit,
Sarmatas edomuit, Christo servire coegit,
[Col. 0967C] Pellere demonium, crucis insignire triumphum.
Ungros [7 1Kb] debellans, victricia signa reportans,
Eripuit fidei sacrae vocitamine dignos,
Innumeros populos, diro [8 1Kb] discrimine pressos.
[Col. 0968B] Tu quondam domina [9 1Kb] felix et splendida Roma,
Praestitit Otto tibi pariter cum conjuge sancta,
Ut referas solito sceptrum mundi et diadema.
Tripudiat cunctus [10 1Kb] tanto sub caesare [11 1Kb] mundus;
Pax sublata perit, cum maximus Otto recessit.
Dum repetit [12 1Kb] Maius lugubres ex ordine Nonas,
Caesar ad aethereas rapitur pius Otto catervas,
Mauricio [13 1Kb] ducente suo sociandus in alto
Ipsi, cui [13 1Kb] cessit propriam, quam conspicis, aulam.
Conjuge [14 1Kb] tu celebris, tu namque propagine felix,
Laetatur mundus, cum nascitur Otto secundus.
Tertius imperitat; coelum jubilando resultat.
Sed nunc stemma tuum claro moderamine mundum
Protegit, agustat [15 1Kb] , ditat, sublimat, honorat;
Cui pater ille tuus, HEINRICUS nomine dictus,
[Col. 0968C] Cesserat hoc nomen, cui tu quoque cedis honorem.
Dum [16 1Kb] stabit rutilus eous et ultima tellus,
Pontus et astra poli, plangent te climata cosmi [17 1Kb] .


[Col. 0967] EXPLICIT [18 2Kb] .



INCIPIT [19 1Kb] PRAEFATIO [20 1Kb] IN VITA [21 1Kb] DOMNAE ADALHEIDAE [22 1Kb] .

[Col. 0967C] Domno ANDREAE [23 1Kb] venerando abbati, cunctisque fratribus sibi commissis, in suburbio Ticinensis [Col. 0968C] urbis, Domino et Salvatori nostro devote famulantibus, frater ODILO, Cluniensium [24 1Kb] pauperum cunctorum [Col. 0969A] peripsima [25 1Kb] [(77) 1Kb] , praesentis vitae prospera et sempiterna gaudia.

Epitaphium domnae nostrae Adalheidae, imperatricis Augustae, descriptum stilo paupere vestrae fraternitati curavi transmittere, ratum fore dijudicans, ut apud vos ejus continua recolatur memoria, cujus industria atque prudentia vestri monasterii a fundamentis creverunt aedificia, cujusque sustentamini [26 1Kb] larga continuaque [27 1Kb] munificentia. Non enim ad hoc tam grandem [28 1Kb] materiem vili brevique sermone [Col. 0970A] perstrinximus, ut ad laudem tantae virtutis atque nobilitatis oratio nostra sufficiat, sed ut aliquis inde vir adeo eruditus occasionem scribendi suscipiat, quatinus res eminens, eminentioribus enucleata sermonibus, imperatricum ac reginarum sonet in auribus, ut dum magna de magnis audierint, et eam [29 1Kb] de qua loquimur gressibus honestatis sequi studuerint, saltem per eas cura domestica vigeat, sicut per eam res publica longe lateque valebat.


[Col. 0969] EXPLICIT PRAEFATIO [30 1Kb] .



INCIPIT TEXTUS EJUSDEM LIBRI.

[Col. 0969B] 1. In hujus igitur aetatis nostrae temporibus cuncta disponens totiusque [31 1Kb] honoris et honestatis largitor Dominus, primo Ottone in sceptris feliciter agente, Romanae rei publicae in femineo sexu praestitit venerabile decus. Multorum etenim bonorum tunc accidentium atque virtutum, post Deum, auctrix [32 1Kb] divae celebrisque [33 1Kb] memoriae Adalheida extitit imperatrix. Quam cum memoriae succedentium scriptis commendare satagimus, timeo ne digne [34 1Kb] reprehendamur, ideo quia tantae nobilitatis atque virtutis materiem minus idonei paupere stilo explicare conamur. Quisquis [35 1Kb] nos reprehenderit, utpote reprehensionis [36 1Kb] dignos, sive propter incultum sermonem, seu propter rem noviter inceptam, et proter naturalis eloquii simplicitatem, sciat procul [Col. 0969C] dubio, sciat [37 1Kb] quia non invitavit nos ad hoc humanae laudis appetitus, sed verae et [38 1Kb] sincerissimae caritatis affectus. Si abhorrere vis, ut quippe merito debes, lector, nostri ingenioli rusticitatem, attende ipsius, quam commendare coepimus [39 1Kb] , mentis et corporis nobilitatem. Si enim vis exspectare [40 1Kb] virum tanta eloquentia vel sapientia praeditum, qui hujus feminae possit convenienter describere vitam, necesse est aut Cicero rethor revocetur ab inferis, aut Ieronimus presbyter transmittatur e [41 1Kb] superis. Si enim ille sanctus et incomparabilis in divina et humana sapientia [42 1Kb] , sacer Ieronimus, [Col. 0969D] fuisset istius augustae temporibus, si Paulam [43 1Kb] et [Col. 0970B] Eustochiam [44 1Kb] , Marcellam quoque et Melaniam, Fabiolam quoque et Blesillam, Laetam [45 1Kb] , et Demetriadem [46 1Kb] [(78) 1Kb] septiesque [47 1Kb] percussam commendare curavit libris et epistolis, commendaret utique istam haud voluminibus paucis. Si enim deest talis ut Ieronimus, aut aliquis alius liberalibus disciplinis adeo eruditus, qui possit digne tantae feminae mores et vitam describere, aggrediamur [48 1Kb] nos indocti, Deo juvante [49 1Kb] , pro posse [50 1Kb] .

2. Haec, regio ac religioso stemate [(79) 1Kb] orta, cum adhuc esset juvencula et sextum decimum [51 1Kb] aetatis suae [52 1Kb] ageret [53 1Kb] annum, Deo donante adepta est [54 1Kb] regale matrimonium, juncta scilicet regi Lothario, Hugonis ditissimi regis Italici filio. Ex cujus contubernio filiam habuit [(80) 1Kb] , ex qua Lotharius [55 1Kb] , rex [Col. 0970C] Francorum, Ludovicum [56 1Kb] regem genuit, qui sine liberis mortuus, regio more Compendio dinoscitur fuisse sepultus. Supradicto vero Lothario [57 1Kb] ante annum circiter tercium postquam domnam [58 1Kb] Adalheidam duxerat defuncto, remansit ipsa viduata viro, privata regno [59 1Kb] , destituta maritali solatio [60 1Kb] . Affuit ei persecutio mordax, quae solet purgare electos veluti aurum fornax [61 1Kb] . Affuit ei, ut vere fatear, nutu divino exterius corporalis [62 1Kb] afflictio, ne intus cremaret [63 1Kb] eam, utpote juvenculam, incentiva [64 1Kb] carnis libido. Voluit [65 1Kb] eam Dominus tot verberibus atteri, ne secundum sententiam apostoli Pauli esset [Col. 0970D] vivens vidua in deliciis mortua (I Tim. V, 6). Voluit [Col. 0971A] enim eam paterno affectu tot perpeti [66 1Kb] pericula, ne esset indigna illa filiatione [67 1Kb] , de qua loquitur Scriptura: Castigat Dominus omnem filium quem recipit (Hebr. XII, 6). Saepe enim [68 1Kb] inde gratias Deo referebat, et cum familiaribus fidelibus [69 1Kb] conferebat [70 1Kb] , quanta et qualia tunc temporis passa fuerit [71 1Kb] , et quam misericorditer eam Dominus de manibus inimicorum suorum liberaverit [72 1Kb] . Judicabat enim oportunius sibi fuisse, ut ad tempus temporalibus fuisset occupata anxietatibus, quam vivens in deliciis perpetuae mortis esset subdita legibus.

3. Postquam enim mortuus est Lotharius [73-74 1Kb] (an. 950), vir ejus, honorem regni Italici adeptus est quidam vir nomine Beringarius [75 1Kb] , qui habebat conjugem [76 1Kb] nomine Willam. A quibus indecenter [77 1Kb] innocens [Col. 0971B] capta, diversis angustiata cruciatibus, capillis [78 1Kb] caesarie [79 1Kb] detractis, pugnis frequenter agitata [80 1Kb] et calcibus, una tantum comite famula ad ultimum tetris inclusa carceribus (an. 951, April. 20); liberata divinitus, postmodum ordinante Deo imperialibus est sublimata culminibus. In ipsa enim [81 1Kb] nocte qua educebatur de carcere [(81) 1Kb] , incidit in quandam [82 1Kb] paludem [83 1Kb] . Ubi per dies et noctes sine cibo et potu mansit [84 1Kb] perseverans, auxilium a Deo sibi subvenire [85 1Kb] deposcens. Tali cum esset detenta [86 1Kb] periculo, venit quidam subito piscator navigio [87 1Kb] , deferens in navicula piscem qui vocatur sturio (Aug. 20). Quas cum vidisset [(82) 1Kb] , interrogavit quae essent aut quid ibi agerent. Dederunt sibi responsum, secundum instantem necessitatem satis congruum: [Col. 0971C] »Videsne quod hic humano consilio peregrinamur [88 1Kb] destitutae, et quod durius est, solitudine periclitamur et fame? Si potes, aliquid nobis victus impende; sin autem, [89 1Kb] solatium [90 1Kb] praebe.« Qui misericordia super eas motus, sicut ipse a quo mittebatur fuerat quondam super pauperes in deserto fame periclitantes Christus, dixit eis: »Nichil nobis adest ad victus necessaria nisi tantum piscis et aqua.« Habebat ignem secum, sicut solent illi qui piscationis exercent negocium. Accensus est ignis, praeparatus est piscis. Sumpsit cibum regina, servivit piscator et famula.

4. Dum haec [91 1Kb] agerentur, supervenit quidam clericus, qui ei [92 1Kb] fuerat captivitatis et fugae socius, [Col. 0971D] nuncians adesse exercitum militum armatorum; [Col. 0972A] qui eam cum gaudio accipientes, duxerunt [93 1Kb] secum ad [94 1Kb] quoddam inexpugnabile castrum [(83) 1Kb] . Postea enim consultu Italicorum principum, praeveniente gratia Dei, de solio regni ad arcem pervenit imperii (an. 962, Febr. 2). Haec enim Augustarum omnium Augustissima nominari et venerari est digna:

Nemo ante illam
Cervicosam Germaniam
Has cum suis principibus
Ottonem, regem nobilem,
Ex quo genuit filium,
Ita auxit rem publicam,
Ac fecundam Italiam,
Romanis subdidit [95 1Kb] arcibus.
Romae praefecit caesarem,
[Col. 0972B] Imperio dignissimum.

5. De nobilitate carnis satis dicta sufficiant. Nobilitatem vero mentis quomodo vel qualiter exercuit, mortalium nemo dicere sufficit. Sed ut pro modulo compendiose loquar:

Spe fideque certa, atque [96 1Kb] gemina pleniter caritate referta [97 1Kb] ,
Justa satis, fortis, prudens nimiumque modesta
Extitit, et vixit felix, dum secula rexit,
Auxilio Domini moderantis climata cosmi.
Prolata tamen Salomonis sapientis famine [98 1Kb] , huic sanctissimae conveniunt feminae: Manus suas, inquit, aperuit inopi, et palmas suas extendit ad pauperem. Non timebit domui suae a frigoribus nivis, omnes enim domestici ejus vestiti sunt duplicibus. Stragulatam [Col. 0972C] vestem fecit sibi, byssus et purpura indumentum [99 1Kb] ejus. Nobilis in portis vir ejus, quando sederit cum senatoribus [100 1Kb] terrae. Fortitudo et decor indumentum ejus et ridebit in die novissimo. Os suum aperuit sapientiae, et lex clementiae in lingua ejus [101 1Kb] . Consideravit [102 1Kb] semitas domus suae, et panem otiosa non comedit. Surrexerunt filii ejus, et beatissimam praedicaverunt, et vir ejus laudavit eam. Multae filiae congregaverunt divitias, tu supergressa es universas (Prov. XXXI, 20-29). Haec enim quae de ea dicimus, non modo auditu, sed et [103 1Kb] visu et experimento cognovimus. Multa ab ea salutis verba audivimus, plurima dona suscepimus. Saepe enim [104 1Kb] indigentes nummo, fecit esse [105 1Kb] divites auro; carentes enim [106 1Kb] [Col. 0972D] aliquando cottidianis sumptibus, fecit esse claros [Col. 0973A] honoribus. Haec [107 1Kb] ad decorem mundi, primi et maximi Ottonis, toto orbe famosissimi [108 1Kb] imperatoris [109 1Kb] , conjux, et ad multorum profectum [110-111 1Kb] imperatorum genitrix, illa meruit benedictione potiri, quam meruisse perfrui legimus Tobiam in ejusdem patris volumine, videlicet ut videret filios filiorum usque in terciam [112 1Kb] generationem.

6. Postquam enim [113 1Kb] augustissimus Otto universae carnis ingressus est viam (an. 973), augusta cum filio Romani imperii feliciter diu gubernavit monarchiam. Sed postquam divino nutu ipsius augustae meritis et industria solidatus [114 1Kb] fuerat Romani imperii [115 1Kb] principatus, non defuerunt viri iniqui, qui inter eos nisi sunt seminare [116 1Kb] discordiam. Quorum deceptus adulatione, recessit corde caesar a [Col. 0973B] matre. Si commendaremus litteris, quanta et qualia passa fuerit [117 1Kb] tunc [118 1Kb] temporis, derogare videremur speciem tanti generis. Non enim debemus perstringere stilo, quod cito sedavit humilis satisfactio. Filium diligens, auctores discordiae ferre non valens, secundum Apostoli praeceptum dans ad modicum irae locum (Rom. XII, 19), paternum decrevit expetere regnum (an. 978). Ubi a fratre, rege scilicet Chuonrado [119 1Kb] , et nobilissima Mahtilde [(84) 1Kb] ejus conjuge benigne et honorabiliter est suscepta. Tristabatur de absentia ejus Germania, laetabatur in adventu ejus tota Burgundia [120 1Kb] exultabat Lugdunus [121 1Kb] philosophiae quondam mater et nutrix urbs inclita [122 1Kb] , necnon et [123 1Kb] Vienna nobilis sedes regia.

7. Postmodum vero Caesar Otto, ductus poenitentia, [Col. 0973C] direxit legationem regi avunculo et sanctae recordationis patri Maiolo (an. 980), sub celerrima festinatione obnixius deprecans, ut gratiam matris, quam suis [124 1Kb] exigentibus culpis [125 1Kb] perdiderat, eorum interventibus [126 1Kb] promereri posset; orans iterum eos et [127 1Kb] obsecrans, ut [128 1Kb] quantocius possent una cum augusta matre Papiam [129 1Kb] ei studerent occurrere. Tantorum enim virorum usa consilio, apud Papiam [(85) 1Kb] tempore statuto [130 1Kb] occurrit mater filio (Dec.). Quo cum mutuo se cernerent, flendo et lacrimando, toto corpore solo prostrati, humiliter se salutare coeperunt. Affuit in filio humilis poenitudo, erat in matre liberalis [131 1Kb] remissio; permansit in utrisque de caetero perpetuae pacis indivisa [132 1Kb] conexio.

[Col. 0974A] 8. Non post multum [133 1Kb] vero temporis (an. 983.) unico orbata [134 1Kb] filio, cui successit [135 1Kb] tercius ex Graeca genitus Otto. Igitur reciduis [136 1Kb] diu afflicta verberibus, non possumus enarrare per singula, quot et qualia post mortem filii sibi successerunt incommoda. Licet illa imperatrix Graeca sibi et aliis fuisset satis utilis et optima, socrui tamen Augustae fuit ex parte contraria. Ad postremum vero cujusdam Graeci [(86) 1Kb] aliorumque adulantium consilio fruens, minabatur ei quasi manu designando dicens: »Si integrum annum supervixero, non dominabitur Adalheida in toto mundo, quod non [137 1Kb] possit circumdari palmo [138 1Kb] uno.« Quam sentenciam inconsulte prolatam divina censura fecit esse veracem. Ante quattuor ebdomadas Graeca imperatrix ab hac [Col. 0974B] luce discessit (an. 991, Jun. 15); Augusta Adalheida superstes felixque remansit. Perseverabat [139 1Kb] discrimina mundi lugens et deflens, curam tamen Romani imperii necessario gerens. Otto vero tercius, unici sui filius, a primatibus regni felicissime et honestissime educatus, nichil erga illam egit, nisi quod illam et illum decuit. Iccirco meritis aviae [140 1Kb] et industria [141 1Kb] primatum [142 1Kb] , Romanum [143 1Kb] adeptus est principatum (an. 996, Mai. 21). Ab ipsa enim aetate primaeva jam dicta imperatrix multa ab extraneis sive a [144 1Kb] domesticis fuerat perpessa, ut posset [145 1Kb] dicere cum Propheta: Saepe expugnaverunt me a juventute mea (Psal. CXXVIII, 1) et [146 1Kb] caetera. Dicebat enim saepe illud Apostoli [147 1Kb] : Existimo enim quod non sint [148 1Kb] condignae passiones hujus temporis ad [Col. 0974C] superventuram [149 1Kb] gloriam, quae revelabitur in nobis [150 1Kb] (Rom. VIII, 18). Si compatimur, et conregnabimus (II Tim. II, 12); et iterum: Si fuerimus socii passionum [151 1Kb] , erimus et consolationum (II Cor. I, 7). Multis bonum [152 1Kb] pro malo reddidit, et secundum Domini [153 1Kb] praeceptum, peccantibus in se ante solis occasum dimisit (Ephes. IV, 26). Nichil ex objectis injuriis sibi reservabat, sed totum Domino committebat, sciens [154 1Kb] esse dictum a Domino per prophetam: Michi vindictam [155 1Kb] , ego retribuam (Rom. XII, 9). Parcite, quaeso, quibus pepercit! Et dicamus pro tempore, quibus in adversitatibus quibusve studiis in prosperitatibus inservire contendit. Quot enim in primis cum caesare, deinde [156 1Kb] cum filio et filii filio, Ottonum [157 1Kb] videlicet augustorum et caesarum [Col. 0975A] Deo annuente possederat regna, tot ex propriis sumptibus ad honorem Regis regum condidit monasteria.

9. In patris vero, Rodulfi [158 1Kb] videlicet [159 1Kb] nobilissimi regis, et domni Chuonradi [160 1Kb] fratris regno [161 1Kb] , loco videlicet Paterniaco [(87) 1Kb] , ubi matrem reginam vocabulo [162 1Kb] Bertham [163 1Kb] [(88) 1Kb] , Deo in omni humilitate [164 1Kb] devotam, sepulturae tradidit, in honorem Dei genitricis monasterium condidit, et sanctissimo patri Maiolo suisque successoribus sua munificentia et fratris sui Chuonradi regis praecepto ordinandum, perpetuo commisit [165 1Kb] [(89) 1Kb] . Postmodum (an. 981) in Italia juxta Ticinensem urbem monasterium a fundamentis [166 1Kb] incepit et ad honorem Salvatoris mundi honorifice imperiali auctoritate et sua largissima [167 1Kb] [Col. 0975B] donatione perfecit, praediis et ornamentis amplissime ditavit [168 1Kb] , ac jam dicto patri [169 1Kb] Maiolo ordinandum regulariter tradidit [(90) 1Kb] . In Saxonia vero post discessum [170 1Kb] jam dicti rei publicae principis, cooperante unica [171 1Kb] sapientissima et prudentissima filia [(91) 1Kb] , sanctimonialium coenobiis plurima contulit dona.

10. Ante duodecimum circiter obitus sui annum (an. 987), in loco qui dicitur Salsa [(92) 1Kb] , urbem decrevit fieri sub libertate Romana [(93) 1Kb] , quem affectum postea ad perfectum perduxit effectum. In ipso etiam [172 1Kb] loco monasterium a fundamentis miro opere condidit, et ad honorem Dei et apostolorum principis, tertio imperante Ottone nepote [173 1Kb] suo in praesentiarum secum [174 1Kb] asstante [175 1Kb] , quarto decimo Kalendas [Col. 0975C] Decembris [(94) 1Kb] augustissime et devotissime a Wideraldo [176 1Kb] Argentinae civitatis episcopo consecrari [177 1Kb] jussit (an. 996, Nov. 18). Et ut majori auctoritate per succedentia [178 1Kb] temporum [179 1Kb] esset ille sacer locus subnixus [180 1Kb] , cum praefato caesare est etiam episcoporum conventus a saepe dicta et saepe dicenda Adalheida augusta, ipsius caesaris avia, convocatus. [Col. 0976A] In ipso vero [181 1Kb] monasterio claustrum monachis satis aptum praeparavit, et secundum regulam sancti Benedicti ordinare decrevit. Abbatem ibi praefecit nomine Eccemagnum [182 1Kb] [(95) 1Kb] , boni testimonii virum, humana scientia et divina sapientia doctum, quem in divinis litteris habere voluit assidue praeceptorem. Ipsum vero monasterium [183 1Kb] adeo ditavit et nobilitavit praediis, aedificiis, auro et gemmis, et [184 1Kb] vestibus preciosissimis, aliisque variis ornatuum supellectilibus [185 1Kb] , ut nichil deesset illo in loco Deo famulantibus. Quattuor [(96) 1Kb] quod [186 1Kb] supervixerat [187 1Kb] annos Creatori suo sua seque dando, pauperes Christi et servos sibi adquisivit amicos, ut cum [188 1Kb] temporalia deficerent, in aeterna tabernacula [189 1Kb] eam reciperent [190 1Kb] .

[Col. 0976B] 11. Cum igitur summis rei publicae fascibus implicata teneretur, variis miserorum et inopum anxietatibus subsidia praebere non dedignabatur. Cumque mirificis, ut imperiali dignitati congruebat, valeret [191 1Kb] corpus decorare indumentis et preciosissimis caput redimire [192 1Kb] gemmis, talibus nolebat se gravare [193 1Kb] implicamentis; sed aut pauperibus largienda decernebat, aut dominicae crucis vexilla [194 1Kb] et Christi Evangelia [195 1Kb] exinde adornari [196 1Kb] parabat [197 1Kb] ; sedula imitatrix sui existens Redemptoris, qui cum esset omnium altissimus, humanitatis abjecta perpeti [198 1Kb] non est dedignatus. Innumeris praeterea tam canonicorum quam etiam monachorum et sanctimonialium coenobiis, circumquaque per diversas orbis partes constitutis, plurima largiebatur beneficia [199 1Kb] , quatinus [Col. 0976C] Deo famulantium agmina ejus munifica dapsilitate recreata, liberius sibi reique publicae divinitus conferenda implorarent suffragia [(97) 1Kb] .

12. In cunctis enim quae gessit justiciae formam tenuit, communem liberalitatem servavit; credens eum procul dubio judicem futurum, quem et occulta non fallant [200 1Kb] et indecora offendant et honesta delectent [201 1Kb] . [Col. 0977A] Quapropter justicia cernebatur [202 1Kb] excelsa, liberalitate gratissima, beneficentiae opera locans super [203 1Kb] Christum, quem beatus apostolus ponit [204 1Kb] fundamentum [205 1Kb] ; intelligens prudenter fidem esse fundamentum omnium [206 1Kb] virtutum. Usa [207 1Kb] est ergo perfecta liberalitate, ut silentio, quantum valeret, opus suum tegeret [208 1Kb] et necessitatibus singulorum cuperet subvenire; quatinus eam non labia sua, sed Christi pauperum laudarent ora, ut jam in ea impletum [209 1Kb] videretur, quod beati Job voce profertur: Benedictio perituri in me veniebat (Job XXIX, 13). Diligenti illud consideratione perpendere studebat juxta ipsius vatis assertionem, ut ab ejus tecto nunquam [210 1Kb] vacuo sinu pauper exiret (Eccli. XXIX, 12); ut talibus intenta commerciis adquirere [Col. 0977B] valeret in terra viventium hereditatem supernae sortis [211 1Kb] .

13. Jam jamque ultimo aetatis suae anno (an. 999), cum [212 1Kb] non lateret eam, ut credo, exituram de seculo, pacis ut semper amica, pacis [213 1Kb] caritatisque causa paternum solum [214 1Kb] adiit, fidelibus nepotis sui Rodulfi [215 1Kb] regis inter se litigantibus, quibus potuit, pacis foedera contulit, quibus non potuit, more sibi solito Deo totum commisit. De caetero quam studiose, quam devotissime loca sanctorum curavit visitare, non est [216 1Kb] facultatis evolvere. In ipso quoque tempore monasterium Paterniacum adiit, quod [217 1Kb] ipsa ad honorem Dei genitricis, pro remedio animae suae matris ibi requiescentis, tam ex suis quam ex [218 1Kb] maternis rebus nobiliter [219 1Kb] condidit; et quod [Col. 0977C] tunc temporis in temporali necessitate fratribus ibi Deo famulantibus defuit, ut semper erat solita, manu largissima sumministravit [220 1Kb] .

14. Accidit [221 1Kb] tunc aliquid novum, quod huic operi judicavimus inserendum. Fatigata ex itinere non potuit more solito manu propria elemosinam dare pauperibus [(98) 1Kb] , et vocavit unum de fratribus qui vice sua nummos daret pauperibus. Ejus [222 1Kb] jussu ventum est ad pauperes. Excessit [223 1Kb] numerus pauperum denariorum numerum. Timuit minister minus habere quam indigentibus posset sufficere. Quid multa?


Affuit [224 1Kb] Augustae meritis virtus illius qui
Quinque [225 1Kb] ex panibus saciavit milia plebis.
[Col. 0977D] Multiplicatis [226 1Kb] denariis recesserunt pauperes cum munere laeti.

15. Egressa inde, locum Agaunensium petiit, ubi [Col. 0978A] rupes [227 1Kb] felicissima martyrum milia [228 1Kb] retinet corpora. Quanta cum devotione, quanta [229 1Kb] cum reverentia magni martyris Mauricii sociorumque ejus expostulavit suffragia? Quot gemitus [230 1Kb] ejus ibi fuerunt? Quot [231 1Kb] suspiria? Quot luctus? Quot [232 1Kb] lacrimarum flumina? Nunquam fuerunt, ut reor, ulla peccamina, quae tunc non mererentur aeterna remedia. Si enim respiceres augustae faciem, excedere diceres [233 1Kb] humanam effigiem; quam [234 1Kb] , si aliud aliquid labiis promeret, nichil aliud crederes, quam ut [235 1Kb] propheticum illud evolveret [236 1Kb] : Effundo in conspectu ejus orationem meam [237 1Kb] ; tribulationem meam ante ipsum pronuntio (Psal. CXLI, 3). Quae fuit maxima ejus tribulatio pro cunctis a lege Dei declinantibus caritativa compassio, ut posset dicere [238 1Kb] cum [Col. 0978B] Propheta: Defectio tenuit me pro peccatoribus (Psal. CXVIII, 53), et cum Paulo: Quis infirmatur, et ego non [239 1Kb] infirmor? [240 1Kb] (II Cor. XI, 29.) Ita deplorabat [241 1Kb] aliorum peccata, qualiter non possunt multi propria deplorare discrimina. Laetabatur in gravitate et profectibus praeteritorum; tristabatur cotidie [242 1Kb] in defectibus praesentium maximeque futurorum. Cum enim de futuris dico, prophetiae spiritum procul dubio eam habuisse denuncio. Adesset [243 1Kb] enim in sermone defectus, si non [244 1Kb] essem publico documento expertus.

16. Cum enim esset ab illo sacro loco egressura, et secum staret in angulo aecclesiae orationis gratia, quidam nuncius venit ad eam de Italia, Franconem Wangionensem [245 1Kb] episcopum nuntiavit [246 1Kb] Romae [Col. 0978C] fuisse defunctum [(99) 1Kb] . Et quia vir boni testimonii erat, domna augusta valde illum [247 1Kb] diligebat, sicut et omnes bonos diligere solita erat. Et statim ut ejus obitum audivit, ex familiaribus qui aderant unum vocavit, et ut pro eo [248 1Kb] Domino preces funderet [249 1Kb] humiliter rogavit, et quasi in excessu mentis ita exorsa est dicens: »Quid faciam, Domine, vel quid dicam de illo seniore nostro et [250 1Kb] nepote meo? Peribunt in Italia, ut credo, multi cum eo; peribit post ipsos [251 1Kb] , ut timeo, heu misera! augustae indolis Otto; remanebo omni humano destituta solacio. Absit, o domine rex seculorum [252 1Kb] , ut videam superstes tam lugubre dispendium!« Tunc videres [253 1Kb] augustam toto corpore solo [254 1Kb] prostratam, non minus crederes [255 1Kb] eam toto [256 1Kb] mentis adnisu coelo [Col. 0978D] intentam et quasi jam martyris Mauricii vestigia invenisse ac lacrimoso [257 1Kb] ore perlingere [258 1Kb] . Post [Col. 0979A] paululum vero ab oratione surrexit; munera martyribus, elemosinam dedit pauperibus.

17. Dehinc Genevensem [259 1Kb] adiit urbem, desiderans videre victoriosissimi Victoris martyris aulam. Inde Lausonam [260 1Kb] venit, ibique memoriam Dei genitricis devotissime adoravit. Quibus in locis a rege et ab episcopis, suis videlicet nepotibus, honorabiliter suscepta, devenit in vicum qui vocatur Urba [(100) 1Kb] . In ipso enim [261 1Kb] vico aliquandiu demorata, egenis supervenientibus et miseris quotquot potuit tribuit [262 1Kb] necessaria. Cum rege et [263 1Kb] principibus patriae pacis et honestatis conferens negocia; inde etiam sacris locis diversa et varia direxit donaria. Quae enim aecclesia, quae monachorum coenobia, sibi affinitate vel vicinitate conjuncta, quae [Col. 0979B] non mererentur [264 1Kb] habere [265 1Kb] donaria vel exenia [266 1Kb] ? Et ut pauca [267 1Kb] de multis dicam, in [268 1Kb] ipso tempore, quo instabat sibi dies supremus [269 1Kb] , beatissimum patrem Benedictum [(101) 1Kb] , licet exiguis, tamen propriis visitavit muneribus; necnon et beatae recordationis patrem Maiolum, coelesti gloria jam coronatum, quem, dum in hac mortali carne [270 1Kb] subsisteret, prae cunctis mortalibus in [271 1Kb] illo ordine diligebat. Non enim [272 1Kb] oblita [273 1Kb] Cluniacum, adeo sibi familiare coenobium. Ad restaurandum igitur beatissimi confessoris Christi Martini [(102) 1Kb] monasterium, quod non [274 1Kb] multo ante [(103) 1Kb] fuerat igne combustum, destinavit transmittere [275 1Kb] non modicum argentum, et ad honorem altaris partem [276 1Kb] unici filii sui Ottonis augusti clamidis [277 1Kb] .

[Col. 0979C] 18. Ut enim ad memoriam reducamus ejus dulcissima verba ad eum cujus mittebantur [278 1Kb] officio, ait inter caetera: »Obsecro, karissime, obsecro, ut ita alloquaris sanctissimum sacerdotem [279 1Kb] :« »Meo obsequio accipe, sacerdos Dei, parva munuscula, quae tibi delegavit Adalheida, servorum Dei ancilla, ex se peccatrix, dono Dei imperatrix. Accipe unici mei Ottonis Augusti clamidis partem, et ora pro eo ad ipsum, quem veste divisa vestisti in paupere, Christum.« In illo die, in quo de [280 1Kb] supradicto loco [281 1Kb] erat exitura, una eademque hora, nobis peccatoribus astantibus [282 1Kb] , et exemplum perfectae humilitatis reliquit, et prophetiae spiritum, non arroganter sed humiliter, se habere ostendit.

[Col. 0979D] 19. Erat quidam ibi in praesentia ipsius monachus [Col. 0980A] qui, licet esset indignus abbas vocitari [283 1Kb] , ab ea tamen putabatur alicujus esse [284 1Kb] momenti [(104) 1Kb] . Quem cum illa respiceret [285 1Kb] , et ipse eam esset intuitus, coepit uterque flere uberius. Dicam eam [286 1Kb] plus fecisse, quam si dicerem [287 1Kb] eam multos infirmos sanasse. Vestem enim satis incultam, qua erat indutus, humiliter apprehendit, et sanctissimis oculis et serenissimae suae faciei osculando inpressit, eique [288 1Kb] humiliter [289 1Kb] et cum silentio dixit: »Memento mei, fili [290 1Kb] , in contemplativis, et scias me non amplius te visurum [291 1Kb] corporalibus oculis. Cum enim [292 1Kb] humanis rebus excessero, orationibus fratrum animam meam committo.« Inde per iter, quo venerat, pervenit ad locum [(105) 1Kb] , ubi ordinante Deo decreverat sibi parare [293 1Kb] sepulchrum.

[Col. 0980B] 20. In ipso igitur ultimo sui temporalis cursus itinere [294 1Kb] erigebat se, in quantum valuit, super se, ut divinae contemplationi, spreto secularium turbine, libere posset insistere. Familiaris [295 1Kb] rei negocium erat sibi etiam importunum. Transegerat jam strenue [296 1Kb] Liae et Marthae satis laudabilem [297 1Kb] actum; optabat appetere [298 1Kb] Rachelis et Mariae desiderabile otium. Itaque [299 1Kb] lectionibus intenta, assidua [300 1Kb] orationibus, respuebat terrena, inhians tota mente coelestibus. Et si aliquis eam de secularibus negociis interpellaret, non ad hoc responsum dabat, sed apostolicum illud lugens in corde volvebat: Miser ego homo, quis me liberabit de corpore mortis hujus? Et secura de spe divinae retributionis aiebat: Gratia Dei per Jesum Christum (Rom. VII, 24.) Deinde edocta [Col. 0980C] coelesti magisterio, devenit ad locum, ubi ultimum [301 1Kb] spiritum erat redditura Deo. Instabat enim dies, in qua devotio annua agebatur pro filii sui Ottonis augusti memoria. Confluxerat ad eam ex adjacentibus locis, ut semper faciebant, pauperum plebes.

21. Erat ei consuetudo talis, ut in amicorum et familiarium suorum anniversariis spiritale donativum suis spiritalibus erogaret [302 1Kb] militibus, elemosinam dico Christi pauperibus. Erat autem [303 1Kb] indigentium [304 1Kb] multitudo ordinatim constituta in loco [305 1Kb] . Ad quos ipsa venit, et exemplo Abrahae patriarchae [306 1Kb] Deum inter illos esse non dubitans, humiliter adoravit; et oblita infirmitatis suae, super vires [307 1Kb] temptavit [308 1Kb] aggredi [309 1Kb] ; singulis manu [Col. 0980D] propria tribuit, et quos miserabiliores vidit, vestimenta [Col. 0981A] [310 1Kb] vel alia munuscula dedit. Finito isto spiritali negotio, a quodam venerabili archiepiscopo [(106) 1Kb] missas fecit [311 1Kb] celebrari pro filio. In ipsa enim nocte a [312 1Kb] febre corripitur, et per aliquot dies ingravescente mole infirmitatis, ad extremum usque perducitur [313 1Kb] . Adhuc autem [314 1Kb] pro posse intenta erat in oratione, et oculis desiderantibus Christum, nichil aliud dignabatur aspicere. Resumptis aliquantulum viribus corporis muniri se rogavit attentius mysteriis ecclesiasticis. Tum sacri olei unctione peruncta, sacramentum dominici corporis humiliter et devotissime adorando percepit, in quem semper speravit et credidit. Talibus deinde [315 1Kb] fulta praesidiis talique pasta convivio, dixit senioribus qui asstabant [316 1Kb] et clero, ut psalmos poenitentiales [317 1Kb] cantarent [Col. 0981B] et nomina sanctorum ecclesiastico more recitarent. Quo facto, cum psallentibus psallebat, cum orantibus orabat, usque ad illum locum, ubi Deum sibi adesse precabatur propitium. Erat autem nesciens [318 1Kb] cum sorore Moysi tenere tympanum et chorum, cum David chordas et organum; sed assumptis bene sonantibus cymbalis cum [319 1Kb] sequentibus agnum, tota jam versabatur in jubilum.

22. Anno igitur [320 1Kb] instante ab incarnatione Domini millesimo, desiderans videre diem unum nescientem occasum in atriis Domini super milia, dicebat saepe cum Apostolo: Cupio dissolvi et esse cum Christo (Philip. I, 23). Praestolans etiam in praesentiarum cum spiritali laetitia ejusdem domini Jesu Christi nativitatis [321 1Kb] festum, cum sextum [Col. 0981C] decimum diem solveret December felix [(107) 1Kb] , et ipsa, feliciter deposito carnis onere, evolavit ad purum purissimi aetheris fulgorem [322 1Kb] . Erat enim ei cum domesticis gravis jocunditas, cum extraneis [Col. 0982A] honestissima gravitas, in pauperibus vero [323 1Kb] infatigabilis pietas, in honorandis aecclesiis Dei affluentissima largitas, erga bonos perseverans benignitas, contra improbos [324 1Kb] liberalis severitas, in appetendis timor, in appetitis [325 1Kb] vigor, in prosperitatibus vera humilitas, in adversitatibus patiens longanimitas, in victu cotidiano sobrietas, in vestitu etiam mediocritas, in [326 1Kb] lectionibus et orationibus [327 1Kb] , vigiliis et jejuniis assiduitas, in dandis elemosinis una eademque voluntas. De nobilitate carnis nulla [328 1Kb] eam praepediebat elatio, nulla de [329 1Kb] bonitate [330 1Kb] sibi a Deo concessa ad se trahi [331 1Kb] poterat humanae laudis cupido. Nulla [332 1Kb] de virtutibus a Deo sibi concessis praesumptio, nulla de excessibus propriis dominabatur [333 1Kb] ei suasa [334 1Kb] desperatio; [Col. 0982B] nulla de honoribus, divitiis et deliciis [335 1Kb] mundi in ea [336 1Kb] principabatur ambitio; sed comitabatur eam in [337 1Kb] omnibus omnium virtutum mater discretio. Eratque ei in fide secura firmitas, in spe firma securitas, in [338 1Kb] dilectione Dei et proximi radix omnium bonorum principalisque [339 1Kb] causa virtutum caritas. Sed ut vere fatear, quanta [340 1Kb] et qualis fuerit ejus vita, clarescentibus ad sepulchrum ejus miraculorum prodigiis, virtus patefecit divina. Quae [341 1Kb] si describerentur ex ordine, proprio indigerent volumine; non enim possunt nostro explicari eloquio. Sed ne ex toto remaneant tecta silentio, prolixitatem loquendi vitando, brevi comprehendere placuit capitulo.

23. Ad sepulchrum ejus caeci amissa oculorum lumina [Col. 0982C] recipiunt, paralitici valitudinem corporum. Febricitantes sanantur ibi. Ex [342 1Kb] diversis infirmitatibus multi reparantur infirmi, gratia et miseratione Domini nostri Jesu Christi [343 1Kb] .



APPENDIX. LIBER MIRACULORUM [(108) 1Kb] .
[Col. 0981]


PROLOGUS IN LIBRUM SECUNDUM.

[Col. 0981D] Quia superiori stylo evidenter patet quanta sedulitate beatam Martham haec Dei ancilla imitaretur, oportet etiam aliqua supernae speculationis indicia [344 1Kb] [Col. 0982D] proferre, quibus sororem ejus Mariam perfectius assecutam possimus conjicere. Insuper facili intelligentia capere valemus, qualiter ipsa corpus suum, [Col. 0983A] juxta Apostoli praeceptum, castum et pudicum servando, templum Dei [345 1Kb] vivi [346 1Kb] promeruerit pleniter effici. Namque [347 1Kb] cum per omne vitae tempus regalibus divitiis et dignis suo generi facultatibus abundaret, carnem a primaevo viduitatis tempore cilicio edomans, atque mundanae gloriae culmen mentis despectu [Col. 0984A] conculcans, Christo soli, videlicet [348 1Kb] justitiae, per coelestis contemplationis desiderium in tantum astare cognoscitur, ut cum suavi voce Psalmistae concordaret, qui bonum suum non regni deliciis frui, sed Deo inhaerere conclusit.


[Col. 0983] EXPLICIT PROLOGUS.



MIRACULA EJUSDEM ADALHEIDIS REGINAE [349 1Kb] .

[Col. 0983B] 1. Quadam vero die (an. 994) cum ad refectionem corporis cum honorabili frequentia tam clericorum quam laicorum consideret, tamque [350 1Kb] purissimae epulae necessitati omnium satisfacerent, uti mos est sanctarum mentium, pro declinando favore alia foris ostendere et alia intus agere, ipsa simulata intentione edentis, cultrum manu diutius tenuit; sicque non ad suam voluptatem, sed ad aliorum voluntatem convivium protraxit, cum [351 1Kb] subito colore faciei cum mentis habitu permutato, ferrum de manu super mensam cecidit [352 1Kb] ; atque in hoc non insolentiae notam accidisse, sed mira quaedam per divinam revelationem se [353 1Kb] sensisse, cum suspirio innotuit. Omni vero turba, quid hoc portenderet, admirante nec quaerere praesumente, illa ad evangelicae [Col. 0983C] perfectionis decorem celavit multitudinem [354 1Kb] secreti dignitatem, solumque Augustensem episcopum, nomine Dudonem [(109) 1Kb] , sibi pro vitae meritis familiarem jugique obsequio inhaerentem, tali dignata est alloqui [355 1Kb] praefatione: »Nunc, Pater venerabilis, multa opus est [356 1Kb] consolatione, quia paries [357 1Kb] vestrae occidentalis matrinae ecclesiae lapsus est divina dispositione. Tanta vero jactura non magis vestrae prudentiae sollicitudinem ad restaurationem sui ingerit, quam pro vestra vexatione sive communi damno ecclesiae nostrae [358 1Kb] menti moeroris nebulam intulit. Sed simul consolari vos in divinitatis tranquillitate jubeo et persuadeo, quae sine mutabilitatis vicissitudine sola [359 1Kb] inaccessibile lumen inhabitans, omnia quodammodo moveri pro nostro [Col. 0983D] reatu permittit, sed plura [360 1Kb] ad integritatis statum ineffabili sua clementia reducet.« Praesul vero tam praesagio quam rerum damno perturbatus, tempus praefatae ruinae diligenter notavit, nunciumque pro experienda ratione reique veritate Augustam festinanter direxit; cujus relatione, casum contigisse et horam convenisse juxta Dei famulae praefationem, cognovit.

2. Alio quoque tempore huic praesagio simile prodigium ab ipsa patuit, quod tanto magis admiratione [Col. 0984B] extitit dignum, quanto et loco et tempore rei eventu fuerat diversum. Filius namque illius Romanae rei publicae princeps electus, dum uxorem [361 1Kb] Graecam in thalami consortium suscepisset, ejus pravo ingenio [362 1Kb] , deteriori consilio deceptus, regnum Graecorum conatus est adipisci. Igitur exercitu ex omni copia [363 1Kb] collecto, fines Italiae excessit (an. 982), atque ita regi Graecorum patrandi belli occasionem dedit, sibi vero suisque famae ac vitae contulit amissionem. Interim pia mater ejus die noctuque [364 1Kb] divinis cultibus insistens, felicis Annae [365 1Kb] devotionem [366 1Kb] procul dubio implevit, et juxta canonicam regulam omni diligentia exhibuit viduitatis obsequia. Quadam vero die devotionis [367 1Kb] studio pro unici filii salute totiusque regni statu [Col. 0984C] obnixius intenta, dum se vivam hostiam more solito, stans ante crucifixum, Deo mactaret, rapta in extasi humanis visibus aestimabatur praemortua. Ad se autem post horam reversa, quid viderit memori mente tenebat, fatumque praefatae pugnae in spiritali visu sibi praemonstratum, non rem dicendo, sed bonorum caedem condolendo innotuit. Ex his quidem signis patenter potest colligi quali puritate animi fulgeret, immo quanta libertate spiritus Christo serviret occultius, cui cum prophetis futura Dominus revelavit, cum patriarchis fidem roboravit, cum apostolis evangelii perfectionem edocuit, cum matyribus tribulationum tolerantiam tribuit, cum sacerdotibus ecclesiae curam indidit, cum virginibus sacris sanctissimae mentis sinceritatem auxit, familiarem sui [Col. 0984D] praesentiam cum monachis ostendit [368 1Kb] , cum apostolicis discipulabus, dico viduis a Petro et Paulo electis et religionis officio deputatis, in terris devotione praeditavit [369 1Kb] , in aeterna gloria sublimavit. Curationum vero in tantam gratiam per benevolentiae meruit operam [370 1Kb] , ut sicut egenorum inopiam elemosinarum largitate sublevavit, ita etiam infirmorum et debilium sospitatem potenti munere restauraret. Sed mirum in modum humanam cognitionem vitandae insolentiae causa fugiens, tanti [371 1Kb] muneris [372 1Kb] largitori [Col. 0985A] secreto mentis placere gestiens, aut [373 1Kb] omnino [374 1Kb] furtiva celeritate signorum efficaciam rapuit, aut si qua suorum scientiam praeterire non potuit, edicto egit [375 1Kb] , ne usquam levi sermocinatione dilatarent, illam nimirum sententiam gentium doctoris vigili sub corde revolvens [376 1Kb] [(110) 1Kb] : Gloria nostra haec est, testimonium conscientiae nostrae. Et quod ipse Dominus dextrae opus a sinistra celari praecepit [(111) 1Kb] , simplici prudentia in omni conversatione adimplevit. Tamen urbs super montem posita haud potuit esse omnibus [377 1Kb] occultata [(112) 1Kb] . Unius namque signi flagrantia ad nostram pervenit notitiam, cujus patrandi potentiam plurimarum virtutum docemur existere causam.

3. Quodam vero tempore cum coelesti meditatione [Col. 0985B] occupata in conclavi resideret [378 1Kb] omnisque arbiter [379 1Kb] excepto claudo abesset, villicus nomine Hicemannus [380 1Kb] fide et taciturnitate illi acceptus, pulchrorum malorum attulit munus. Quod serenissimo [381 1Kb] vultu, ut hilaritatis amica erat [382 1Kb] , accipiens, unum ex multis excepit, caeteros servatori hujusmodi rerum praesentari praecepit. Sed casu accidente pomum a manu longius prolapsum est; quod statim claudus reportare jussus, obsequium renuebat, quia scabella, quibus gressum [383 1Kb] simulabat, domina [384 1Kb] retinebat. Illo vero reluctante rationemque debilitatis rationabiliter pro inobedientia reddente, tandem sanctorum domestica [385 1Kb] ante venerabiles reliquias, quas [386 1Kb] in conspectu suo jugiter positas habebat [387 1Kb] , caput reverenter inclinavit, suosque [Col. 0985C] dominos secum velle, ut claudus ambularet, affirmavit.


Mox citius dicto surrexit claudus ab imo;
Parens obsequio, fit sanus corpore toto;
Et jussus tanti retinere silentia signi,
Gaudia prodebat; nec gratia tanta latebat.

4. Igitur eo tempore quo beata migravit a seculo, Herimannus dux Sueviae, qui fratris illius Chuonradi filiam in conjugium acceperat, hereditario jure res ancillae Dei ad monasterium [(113) 1Kb] pertinentes occupare volebat. Sed ipsa illi et cunctis in circuitu degentibus manifestis indiciis comprobat, quod nullum heredem praeter apostolos et eis servientes monachos relinquebat. Erat tunc temporis forte apud eundem ducem quidam recenter [Col. 0985D] visu privatus, qui olim arte flebotomandi edoctus, et ea causa beatae reginae gratia largius est usus. Quia vero illius beneficentiae nimietatem sanctitatisque claritatem experimento [388 1Kb] didicerat, [Col. 0986A] orandi studio ad sepulchrum ejus veniens, in adjutorium suum precibus et fletibus eam invitaverat. Cumque per omnem septimanam sacri corporis locum obsecrationis instantia frequentaret, una vice fessus et tristis super pavimentum residens, prae taedio languentis animae perfusus est somni humore. Tum illi sancta Adalheidis per somnium, admodum reverendo vultu ultra humanam speciem decora, manifesta apparuit; quare dominus ejus Herimannus privatas res apostolorum suae injustae ditioni [389 1Kb] usurparet, terribili voce quaesivit. Illa autem ignorantiam confitente, vel potius tyrannidem ducis adnectente: »Vide, inquit, ut, si nostris meritis sanitatem oculorum recipias, nostrae etiam legationis fidus interpres principem adeas, planoque sermone [Col. 0986B] hujusmodi pravitatem omnino deponere cum signo edoceas. Sin autem [390 1Kb] , me meosque dominos bissenos apostolos, totius scilicet judices orbis, proprium jus persequi, sciat, ultionisque inevitabili ictu sese cum suis flagellandum praediscat.« His [391 1Kb] dictis, statim homo evigilans, visionis et allocutionis memoria laetificatus, pedes recedentis usque ad sepulchrum est prosecutus; ubi toto corpore prostratus, tamdiu orationi deditus jacuit, quousque chorus monachorum missae officia celebravit. Ut vero primum cantor introitum inchoavit, caecus lumen recepit atque gaudia sua cantantibus commiscuit. Confestim miraculo per sonitum campanarum intimato, ab omni populo concurritur, homo recognitus inde miratur [392 1Kb] , Dei famula veneratur, [Col. 0986C] lucisque repertor, immo [393 1Kb] facturae confirmator [394 1Kb] , ab omni sexu et conditione conlaudatur. Post haec luminis adeptor testimonii legationisque injunctae non immemor, dominum suum gratulanti cursu revisit, quid in somno praemonitus foret [395 1Kb] explicuit, suique inluminationem testabatur [396 1Kb] divini examinis esse argumentum; si ipse aut aliquis potentum sive quaelibet persona ulterius in ecclesiastica beneficia gloriosae in Domino feminae praesumeret damnum inferre. Ita dux timore perculsus, quidquid injusto incepto contra Dei voluntatem in Dei famulae rebus desipuit, emendare curavit, addiditque praedicto monasterio praedium ad conficiendum sal utile, situm videlicet ad oppidum Marsile [(114) 1Kb] .

[Col. 0986D] 5. Dignum vero relatione nobis videtur, quomodo Heinricus [397 1Kb] rex, sancti [398 1Kb] Georgii martyris singularis cultor, hujus sanctissimae etiam viduae supplex fuerit [399 1Kb] adorator. Nam cum ad praefatum [Col. 0987A] locum adepto imperio venisset, forte contigit ut ibi posito lecto pausaret, ubi sanctissima anima carnis ergastulo soluta est. Itaque imperator tantae infirmitatis mole perculsus est, ut lecto surgere non valens, suorum diversa ingenia conquireret, quid de tanti tamque subiti doloris casu sentirent. Omnes quidem in [400 1Kb] una voce dicebant illius sacri loci reverentiam talis incommodi causam. Haec ipse secum diu volutans, et si quo alio modo venerandam Augustam offenderet retractans, et poenitentia ductus, ad sepulchri sacellum se portari jussit. Et quia illius merita sine apostolici decreto clerique consensu celebrari non licuit, praedicto in loco beatae Mariae oratorium se constructurum promisit, atque abbatem illius coenobii, sicut ipsa [401 1Kb] constituit, ab [Col. 0987B] imperatoria servitute absolvit [(115) 1Kb] .

6. Sub idem tempus (an. 1008) venit ad eundem locum quidam eques temerarius; qui dum pauperis cujusdam bene receptus hospitio esset, parvam ejus supellectilem diaboli instinctu male tractare aggressus est. Inter alias quidem injurias, quas hospiti suo ingessit, aves domesticas [402 1Kb] occidit, alienaque substantia fecit sibi praeparari [403 1Kb] cibaria. Magister vero domus in preces fletusque cum uxore profusus, rogavit in primis hominem parcere sibi per abbatem dominum suum; postremo per sanctae Adalheidis reverentiam imploravit deponere tantam proterviam. Ille procacitatis incepto perdurans, immo majora mala accumulans: Ego, inquit, vivus in hac nocte tui tuorumque dominor [404 1Kb] ; Adalheida vero mortua [Col. 0987C] impotens est tibi praestare tutamina. Nec mora, pro tanta calumnia superne flagellatus, dum male partum cibum festinaret sumere, coepit etiam manus et caetera membra mandere. Statim pro sui impotentia et furoris noxa ligatus, per ejusdem noctis spatium mentis et corporis durum pertulit vinculum. Sed cum prima luce manibus trahentium ad sepulchrum Christi famulae invite adductus, sanitatem sensuum in fratrum praesentia recepit, quia illa piissima offensionem, quam vindicabat potenter, postmodum poenituro indulsit liberaliter.

7. Quaedam sanctimonialis femina vocabulo Frowessa [405 1Kb] , cum a prima aetate claudicaret utroque pede, in proximo anno memorabilis transitus augustae sera laetificata est salute. Et quia hujus virtutis opinio [Col. 0987D] populares aures attigerat prima, totius plebis conventus effectus est admodum laetus, ac usque [406 1Kb] illius manibus crucem et cereum imponens, per diversas discurrendo ecclesias laudes celebravit deificas.

8. Nec hoc taciturnitate praetereundum esse videtur, [Col. 0988A] quod ob illius dilatanda merita cuidam ignoto homini contigisse dinoscitur. Qui dum per sylvam iter haberet quae rustico vocabulo nuncupatur Biwalt [407 1Kb] , forte ab equo juxta pascente usque ad oppidum Salsense comitatus est. Quam ob rem apud quendam potentem nomine Heimonem [408 1Kb] furti accusatus est, qui eodem tempore cum praedicto imperatore Heinrico illuc venerat. Ille de incertis certam sententiam proferens, jussit hominem miseris modis flagellari, spoliari, excaecari. Mox advena caecatus, levans ad coelum mentem et manus: Si ego, ait, furti dolique innocens immerito tanta mala perpessus sum, tu sancta Adalheida, redde mihi tuis precibus et meritis visum! Post haec cujusdam viri nomine Bennonis domo et cura receptus, post paucos dies lenito [Col. 0988B] dolore ad pretiosi thesauri thecam accessit, testificansque sui innocentiam, oculorum sanitatem recepit. Idem tamen medietate oculorum pupillae divisa, verae caecitatis postmodum ostendit vestigia.

9. Inter caetera vero donaria, quae sancto Petro [(116) 1Kb] contulit haec sanctorum domestica, existebat quaedam familia [409 1Kb] , pagi Nortgowe nuncupati accola [410 1Kb] . Quam dum quidam proterva praesumptione sibi suisque posteris mancipare temptaret, nulloque pacto repugnantem quis [411 1Kb] edomare sufficeret, unum istiusmodi generis Benzonem [412 1Kb] dictum incautius excaecavit apprehensum. Quem post aliquantes dies quiddam videre resciscens, denuo captivans, tandem altius omnem eruit visum. Nec mora, caecus cruento miserandoque vultu turpatus, adhuc crudo vulnere [Col. 0988C] monachos adiit, dominae suae venerabile sepulchrum petiit, rituque rusticae simplicitatis exprobrare coepit illi causam tantae calamitatis. Ergo non ante a fletu et planctu eam incusando cessavit, quam integritatem pupillarum cum lucidissimo oculorum officio, quod non inusitatum sed potius rarum a sanctis scimus, recepit.

10. Venit etiam de territorio Mettensi aliqua [413 1Kb] femina (an. 1038), cui divino nutu caecitatis increvit calumnia. Haec cum per diversa loca adipiscendae salutis appetitu discurreret, istius sanctae quaerere subsidia per somnia admonita est ab ipsa. Dum autem solam oculorum appeteret salutem, gratiam adepta est duplicem. Nam eodem tempore contigit [Col. 0988D] Chuonradum Romani imperii gloriosum principem cum thori regnique consorte Gisila advenisse. Cumque venerabilis regina mulierem illuminatam in praesentiarum cerneret, Deum bonorum auctorem dignis laudibus magnificans, sibique [414 1Kb] consanguineae augustae sanctitati congratulans, personam a beatitudine [Col. 0989A] ejus lumine visitatam in suae liberalitatis suscepit curam.

11. Fuit etiam in partibus Galliae potens comitissa, muti filii mater tristis effecta. Pro hac ergo causa dum plura circuiret devote monasteria, tanta virtutum opinione audita, sacrum locum desiderabiliter petiit, trium dierum spatio inibi orationibus operam dedit. Post haec a dono curationis [415 1Kb] prolixitate temporis desperata, cum ad propria redire disponeret, semet ipsam cum puero ante altare prostravit, quod ad caput vivifici corporis consecratum est. Mater vero lacrimabili prece intenta, se solam indignam et expertem fatetur, spe laetam venisse, sed tristem redire narrat. Puer autem [416 1Kb] interim subita soporis quiete solutus est. Qui transacta hora sponte sua evigilans, [Col. 0989B] laetus surrexit, matrem veste apprehendit, si hoc sepulchrum sanctae Adalheidae esset, prima voce quaesivit, quae sibi in somno apparens linguae vinculum resolverit. Eo modo matrona prae desperatione discessura, reliquum diei duxit illic in laetitia, et pro sospitate filii devota et grata, fratribus in sanctis suis Deum collaudantibus obtulit munuscula.

12. Quidam homo de Burgundia progenitus, ab utero matris ita exstitit claudus et curvus, ut plantae pedum ad nates, manus vero ad genua conglutinatae viderentur. Qui dum ab hoc infirmitatis incommodo per sancti Sulpitii [(117) 1Kb] meritum liberaretur, idem alia calumnia divino nutu vexari permissus est, ut dum hujus piissimae atque sanctissimae [Col. 0989C] feminae precibus curaretur, virtus praeclarissmi confessoris aequaretur. Contigit vero [417 1Kb] hujusmodi hominem apud praefati loci abbatem Gerbertum, piae memoriae virum, cum reliquorum egenorum turba degere, matutinisque laudibus in festivitate beati Petri apostoli vano auditu interesse. Namque malorum et bonorum immemor, etiam temporis et loci venerandi contemptor, coepit cum viris et feminis miscere verba turpitudinis, sicque cum stultorum conventiculis fecit impedimenta divinae laudis. Tum subito mira celeritate utraque brachia strictim in terga resilierunt, ambaeque manus ejus tanta vi in se reflexae sunt, ut disruptis digitorum nodulis, astantes maderent aspergine sanguinis. Nec tamen minori intus percussus est supplicio, utpote [Col. 0989D] arreptus daemone pessimo, sicque duplici poena devinctus, miserabili spectaculo totius populi movit fletus [418 1Kb] et planctus. Sed dum chorus monachorum Dei laudes per missam celebraret, omnisque plebs moestis modis sanctae Adalheidae merita precibus provocaret, tandem nodis brachiorum solutis, [Col. 0990A] adeptus est integritatem mentis et corporis. Ipse tamen post aliquantos dies mutus effectus, ad sepulchrum ejusdem beatissimae matris linguae recepit usus.

13. Temporibus vero tercii Heinrici [419 1Kb] imperatoris unius signi mirificus claruit eventus, per quem in sanctorum numero spiritalem potentiam illam verissima argumentatione agnovimus. Quidam vir nomine Burchardus [420 1Kb] , in ministerio Liudpoldi [421 1Kb] Magunciensis archiepiscopi [(118) 1Kb] fideliter degens, parentelae suae servili conditione cedit dominio venerabilis augustae. Cujus liberalissima [422 1Kb] benignitate donatum majoribus suis praedium hereditario jure absque ambigua lite possidebat, ideoque summa devotione donatricem dominam omnimodis venerari [Col. 0990B] solebat. Accidit autem, ut dux Alamannorum Otto de Swinvorth [(119) 1Kb] , licet justitiae aliarumque virtutum quam plurima exempla sectaretur, tamen insaciatae cupiditatis facibus accensus, praedictum praediolum, suae latissimae possessioni [423 1Kb] contiguum forte, more Achab vel potius Jezabelis, propriae ditioni injuste vendicare est aggressus. Ergo homo talem jacturam agrorum violenter, non legaliter [424 1Kb] perpessus, dum humanum praesidium contra tantae potentiae culmen desperaret, recolens animo liberalis doni privilegium, ad donantis dominae fideliter accessit patrocinium, cartulam quoque in praefatam possessionem conscriptam miserabili cultu afferens, sacratae tumbae imposuit; commodo sonitu campanarum querulosaque [425 1Kb] adclamatione dominam suam sibi dormientem excitare [Col. 0990C] se rustico more asseruit, fratrumque congregationem suum casum misereri [426 1Kb] ob [427 1Kb] solatium [428 1Kb] patronae piae incitavit. Igitur fraternae consolationis promissis delibutus, anchora spei in tantae adversitatis fluctuationibus domum rediit roboratus. Post haec vero praedicto duci gravissimae infirmitatis plaga percusso, beata Adalheida, tam severo quam honesto vultu, nocturno silentio apparens, horribiles minas infernalis incendii potenter indixit, nisi famulo suo injuste ablatum citius restitueret praedium. Princeps vero, tam sensatus quam venerabilis personae invectiva comminatione tremefactus, injuriam patientem calumniamque intolerabilem sustinentem festina legatione adduxit, eique amissae possessionis jus, exposita prius miranda visione et admodum tremenda [Col. 0990D] minitatione subitae mortis et perennis supplicii, prompto animo redonavit. Extemplo homo tanta damna expertus et talia [429 1Kb] commoda consecutus, domino Deo et sanctae Adalheidae condignas grates referens, ad ejus monasterium gratulabundus festinavit, complura donativa ecclesiasticis ornamentis [Col. 0991A] vel [430 1Kb] necessitatibus fratrum accommoda contulit, et relata causa vel modo restitutae rei, nunquam [Col. 0992A] cessavit a laude sanctae Adalheidae et omnipotentis Dei [431 2Kb] .




[Col. 0991]
S. ODILONIS SERMONES.
(Biblioth. Cluniac., p. 371.)
(C)



SERMO PRIMUS. DE NATIVITATE DOMINI SALVATORIS.
[Col. 0991B]

Dominicae nativitatis sacratissimum diem celebrantes, oportet nos, dilectissimi fratres, ad illius divinam aeternitatem et aeternam divinitatem, et, ut ita dicam, ex Deo Patre inimitabilem et ineffabilem aciem mentis dirigere: in cujus temporali ortu, ea quae in coelis sunt et quae in terris necessario ac singulariter spirituali jubilatione constat exsultare. Non immerito ea quae in coelis et quae in terris sunt in adventu Conditoris sui exsultare diximus, quia duas ad intelligendum et laudandum se creaturas, angelicam videlicet et humanam, in primordio Deum fecisse cognoscimus. Eae vero creaturae auctori comparatae, licet nihil sint, multo [Col. 0991C] tamen praestantius et felicius caeteris creaturis subsistunt, quia ut Creatorem suum laudarent et cognoscerent, ab ipso specialiter meruerunt. Caetera vero mundi machina, non per se, sed per nos Deum laudat, dum ipsam considerantes, vel ejus pulchritudinem, vel Artificis miramur sapientiam. Et dum cuncta quae creata sunt cernimus, in Creatoris admirationem sublevamur. Nos vero qui ad cognoscendum et collaudandum Deum, ipsius dono gratiae, angelis socii effecti sumus, nato Domino Christo, et cum angelis, Gloria in excelsis Deo, et in terra pax hominibus bonae voluntatis, cantemus et cum Propheta dicamus: Venite, exsultemus Domino, jubilemus Deo salutari nostro. Ad contemplandum quippe Creatorem suum homo conditus fuerat, ut ejus [Col. 0991D] semper speciem quaerendo cerneret, et cernendo quaereret, atque in solemnitate illius amoris, sine defectu permaneret. Postquam enim humanae naturae conditio, suadente apostata angelo, in primo parente lucem invisibilium perdidit, et totam se in amorem visibilium fudit, tanto est ab interna speculatione caecata, quanto foris deformiter sparsa; et quae futura erat, si servare voluisset praeceptum [Col. 0992B] Conditoris, carne spiritalis, deserendo Auctorem facta est mente carnalis. Unde fit ut nulla noverit nisi ea quae corporis oculis, ut ita dixerim, palpando cognoscit, et ea sola cogitet quae ad animum per imagines corporum trahit. In quibus, dum totam se dilatata mens prospicit, ab internae intelligentiae subtilitate grossescit. Et quia jam erigere ad summa se non valet, coelesti pulchritudine perdita, in his deformiter libenter jacet.

Sed Deus omnipotens, qui hominem ad imaginem suam condidit, noluit illum in sua deformitate aeternaliter perire, misit Filium suum, qui etiam apparuit inter homines speciosus forma prae filiis hominum, ut hominem quem potestate suae divinitatis mirabiliter formaverat humanitatis suae praesentia [Col. 0992C] misericorditer reformaret, et de informi forma formosam in formam transformaret. Suscepit Dominus formam servi, ut reconciliaret nos Deo Patri. In nostra carne visibilis voluit apparere, ut ad amorem invisibilium ipso duce possemus redire. O magnae pietatis indicium! o ineffabile divinae misericordiae sacramentum! Omnipotens Deus hominem decrevit redimere, et redimendo homini etiam se corporaliter ostendit, et ipse, ut ita dixerim, fugitivi sui vestigia subsequens, ad redimendum quem amiserat hominem locus venit. Si enim appellari locus nequaquam Conditor posset, Deum laudans nequaquam Psalmista dixisset: Filii servorum tuorum habitabunt ibi. Ibi enim non dicimus, nisi cum specialiter locum designamus. Conditor etenim noster, [Col. 0992D] cum sit omnium rerum locus, sed illocalis, veniens in mundum, non habuit proprium locum in terris, sicut ipse dixit: Filius autem hominis non habet ubi caput reclinet. Et secundum Lucam evangelistam, positus est in praesepio, quia non erat integerrimae genitrici ejus locus in diversorio. Quis vidit unquam tale? Quis audivit huic simile? Tanta enim erat in assumpta humanitate humilitas, quanta in [Col. 0993A] divina majestate sublimitas. Quam sublimis in suis, quam humilis in nostris, in praesepe jacebat, in coelo residebat. Jacens in sinu matris, sedens in dextera Patris. Cum esset Dei Patris ante tempora unicus, factus est Virginis in tempore filius. Non amittens quod erat, factus est quod non erat. Factus est particeps mortalitatis nostrae, ut nos vitae suae participes faceret. Hodie impletum est vaticinium illud Isaiae prophetae dicentis: Egredietur virga de radice Jesse, et flos de radice ejus ascendet. Item ipse apertius: Ecce virgo concipiet et pariet filium. Item idem ipse propheta: Parvulus natus est nobis, filius datus est nobis. Nimis dulce quod natus est; nimium salubre quod datus est. Cum audis Christum tibi natum, gaude. Cum audis etiam tibi datum, multo magis laetare. [Col. 0993B] Sed inter patrem et natum, et inter datorem et datum, secundum divinam naturam non contingat tibi ullam tibi credere differentiam. Unius enim substantiae sunt secundum deitatis essentiam pater et natus, dator et datus. Tantus est ille qui datus est quantus est ille a quo datus est. Et qualis est ille qui genitus est, talis est ille a quo genitus est. Non praecessit tempore genitor; non est genitore genitus inferior. Ejusdemque naturae, potentiae et majestatis creditur et praedicatur Spiritus sanctus, quo superveniente suscepit Verbum Dei sanctissimae et semper Virginis uterus, cujus singularem partum universus hodie recolit mundus. Tantae enim rei tamque divinissimi mysterii et ineffabilis sacramenti gratia, non solum in terris exsultant justi; sed etiam summae [Col. 0993C] divinitatis in excelsis tripudiant ministri.

Nos ergo licet propriis excessibus gravati, praeoccupemus faciem in confessione Domini, et in psalmis jubilemus ei. Assistamus ei humili devotione, ut ipse nobis adsit pia miseratione, ut fidenter dicamus. Adest utique nobis qui, ut dictum est, natus et datus est nobis. Aderit procul dubio nobis Dominus, idemque totus ubique secundum divinam naturam omnibus habetur in locis. Qui enim secundum incircumscriptam substantiam semper habet esse, non potest nobis famulantibus non adesse, sicut ipse discipulis suis dixit: Ecce ego vobiscum sum, omnibus diebus usque ad consummationem saeculi. Si omnibus diebus, fidelibus suis se promisit adfuturum, quanto magis die sui natalis [Col. 0993D] nobis erit praesentior, si nostri famulaminis servitus ei fuerit promptior! Qui per Salomonem loquitur: Ego ex ore Altissimi prodivi, primogenita ante omnem creaturam; Et iterum: Dominus possedit me initio viarum suarum, antequam quidquam faceret a principio, ante saecula, ordinata sum. Et qui per Isaiam dicit: Coelum et terram ego impleo, mirabili suae dispositionis mysterio natus hodie ponitur in praesepio. Quem Salomon ostendit ante saecula aeternaliter exstitisse, Isaias affirmat nullo loco deesse. Ille qui semper est et ubique non potest nobis deesse. Audenter dixi: non potest. Potenter hoc non potest. Talis impotentia est omnipotentia. Ista impossibilitas est summa possibilitas. Quam sint vera et fidelia [Col. 0994A] antiquorum vatum testimonia de aeternitate Christi ejusque divina et incircumscripta praesentia, ductilis illa coelestis magnivoce concrepat tuba. Jesus Christus, inquit, heri et hodie, ipse et in saecula. Et in alio loco Davidico usus testimonio. Tu autem, inquit, idem ipse es, et anni tui non deficient. Et ipse Salvator in Evangelio ad Judaeos. Antequam Abraham fieret ego sum. Sed quia ante Abraham, et ut verius dicam, ante omnem creaturam semper cum Deo Patre esse aeternaliter habuit, de semine tamen Abrahae nasci temporaliter voluit. Abrahae namque a Deo Patre dictum est: In semine tuo benedicentur omnes gentes terrae.

Hujuscemodi etiam promissionis insigne privilegium beatus David patriarcha promeruit, cui [Col. 0994B] Deus Pater, incerta et occulta sapientiae suae manifestando, dixit: De fructu ventris tui ponam super sedem meam. Hoc ipsum Jeremias propheta asseruit ubi dicit: Ecce dies veniunt, dicit Dominus, et suscitabo David germen justum. Hujus enim nobilissimi germinis magnificentiam, et dulcissimi fructus sublimitatem et excellentiam, Isaias propheta considerans, Spiritu sancto praeventus praenuntiabat, dicens: In die illa erit germen domus Domini in magnificentia et fructus terrae sublimis. Hi vero duo, qui prae caeteris patribus de adventu Salvatoris promissionem apertissime acceperunt, in descriptione Dominicae generationis, secundum evangelistam Matthaeum, primum et principalem locum digne promeruerunt, cujus exordium tale est: Liber [Col. 0994C] generationis Jesu Christi, filii David, filii Abraham. His sacris evangelistae verbis conveniunt et prophetarum oracula et apostolica verba. Quod Mediator Dei et hominum ex semine Abrahae secundum carnem natus sit, Isaias propheta manifestissime commendare studuit, ex persona Dei Patris dicens: Et sic, Israel, serve meus, Jacob quem elegi, semen Abraham amici mei, in quo apprehendi te. Et egregius praedicator in Epistola ad Hebraeos ita scribit, dicens: Nusquam angelos apprehendit, sed semen Abrahae apprehendit. Et quod de semine David natus sit, ipse doctor egregius ad Romanos scribens ita exorsus est, inquiens: Paulus, servus Jesu Christi, vocatus apostolus, segregatus in Evangelium Dei, quod ante promiserat per prophetas suos in Scripturis sanctis de [Col. 0994D] Filio suo, qui factus est ei ex semine David secundum carnem. Et ad Timotheum scribens ait: Memor esto Dominum Jesum resurrexisse a mortuis ex semine David, secundum Evangelium meum. Quisquis ignorantiae tenebris liberatus et fidei lumine illustratus, in Evangelio Filium Dei filium David appellavit, non solum spirituale, sed etiam corporale lumen recipere meruit. Vult se Dominus Christus tali nomine vocari, quia scit non esse aliud nomen in quo possit mundus salvari. Nos ergo, dilectissimi fratres, ut ab ipso qui est Salvator mereamur salvari, dicamus omnes, dicamus singuli: Domine, fili David, miserere nostri. Amen.



SERMO II. DE EPIPHANIA DOMINI.
[Col. 0995A]

O fraterna charitas et Deo grata societas, scire nos oportet quia praesentis diei festivitas, quae de affectu Magorum devotionem jam declarabat gentilium, aliis est etiam decorata mysteriis, ac multiplicibus subnixa privilegiis, et ideo per totum orbem merito praedicatur celebris. Hodie namque ministerium virginei partus, et gaudium Dominici natalis declaratur aperte, signo novi et perspicui sideris. Claritas enim Dei, quae, sicut Evangelium loquitur, nato Christo pastores circumfulsit, de remotis terrae partibus ad praesepium illud hodie Magos adduxit, in quo Virgo puerpera Deum infantem posuit. Deus est qui tunc in homine nascebatur, homo est qui a Deo assumptus, [Col. 0995B] hodie a Magis adoratur. Miraris forsitan dixisse me Deum in homine natum, vel hominem a Deo assumptum. Audi Apostolum dicentem, Vas electionis Deo plenum. Deus erat in Christo, mundum reconcilians sibi. De hoc B. Augustinus ita sentit, et in suis litteris scriptum reliquit. Deus erat in Christo, mundum reconcilians sibi. Deus occultus ex Deo Patre; homo manifestus ex homine virgine. Quem cognoverunt pastores, angelo docente, adoraverunt Magi, stella nova ducente. Quod pastores angelos vident, Bethleem adeunt, infantem, ut eis dictum fuerat, in praesepio positum et pannis involutum inveniunt; admonet ut illi qui pastores sunt spiritualium ovium, per coelestis vitae contemplationem, semper Deo adhaereant, et de Pane illo qui in Bethleem natus est [Col. 0995C] edant, et subditis ipsum panem vitae ministrent. Quod Magi novum sidus cernentes ab oriente veniunt, Regem natum quaerunt, quaerendo cum Maria matre ejus inveniunt et apertis thesauris suis munera offerunt, admonet ut fideles omnes per sanctae conversationis exhibitionem et activae vitae sanctam operationem semper Deo placere studeant.

Succedunt, dilectissimi fratres, spiritualibus gaudiis spiritualia gaudia, sacris junguntur solemniis sacra solemnia. Inde cumulantur fidelibus, si bene considerant, virtutes et praemia. Doctissimus ille Gregorius, qui apud Graecos vocatur Theologus, sermonem faciens de hac solemnitate, ita inchoavit, dicens: Jesus meus, et iterum mysterium. Non ante multum temporis spatium celebravimus diem, in [Col. 0995D] quo die homo factus exivit de virginali utero tanquam sponsus procedens de thalamo suo. Hodie illum celebramus diem in quo seipsum manifeste innotuit mundo. In illo die cantibus angelorum est acclamatus; in isto die Magorum muneribus est honoratus. Sicut in illo die ab angelis hominibus bonae voluntatis, teste Evangelio, est pax annuntiata, ita hodie, Davidico asserente oraculo, lux orta est justis et rectis corde laetitia. Si vero rectis corde et justis, pastoribus videlicet et Magis, Zachariae et Elizabeth, Simeoni et Annae, et multis aliis mundi salutem devote praestolantibus, adveniente Christo exorta est lux et laetitia; injustis et iniquis, Herodi scilicet, Scribis et Pharisaeis ipsius crudelitati consentientibus, [Col. 0996A] advenit ingens moeror atque tristitia. Quale fuit gaudium, dilectissimi fratres, de adventu Christi justis, et exsultatio, si vultis ad plenum scire, beati Lucae evangelistae fidelissima et sincera praemonstrabit descriptio. Qualis e diverso accidit injustis et iniquis ira et indignatio, hodierna sancti Evangelii sacra manifestat lectio. Quam timida fuit de rege nato Herodis iniqui et anhela suspicio, testatur ad Magos ipsius nefandi subdola et formidolosa locutio. Dicebat eis: Ite et interrogate diligenter de puero, etc. Promittit se Christum subdolus adorare, quem occulte moliebatur occidere, quaerebat impius interficere, per quem omnis justus desiderat vivere et sine quo nemo potest subsistere. Multos interimendo perdidit, sed unum quem quaerebat [Col. 0996B] invenire non potuit, non intelligens, miser, contra se dictum: Non est sapientia, non est prudentia, non est consilium contra Dominum. Et beatus papa Gregorius adeo concionator festivus, in homilia praesentis diei, ad exprobrandam calliditatem Herodis suorumque similium, ita affatus est, dicens: Qui Deum ficte quaerunt, invenire minime possunt. Quomodo ille illusus angelo monente, per aliam viam declarat Magorum reditus. Qualiter post illusionem iratus, parvulorum ac matrum manifestat luctus et gemitus. Quam tumide se extulit contra Dominum, declarat mors pretiosa sanctorum. Quantum sibi malus, quantum suis pessimus, sui suorumque, ut patrum dicta referam, infelicissimus demonstrat exitus. Testium Christi laetitiam, et piorum innocentum exsultationem [Col. 0996C] et gaudium, Herodis etiam iniquorumque omnium poenas et interitum Isaias propheta praevidens, brevi sententia comprehendit, dicens. Addent mites in Domino laetitiam, et pauperes homines in sancto Israel exsultabunt, quoniam defecit qui praevalebat. Confusus est illusor, et succisi sunt omnes qui vigilabant super iniquitatem.

Quam felix vates qui prophetica auctoritate impios damnat, et divina promissione pios remunerat, et, ut ita dicam, utramque partem hominum bonorum et malorum condigno charactere notat. O propheta mirabilis, qui ut B. Hieronymus dicit, non tam propheta dicendus est quam evangelista, qui etiam omnia nostrae salutis mysteria ad liquidum pandit, alia adhuc futura vaticinando pronuntiat, alia quasi [Col. 0996D] jam peracto evangelizando praedicat. Virginem parituram promittit, virgam de radice Jesse processuram introducit, parvulum nobis natum asserit, et filium nobis datum ostendit, et quod ipse sit Deus talia ei nomina inserendo perdocuit. Et vocabitur, inquit, nomen ejus Admirabilis, Consiliarius, Deus, Fortis, Pater futuri saeculi, Princeps pacis. Quod super solium David sedeat, et regnum ipsius in judicio et justitia, modo et in aeternum confirmet et corroboret, aperta voce declarat. Hierusalem hortatur ut surgat, lumen suum jam sibi venisse denuntiat; jubet ut oculos levet et videat, omnes in fide congregatos sibi jam venisse congaudeat; processuras gentes in lumine suo, et reges in splendore ortus [Col. 0997A] sui clara voce pronuntiat, quod hodie totus mundus impletum concelebrat. David nempe rex, ex quo, ut Cyprianus victoriosissimus dicit, secundum carnem Christi nativitas oritur, et qui tantam gratiam meruit, sicut B. Ambrosius scribit, ut ex ejus familia Virgo eligeretur, quae nobis partu proprio Christum ederet; in psalmo qui recitatus est, sacratissimos Epiphaniarum dies devote celebrantibus favet, et quid unicuique festivitati prospiciat plenissime intonat. Dominicae incarnationis mysteria enarrare cupiens, ita exorsus est inquiens. Descendet sicut pluvia in vellus, etc. Praevidens quoque tempore nativitatis cum justitia pacem mundo venturam dicit: Orietur in diebus ejus justitia, et abundantia pacis. Sciebat enim quia per assumptam humanitatem [Col. 0997B] decrevit Deus totum sibi subdere mundum, et dominabitur a mari usque ad mare, etc. Et quia non solum Judaei, sed etiam gentiles ad fidem vocandi erant, et nigredine peccatorum tecti, ad lucem veritatis convertendi, subdidit, dicens: Coram illo procident Aethiopes. Sacramentum praesentis diei considerans voce clara pronuntiat dicens: Reges Tharsis et insulae munera offerent, etc. Adhuc etiam magnitudinem potestatis ejus admirans, ait: Et adorabunt eum omnes reges, omnes gentes servient ei.

In hujus enim pauperculae nostrae declamationis exordio, praefati sumus hujus diei festum multis divinorum mysteriorum privilegiis consecratum, et ut verum esse sciat vestra fraternitas, multifarie catholicae fidei commendat auctoritas. [Col. 0997C] Hodie Christus mundo manifestus apparuit, hodie baptismatis sacramentum suscepit, et suscipiendo sua praesentia consecravit. Hodie, ut fides credentium credit, aquas ad nuptias in vinum convertit. Fit spiritualiter vinum ex aqua, quoniam cessante legis littera, fulget per Christum Evangelii gratia. Baptizatur Christus, renovatur mundus. Christus baptizatur, vetus homo exuitur, novus homo induitur. Expellitur ille primus homo de terra terrenus; secundus induitur de coelo coelestis. Quando Christus baptizatus est, mysterium sacri baptismatis consecratum est praesentia totius Trinitatis, vox Patris intonuit: Hic est Filius meus dilectus, in quo mihi complacui; in specie columbae Spiritus sanctus apparuit, et sicut solus filius a beato Joanne [Col. 0997D] baptizari voluit. De hac vero sententia beatus Hilarius tam pulchre scribit quam sane sentit. Et licet tota Trinitas incarnationem Verbi et mysterium baptismi operata sit, tamen solus filius baptizatus est a Joanne, sicut solus natus est de Virgine, et omnes assumptae mortalitatis passiones sine peccato transcurrit, et secundum divinitatis naturam semper impassibilis mansit.

Sed ut ad priora redeamus. Est hic dies, ut saepe diximus, satis per se festivus, sed ideo nimis perspicuus, quoniam natali Dominico dignoscitur esse contiguus. Cum Deus in puero adoratur, virginei partus honor excolitur. Cum homini Deo munera deferuntur, divini puerperii dignitas adoratur. Dum [Col. 0998A] Maria cum puero invenitur, vera Christi humanitas et Dei genitricis praedicatur integritas. Sic enim dicit evangelista: Et intrantes domum invenerunt puerum cum Maria matre ejus, et procidentes adoraverunt eum et, apertis thesauris suis, obtulerunt ei munera, aurum, thus, et myrrham. Ea quae Magi offerunt munera, secreta de Christo produnt sacramenta. Dantes aurum, regem praedicant, thus offerentes, Deum adorant; myrrham ostendentes, mortalem agnoscunt. Nos ergo ita credamus Christum assumpsisse mortalitatem nostram ut per ejus simplam mortem duplam nostram cognoscamus abolitam. Quomodo Christus mortalis apparuit, et mortis debitum solvit, habes scriptum in Isaia: Sicut ovis ad occisionem ductus est. Et sub persona Jeremiae de [Col. 0998B] ipso a Judaeis dictum legimus: Morte turpissima condemnemus eum. De morte turpissima, id est de morte crucis, Apostolus: Factus obediens usque ad mortem, mortem autem crucis. Et in alio loco: Christus resurgens ex mortuis, jam non moritur; et: Quod mortuus est peccato, mortuus est semel; et: Quia mortuus est propter delicta nostra. Et B. Petrus de passione ejus dicit: Christus passus est pro nobis; qui cum pateretur, non comminabatur. Quomodo Christum regem esse credamus, divina auctoritate approbamus. Ipse enim de se dicit in psalmo: Ego autem constitutus sum rex ab eo, id est a Deo Patre; et David patriarcha: Deus, judicium tuum regi da. Et quod sit Rex regum, ipse dicit per Sapientiam: Per me reges regnant, et principes legum jura decernunt. [Col. 0998C] Et quod vere sit Christus Deus et Dominus, testatur per ipsum conditus totus undique mundus. Ipse enim dicit in Evangelio: Data est mihi omnis potestas in coelo et in terra. Et Apostolus asserit ei a Deo Patre datum nomen quod est super omne nomen, ut in nomine Jesu omne genu flectatur coelestium, terrestrium et infernorum. Et in alio loco Apostolus: Quoniam per ipsum, et in ipso creata sunt omnia, et ipse ante omnes et omnia in ipso constant. Et beatus evangelista: Omnia per ipsum facta sunt, et sine ipso factum est nihil. Si omnia per ipsum facta esse et in ipso constare noscuntur, consequens est ut adventum omnia cognovisse credantur.

Quid de rationabili creatura, angelica videlicet et humana dicam? Quae quantum Creatori suo per [Col. 0998D] cogitationem est vicinior, tantum de adventu ejus exstitit laetior. Et non solum illa quae rationabilis est, Deum in carne venisse cognovit, sed etiam irrationabilis quibusdam nutibus Auctorem suum ipsum esse declaravit, et ei servitutis obsequium quodammodo praebuit. Et, ut pauca de multis dicam, ut majorum tradit auctoritas, eo nascente, coelum novum sidus produxit. Pedibus ejus mare se calcabile praebuit, ventus, eo jubente, conticuit; eo moriente, terra contremuit. Sol radios lucis suae retraxit, saxa et monumenta patuerunt, mortui surrexerunt, multi qui tenebantur captivi ab inferis liberi exierunt. De his Joannes satis convenienter Chrysostomus. Omne quod est necessario famulatur [Col. 0999A] ei a quo ut esset accepit originem. Idcirco, fratres, de divinitate Christi tanta diximus et adhuc dicere volumus ut, dum illum in praesepio positum, pannis involutum, humilem hominem inter omnia cernimus, Deum verum et Dominum super omnia esse non dubitemus. Illud vero singulare nomen deitatis quod est Deus, multoties in divinis litteris ad Patrem refertur, aliquoties ad Filium. Quoties ad Patrem referatur, nullo modo mens humana potest colligere, et quod aliquando ad Filium referatur, multis testimoniis edocemur. Unde est illud: Deus, judex justus. Cum dicimus, Deus, judex justus, de Filio dictum esse non dubitamus. Ipse enim dixit: Pater non judicat quemquam, sed omne judicium dedit Filio. Et in alio loco Psalmista, postquam dixit; [Col. 0999B] Domine, addidit: Deus salutis meae. Jesus Salvator sive salutaris interpretatur. Item Scriptura clamitat: Dominus ipse est Deus, Dominus ipse est Deus. Quam frequenter Christus Jesus Dominus vocetur, omnis pagina divina testatur: Dominus conterens bella, Dominus nomen est illi, et Psalmista: Dominus illuminatio mea et salus mea. Illuminatio nostra est, quia sicut evangelista dixit: Ipse illuminat omnem hominem venientem in hunc mundum. Et sicut B. Petrus apostolus ait: Ipse eduxit nos de tenebris in admirabile lumen suum. Salus nostra est Christus, sicut idem ipse pastor Ecclesiae dicit, Isaiae usus testimonio: Cujus livore sanati sumus. Et B. Petrus: Domine, ad quem ibimus? Et ipse in alio loco: Domine, bonum est nos hic esse. Et Thomas post resurrectionem [Col. 0999C] ejus; Dominus meus et Deus meus. Sicut saepissime Christus Jesus Dominus simul et Deus vocitatur, ita aliquando rex et Deus, aliquando vero Dominus et rex appellatur. Rex et Deus, in quinto psalmo: Rex meus et Deus meus, Dominus et rex, sicut in vicesimo tertio: Dominus virtutum ipse est rex gloriae.

His ergo et aliis, fratres dilectissimi, Scripturae divinae testimoniis eruditi, si credimus Dominum nostrum Jesum Christum, mediatorem Dei et hominum, Deique et hominis filium in nostra fuisse carne mortalem, et praedicamus illum Regem regum, et adoramus illum Deum deorum, et Dominum dominorum, recte credendo et bene operando, vitiorum errores declinando, per justitiae vias incedendo, [Col. 0999D] carnem nostram cum vitiis et concupiscentiis mortificando, visibilia contemnendo, invisibilia concupiscendo, cum illis tribus Magis tres supradictas species munerum, quotidie spiritualiter ad ejus portamus praesepium. Cui sit gloria et potestas, honor et imperium, cum Patre et Spiritu sancto per omnia saecula saeculorum. Amen



SERMO III. DE PURIFICATIONE SANCTAE DEI GENITRICIS MARIAE.

Omnipotentis Dei Patris omnipotens Sermo, a regalibus sedibus veniens, hominibus homo factus apparens, indutus amictu corporeo, Mosaicae legis voluit adimplere decretum, ut antiquae praevaricationis deleret chirographum. Sicut enim octava die [Col. 1000A] sui ortus Dominus noster legaliter voluit a parentibus circumcidi, ita, quaterdeno numero dierum deducto, cum legalibus hostiis a matre Virgine voluit in templo praesentari. Circumcisio tunc temporis ab originali peccato circumcisos purgabat, et legalis oblatio pueris et matribus purificatione indigentibus et radice Adae pollutis purificationem praestabat. Sed nihil horum noster parvulus, nec ejus sanctissima et mundissima genitrix indigebat. Vere non indigebat Dei Filius legali circumcisione, qui non erat carnali admistione concretus, sed adventu Spiritus sancti et Altissimi virtute, angelo nuntiante, in utero virginali conceptus. Ipse enim est lapis, quem Daniel vidit praecisum de monte sine manibus, Christus videlicet natus de Judaeorum [Col. 1000B] gente, nullo humano opere interveniente. Non indigebat etiam Dei genitrix purificatione carnali, quae concepit non operatione virili, sed virtute Altissimi, et illustratione Spiritus sancti. Sed ideo voluit se suamque genitricem decretis legalibus subdere, ne videretur esse legis contemptor, qui erat utriusque Testamenti largitor et conditor. Urgebat enim legis jussio, ut parvulus octava die circumcideretur, et quadragesimo die, ut dictum est, in templo praesentaretur, et parentes ejus pro eo par turturum aut duos pullos columbarum offerrent, si agnum invenire non possent. In utroque vero animali, praefulgebat gratia salutaris mysterii. Turtur, ut illi volunt qui de naturis animalium disputant, castissimum est animal; columba mansuetissimum et patientissimum. [Col. 1000C] Bene pro Christo turtur sive columba offertur, quia ipse est patientiae et mansuetudinis auctor, ipse virginitatis custos et castitatis amator. Ipse ad nos veniens, ex Virgine verum corpus assumens, virginitatem in matre consecravit; pro nobis moriens patientiae nobis exemplum reliquit.

Sistitur hodie, sicut Lucas refert, praesentia carnis puer Jesus Domino, qui nunquam per praesentiam divinitatis a paterno solio discessit. Dives in suo, pauper in nostro, recolitur hodie praesentatus in templo, quod olim sibi praeparaverat Davidis prudentia et Salomonis industria. Jure ab illis domum sibi condere decrevit, de quorum stirpe matrem eligere voluit. Convenienter ditissimorum, sapientissimorum et fortissimorum omnium regum [Col. 1000D] propagine generatur Dei genitrix et semper virgo, Maria, quia illum erat paritura, qui est Dei virtus, sicut apostolus Paulus intonat, et Dei sapientia, et ut ipse Paulus testatur: In quo sunt omnes thesauri sapientiae et scientiae absconditi. Erat enim eadem nostra puerpera, pauper terrena possessione, sed plena coelesti benedictione. Erat progenita stemmate regali, sed pauper adeo stipendio temporali. Pauper rebus, referta divinis muneribus. In tantum pauper ut agnum, qui pro peccato offerebatur, non haberet; in tantum dives ut Agnum, peccata mundi tollentem, salva virginitate, generare posset. Una eademque res fuit, et quod de paupere matre, et quod de desponsata Virgine Christus nasci voluit, ut videlicet Virginis [Col. 1001A] partu divinitas quae erat in homine, usque ad tempus praefinitum a Deo, diabolo et mundi principibus celaretur. Si enim cognovissent, nunquam Dominum gloriae crucifixissent; quod pernecessarium erat. Si Christus non crucifigeretur, homo non liberaretur. Ipse enim Dei Filius paulominus minoratus ab angelis, pro nobis etiam egenus factus est, ut nos sua paupertate ditaret. O beata paupertas, quae nos divites reddidit! o felix inopia, quae nos locupletes effecit! Quanta et qualis est ista paupertas quae ab angelis nuntiatur, a pastoribus veneratur, a Magis officiosissime salutatur et adoratur, et cui omne genu flectitur! Quales et quantas divitias in illo puero grandaevus ille Simeon justus et timoratus intuitu mentis agnovit, quem postquam videre meruit, nihil [Col. 1001B] praeter ipsum concupivit videre, nec etiam in hac vita desideravit vivere! Nisi cognosceret senex ille Simeon in Christo et per Christum posse consequi perpetuam vitam, non tam libenter eo cognito appeteret temporalem mortem. Responsum acceperat, ut Lucas Evangelista testatur, a Spiritu sancto non visurum se mortem, nisi videret Christum Domini. Postquam Christum Domini secundum promissionem Spiritus sancti Simeon ille senex vidit, et salutare lumen mundo venisse cognovit, benedixit Deum et dixit: Nunc dimittis, Domine, servum tuum in pace, quia viderunt oculi mei salutare tuum.

Nos ergo, dilectissimi fratres, hujus sanctissimi senis Simeonis exemplum sequentes, Dominum Christum in mundum venisse credamus, ulnis sincerissimae [Col. 1001C] dilectionis adventus ejus memoriam fideliter amplectentes, ei utpote membra capiti conjungamur, ita ut non ab eo separemur, usque dum eum in templo gloriae suae videre mereamur. Vitam quoque istam fallacem et caducam fugientes, ad illam quae vera et permanens est, toto mentis desiderio tendamus, auxiliante Domino nostro Jesu Christo, qui est, ut ipse dicit, via, veritas et vita: via, videlicet recte gradientium; veritas, veritatem amantium; vita, bene viventium. Qui vivit et regnat cum Patre et Spiritu sancto per omnia saecula saeculorum. Amen.



SERMO IV. DE INCARNATIONE DOMINICA.

Dominicae incarnationis et nostrae reparationis, [Col. 1001D] quod fides fidelium hodierna die recolit, sacramentum, licet granditate sui et excellentia humanum et angelicum excedat intellectum, tamen quidquid de eodem potuit vel debuit comprehendere et scire electorum devotio, totum per antiquos patres, Veteris videlicet Testamenti patriarchas et vates disposuit nuntiare, et per apostolos et evangelistas, idoneos novae legis ministros, dignata est enarrare divinae dignationis Majestas. Quanta enim et qualia praefulserunt in serie veteris Instrumenti testimonia, huic sacro mysterio adeo faventia et apertissime congruentia, non potest ad plenum colligere nostrae parvitatis ignorantia. Quidquid vero Evangelia, apostolorum Epistolae et Actus loquuntur, totum ad [Col. 1002A] homines Christum per Virginem venisse fatetur. Ex dictis igitur majorum, catholicorum doctorum cognoscimus, utriusque Testamenti patres, licet essent locis et temporibus divisi, unanimiter tamen sensisse de gloria adventus Dominici. Et ut hoc sine dubio cognoscamus, beatus papa Gregorius, ad instar coelestis sideris, quod septem stellis non simul stantibus, sed simul micantibus, quas divina pagina Pleiades nominat, divinos auctores ad enarranda nostrae salutis mysteria, etsi discretos locis et temporibus, in una tamen fide et veritate refulsisse denuntiat.

Hos non solum stellas, sed etiam coelos, Davidici sermonis vocat auctoritas, dicens: Coeli enarrant gloriam Dei. Hi etenim coeli, hae stellae, caeteraque spiritualia [Col. 1002B] et rationabilia astra verbo lucentia, amore ardentia, non a se, sed ab auctore suo habuerunt ut sermone lucerent, dilectione arderent, et ea quae de ipso senserunt, Spiritu sancto docente, narrarent. Quorum alii diffusius, alii compendiosius, alii apertius, alii obscurius de divinis sibi revelatis mysteriis locuti sunt. Ex quibus sicut inter veteres patres ad praenuntianda divina beneficia, insigne quoddam nobilissimus prophetarum privilegium obtinuit Isaias, ita ad enarranda incarnati Verbi et virginei partus, arcana mysteria, principalem locum obtinere promeruit Lucas. Hic vir divinissimus et, ut omnis ejus descriptio patefecit, omni sapientia et scientia eruditissimus, non in primis ad ea de quibus magis dicturus erat, et ad quae ipsius tota tendebat devotio, [Col. 1002C] ordinem narrationis incipere voluit, sed circumstantia miracula, generationem videlicet Dominici praecursoris et ortum, vitam ejus mirabilem, conversationem sanctam, et inauditam a saeculis in victu et vestitu abstinentiam, et in omni genere perseverantem constantiam et constantem perseverantiam, et ad reprehendenda vitia robustissimam liberalitatem. Parentum etiam ejus nobilissimam et sine omni querela justitiam ad liquidum describere voluit. Postquam vero de his sufficienter dixisse se credidit, ad disserenda ea quae in voto habebat, praeeunte lumine coelestis gratiae, se totum dedit, inquiens: Missus est angelus Gabriel a Deo in civitatem Galilaeae, cui nomen Nazareth, ad virginem desponsatam viro, cui nomen erat Joseph de domo [Col. 1002D] David, et nomen virginis, Maria.

Audivimus, fratres, angelum a Deo Patre ad Virginem missum, audivimus Virginem novo salutationis famine salutatam, et in ipsa salutatione, ut Evangelium loquitur, fuisse turbatam. Audivimus Gabrielem archangelum verbis consolatoriis, ne timeret allocutum, eo quod invenisset gratiam apud Dominum, deinde generaturam et parituram asseruit filium, quem praecepit ut vocaret Jesum. Hunc esse magnum et filium Altissimi, sedem David, et domum Jacob, et regnum sempiternum sine fine secundum humanitatem adepturum praedixit. Quod semper secundum divinitatem cum Deo Patre et Spiritu sancto aeternaliter, antequam mundus fieret, in aeterna sua praescientia [Col. 1003A] habuit et disposuit. Post consolationis officiosissima et jucundissima famina, Virgo sanctissima interrogando et potius in cunctando coepit inquirere quomodo fieri posset quod angelus insolitam et inauditam rem tanta auctoritate nuntiare praesumeret; hujus rei factum, quod natura non habuit, quod exemplo caruit, Spiritu sancto superveniente et virtute Altissimi obumbrante angelus fieri posse perdocuit. O inauditum et admirabile singularis humilitatis exemplum! Ea quae se Dominum et Creatorem suum concepisse gaudebat et de se nasciturum non dubitabat, cum posset se cognoscere sine dispendio suae sincerissimae humilitatis omnium fidelium dominam, non distulit se vocare Domini sui ancillam, dicens: Ecce ancilla Domini, fiat mihi secundum [Col. 1003B] verbum tuum.

Videte, fratres, humilitatem Virginis Verbum Dei concipientis. Videte obedientiam Domini ad nos per Virginem venientis. Videte claritatem et dilectionem, circa humanum genus, Dei Patris angelum ad Virginem, nomine Mariam, mittentis. Hujus nobilissimi nominis praedulcis interpretatio claritudinem meritorum illius atque virtutum aperta ratione demonstrat. Interpretatur enim Maria stella maris sive domina. Merito vocatur Domina, quia Dominum totius creaturae, salva perpetua sua virginitate, hodierna die concipere et certo tempore gignere meruit. Cui Deus Pater, ut David patriarcha testatur in psalmo, dicens: Data est mihi omnis potestas in coelo et in terra, etc. De quo idem Propheta: [Col. 1003C] Domini est terra et plenitudo ejus. Item in eodem psalmo: Dominus fortis et potens, Dominus potens in praelio. Et ut illum fortem et potentem credamus, Gabriel archangelus qui fortitudo Dei dicitur, nasciturum de Virgine evangelizare debuit, quem ad debellandum perditionis principem et mortis imperium destruendum, velut geminae gigantem substantiae omnipotens Pater unicum Filium suum transmisit. Consequens etenim est ut Dei genitrix et semper virgo Maria maris stella vocetur, quia sicut illi qui inter fluctus maris exercitatione navigii laborant, stellis sibi Deo auctore famulantibus, ad portum quietis venire desiderant; ita quisquis in hujus saeculi periculoso naufragio, fluctibus perniciosis irruentibus, sive de animae, [Col. 1003D] sive de corporis vita periclitatur, necesse est ad contemplationem istius stellae aciem mentis dirigat, per cujus meritum et gratiam posse se ab omni periculo liberari non dubitat.

Stellae enim, ut scitis, divino nutu ordinantur quod in nocte luceant et solem diei praecedant. Et haec nostra stella splendida et matutina, adhuc incumbentibus ignorantiae tenebris et jam jamque Deo propitio deficientibus, praeparabatur, ut per illam ad nos procederet sol justitiae Christus Deus noster, de quo scriptum est: Ecce vir Oriens nomen ejus. Hunc, Zacharia propheta testante, promittebat se Deus Pater missurum ad illuminationem fidelium, dicens: Ecce ego mitto vobis Orientem [Col. 1004A] servum meum. Quis audivit unquam tale? Aut quis vidit huic simile? Virgo, Dominum paritura, ancillam se Domini vocat; Deus Pater hominem nasciturum servum et Orientem appellat. In quantum homo, servus; in quantum Oriens, Filius coaeternus, consubstantialis et unicus. De quo Malachias propheta: Vobis timentibus Deum, orietur sol justitiae. Et Zacharias in Evangelio: Visitavit nos Oriens ex alto. O quanta qualisque stella Dei genitrix et semper virgo Maria exstitit! Ex qua illa claritas, illa lux illudque lumen, Verbum caro factum ad nos processit. Qui non solum, ut evangelista Joannes praedicat: Omnem hominem venientem in mundum illuminat; sed etiam stellas, lunam et solem et omnem creaturam quam condidit, regit, disponit et ordinat. Qui vivit et [Col. 1004B] regnat cum Deo Patre et Spiritu sancto Deus per omnia saecula saeculorum. Amen.



SERMO V. DE RESURRECTIONE DOMINI

Certissima fiducia est Christianorum divinitus promissa resurrectio mortuorum. Hanc enim Veritas repromisit; Veritas autem mentiri non potest. Vera est igitur de resurrectione corporum promissio veritatis, quia Veritas quae mentiri non novit, totum necesse est impleat quod promisit. Hanc autem resurrectionem corporum, ut futuram certissime noverimus, ipse Dominus nobis in suo corpore dignatus est demonstrare. Resurrexit Christus, ut resurrecturum se non dubitet Christianus. Quod enim praecessit in capite, sequitur in corpore. Nosse [Col. 1004C] autem debemus, dilectissimi fratres, duas esse mortes et duas resurrectiones. Dicitur enim mors prima, dicitur et secunda. Porro primae mortis duae sunt partes: una qua peccatrix anima per culpam discedit a Creatore suo, altera qua, judicante Deo, excluditur per poenam de corpore suo. Mors autem secunda ipsa est mors corporis et animae punitio sempiterna. Per mortem ergo primam, anima boni et mali hominis ad tempus a suo corpore separatur. Per mortem vero secundam, anima solius mali hominis in aeternum cum suo corpore cruciatur. Utraque ergo mors omnem hominem tenebat obstrictum, quia naturae transgressio unumquemque peccati propagine tenebat obnoxium. Venit autem Dei Filius immortalis [Col. 1004D] et justus, et ut moreretur pro nobis, carnem mortalem suscepit ex nobis. In qua carne, quia nullum potuit habere peccatum, sine reatu pertulit peccati supplicium. Secundam itaque primae mortis partem, id est solius corporis mortem, Dei Filius pro nobis accepit, per quam a nobis et dominationem peccati, et poenam aeternae punitionis abstersit. Hoc ergo Christus nunc in mundo misericorditer operatur, his quos ad bene vivendum hortatur, donans fidem ut recte credant, tribuens charitatem, ut bonis operibus libenter insistant. In novissimo vero die, ad hoc eos corpore resuscitare dignabitur, ut eis aeternam beatitudinem largiatur. Resuscitati ergo in anima per fidem, dilectissimi [Col. 1005A] fratres, cum justitia vivamus, ut etiam corpore ad aeternam laetitiam resurgamus. Sentiemus primae resurrectionis munus quod nobis largitus est Christus, ut, cum resurrexerimus corpore, mereamur cum ipso Salvatore sine fine regnare, quando absorbebitur mors in victoriam et dabitur fidelibus vera vita veraque laetitia, cum idem omnipotens Deus pro meritis fidei atque bonorum operum dabit suis fidelibus regna coelorum. Qui cum Patre et Spiritu sancto vivit et regnat Deus per omnia saecula saeculorum. Amen.



SERMO VI. DE EADEM RESURRECTIONE DOMINI

Quamvis, fratres dilectissimi, ad hoc nostra esset intenta devotio, ut ex nostro ministerio procederet [Col. 1005B] ad vos tenuis quidem vel exigua verbis simplicibus prolata declamatio, hujus tamen diei venerabile sacramentum, opportunum nobis et convenientius indicit silentium. Sed cum de tanta ac tali re loqui pertimescimus, dat ausum loquendi singularis jucunditas praesentis diei. Et quia id esse nostri judicatur officii, licet minus simus idonei, tamen huic sacro conventui omnino apparere non debemus ingrati. Invitat nos ad loquendum vestrae charitatis affectus, ad credendum promptus, ad audiendum devotus, ad operandum strenuus. Excitant nos ad extollenda hujus excellentissimi festi sacrosancta mysteria, circa sepulcrum Domini, terribilia nimis angelorum obsequia. Admonent idipsum sine defectu agere gestis suis et dictis ordinis utriusque sanctissimae [Col. 1005C] personae. Invitant nos ad enarranda hujus diei magnalia sanctarum mulierum indefectiva studia. Sane dum Deum quaerimus, ut nostrum desiderium nullus possit mundialis perturbare defectus; hortatur dignissimus discipulorum cursus, visu gratissimus, auditu dulcissimus, visu mirabilis, auditu delectabilis. Sic enim loquitur Evangelium: Currebant duo simul, et ille alius discipulus praecucurrit citius Petro, et venit prior ad monumentum. Quis non desideret Christum in dexteram Patris sedentem quaerere, et, ut quaerendo possit invenire, spiritualiter currere, cum tantos apostolos ad sepulcrum ejus etiam gressu corporeo delectabiliter recolit cucurrisse? Sed ut ipse nostrum desiderium adjuvet, unusquisque nostrum illud de Canticis canticorum, trahe me post te, [Col. 1005D] curremus, desideranter proclamet, ut postea cum David et apostolo Paulo bene cucurrisse, legitime certasse, cursumque consummasse se gaudeat. Ad quem finem hujuscemodi cursus tendat, suprascripti versiculi lucide pars ultima notat. Postquam dixit: Trahe me post te, curremus, addidit, In odore unguentorum tuorum. In odore unguentorum est currere, virtutum sancto nos refectos odore, semper ad auctorem nostrum gressu mentis incedere. Isto vero laudabili cursu currebant hae devotissimae mulieres, quae, ut Evangelia narrant, a Galilaea Dominum secutae fuerant et ad tempus usque passionis ejus, discipulis etiam discedentibus, ei fideliter adhaerebant. In odore unguentorum eas et spiritualiter, et secundum [Col. 1006A] litteram cucurrisse constat, quia, ut Dominici corporis ungerent membra, sicut Marcus testatur, emerunt aromata.

Quam pervigil fuit de Dominico corpore sanctarum mulierum ac sedula inquisitio, manifeste denuntiat, licet sera, certa tamen inventio. Si vero laudabilis est ab exordio suae conversationis erga ipsum Dominum sincerissimae charitatis affectus, multo laudabilior est circa sepulturam ejus piissimi obsequii famulatus. Legimus in Evangelio secundum Lucam, Dominum Christum in quoddam castellum ab illis officiosissime susceptum. Et ut sanctus Evangelista narrat, pro resuscitatione fratris sui, Lazari videlicet, fiducialiter invitatum. Inde ad crucem, verum usque ad tumulum illae secutae sunt, ut amorem, [Col. 1006B] quem viventi exhibuerant, jam mortuo, si liceret, studio humanitatis impenderent. Si dignum admiratione ducimus quod sanctae mulieres diligenti cura exsequias mortalitatis ejus celebrant, cujus doctrina de vitiis ad virtutes, de tenebris ad lucem reductae fuerant, cujusque mirabili potentia fratrem suum Lazarum ex mortuo vivum se recepisse gaudebant, qui sermo, quae facundia digne possit dicere quo vel quali quantoque affectu piissima ejusdem Dei et Domini genitrix, ut sanctus evangelista refert, ante crucem stabat, et piis oculis exspectans non pignoris mortem, sed mundi salutem? Non enim mens concipere, non spiritus ullus agnoscere potest quo amore, quo desiderio, huc illucque se vertens, Dominicae passionis et resurrectionis loca circumiens, [Col. 1006C] quem toto mentis ardore quaerebat, videre desideraret. Sciebat illum non posse fieri legibus mortis obnoxium quem sanctus David praevidit inter mortuos liberum. Sciebat illum a morte nullo modo posse teneri, quem, nullo interveniente mortis contagio, salva sua virginitate pro restauratione mundi sciebat ex se ineffabiliter, et voluisse, et potuisse nasci. Quaerebat filium cum caeteris in sepulcro, sed multum dispari voto, et, ut ita dicam, quantum ejus professio a caeterarum proposito, et quanto fecunda virginitas a continentiae bono. Aliae quaerebant ut condirent defectum, illa credebat a Deo Patre jam de morte reductum.

Ideo, fratres, constantissimum circa sepulturam Dominicam discipulorum discipularumque Christi [Col. 1006D] famulatum paucis recitare curavimus, ut exemplis eorum nosmetipsos ad enarranda pro modulo Dominicae resurrectionis gaudia excitaremus. Valde enim indignum est, ut beatus Gregorius dicit, eo die laudes debitas taceat lingua carnis, quo videlicet die caro resurrexit Auctoris. Compellit nos etiam pro sui magnitudine aliquid dicere auctoris tanti gaudii praeclara resurrectio et de antiquo hoste triumphalis congressio. Ex hujus congressionis nobili mirabilique victoria, atrium suum custodiens, fortis ille armatus, fortiore superveniente, fortiter est superatus; arma et spolia in quibus confidebat, amisit, quia inter ipsa initia mundi, et periit primus, et perdidit. Ille, angelica majestate subnixus, postquam [Col. 1007A] ad imaginem Dei factum conspexit, malivolo livore prorupit, non prius alterum dejiciens quam ipse dejectus, captivus antequam capiens, perditus antequam perdens, et dum homini gratiam datae immortalitatis eripit, ipse quoque id quod prius fuerat, amisit, et, dum vitam mordendo absorbere appetit, morsus suus mors ei perpetua fuit, sicut per prophetiam Oseae mortis destructor, vitae largitor et fortis bellator dixit: De manu mortis liberabo eos, de morte redimam vos. Et iterum: Ero mors tua, o mors; morsus tuus, inferne.

Cum ipso igitur mortis auctore hodie mors subacta detruditur, hodie per Christum vita mortalibus redditur. Servitus hodie daemoniaca pellitur, libertas Dominica hodie Christianis conceditur. Hodie [Col. 1007B] namque divinae propitiationis dignatio singulare remedium contulit mundo, cum homini perdito tenebris mortis circumfuso, resurgente Christo, lux vera refulsit ab alto. Humani etenim generis massa, quae in ipsa radice suae originis lividi serpentis astutia et primi hominis culpa miserabiliter fuerat corrupta, secundi hominis gratia hodie mirabiliter et misericorditer est restaurata. Superbiendo dejectus hominem mortis auctor prostravit, humiliando seipsum hominem hodie vitae largitor erexit. Mortales nos fecit priorum parentum male suasa praesumptio, vitae nos hodie reddidit dexterae coelestis mutatio. Apostata vero angelus ideo irremediabiliter periit, quia nullam in se peccandi materiam naturaliter habuit, sed propria sponte contra suum auctorem a [Col. 1007C] seipso deceptus intumuit. Homini vero idcirco pietas divina condoluit, quem non proprio tantum, quam alieno instinctu cecidisse cognovit. Unde pulchre satis sanctus David in psalmo canit: Cum ceciderit, non collidetur, quia Dominus supponit manum suam. Et haec est illa, quam supra diximus, dexterae coelestis mutatio. Vere, inquam, dexterae coelestis mutatio, quia inter culpam et gratiam diversus est ordo. Qui per naturam nos edidit, vitae nos exsules fecit. Qui per gratiam genuit, vitae consortes effecit.

Audiamus quid primus homo, a paradiso ejectus, audivit: Terra tua spinas et tribulos germinabit tibi. Audiamus quid David patriarcha, dandam per Christum gratiam praevidens, dixit: Dominus dabit benignitatem, et terra nostra dabit fructum suum. Audiamus [Col. 1007D] etiam quid Adam ille, mortalis effectus et auctori inobediens, audivit. Audiamus quid latro, in cruce pendens et vitam confitens, Christi pietate promeruit. Illi dictum est: In sudore vultus tui vesceris pane tuo; isti dictum est: Hodie mecum eris in paradiso. Timeamus quod, exigente peccato, in primo parente commeruimus: Terra es et in terram ibis. Diligamus quod, operante justitia, Deo Patri a capite nostro pro nobis dictum esse confidimus: Pater, volo, ut ubi ego sum, et ipsi sint mecum. Et in alio loco: Ubi ego sum, illic et minister meus erit. Et illud apostolicum: Mortui enim estis, et vita vestra abscondita est cum Christo in Deo. Cum enim Christus apparuerit vita vestra, tunc [Col. 1008A] et vos apparebitis cum ipso in gloria. Illa videlicet gloria, de qua Propheta dicit in psalmo: Satiabor, cum apparuerit gloria tua. Et nos satiemur tot promissionum refecti dulcedine, qui quondam periclitabamur, tantarum minarum attriti formidine. Servilis absit timor, divinus adsit amor. Vetustae servitutis recedat trepidatio, novae libertatis accedat exsultatio. Illa, inquam, exsultatio, quam saepedictus Propheta venturam sibi decantabat in psalmo: Anima autem mea exsultabit in Domino, et delectabitur super salutari suo. Et quod specialiter ad spem Dominicae nostraeque resurrectionis pertineat, praecedens sententia et subsequens aperte demonstrat. Antiquo etenim hosti superior versus praecipitium optat quod ipse humano generi per mortem Christi parabat. [Col. 1008B] Subsequens vero sententia humani corporis ossa ad laudem Dei introducit clamantia: Omnia ossa mea dicent: Domine, quis similis tui? Ac si dicant: Qui cum a morte surrexeris, spem nobis resurgendi donabis. Eripiens inopem de manu fortiorum ejus, egenum simul ac pauperem a diripientibus eum. Propter quorum gemitus et miserias, in alio psalmo resurrecturum te esse promittebas. Promisit Dominus et implevit. Mortuus est et resurrexit. Mortuus est propter peccata nostra, resurrexit propter justificationem nostram. Moriamur pro eo, ut resuscitemur ab eo. Si compatimur, inquit Apostolus, et conregnabimus.

Credamus Dominum Jesum a Deo Patre resuscitatum de sepulcro, et gratiam et salutem inveniemus [Col. 1008C] in auxilio opportuno, testante apostolo Paulo atque promittente. Si confessus fueris et credideris in corde tuo quia Deus illum suscitavit a mortuis, salvus eris. In quem, sicut pastor ille Ecclesiae beatissimus Petrus dicit, nunc quoque non videntes creditis, credentes autem exsultatis laetitia inenarrabili et glorificata, reportantes finem fidei vestrae, scientes quod non corruptibilibus argento vel auro redempti estis de vana vestra conversatione, paternae traditionis, sed pretioso sanguine, quasi Agni incontaminati et immaculati, Christi, praecogniti quidem ante constitutionem mundi, manifestati autem novissimis temporibus propter vos, qui per ipsum fideles estis in Deum, qui suscitavit eum a mortuis, et dedit ei gloriam, ut fides vestra et spes esset in Domino. Nos [Col. 1008D] igitur, tanti auctoris eruditi sententia, credentes in Christum exsultemus inenarrabili laetitia. Sed in hac praecipue paschali solemnitate, in qua sicut apostolorum princeps dicit: Redempti sumus de vana nostra conversatione incontaminati et immaculati Agni sacrosancto sanguine. In hoc etiam oportet nos plurimum gaudere, quia solutum est hodie jugum captivitatis nostrae, contritus est hodie malleus universae terrae. Haec est dies quam fecit Dominus, exsultemus in ea et laetemur, quoniam laqueus contritus est et nos liberati sumus. Et, secundum Zachariae vaticinium, de lacu, in quo non erat aqua, in sanguine testamenti hodie educti sumus. Hoc ipsum praefigurabat Moyses aspergens tabernaculum [Col. 1009A] et omnia vasa ministerii sanguine dicens: Hic sanguis testamenti quod mandavit ad vos Deus. Omnia pene in sanguine mundantur secundum legem, et dicit quod non fit remissio sine sanguinis effusione, aperte demonstrans quia non fieret peccati abolitio, nisi intercederet Domini nostri Jesu passio. Et nisi esset ipse pro peccatis oblatio, per quem nobis datur omnium peccatorum remissio. O quale sacramentum, quo veniente cessat omne peccatum! o quale sacrificium, quo redolente fugit omne delictum! o qualis sacerdos, qui semetipsum obtulit, ut ingratos servos a perpetua morte, sua morte faceret liberos! Factos etiam liberos fratres vocat et filios. Eia, fratres dilectissimi, studeamus toto mentis affectu esse pacifici, ut mereamur vocari [Col. 1009B] et esse filii Dei. Faciamus, prout ipse donaverit, voluntatem Dei, ut potestate accepta possimus adoptivi fratres ejus fieri, qui secundum fidem et confessionem primi apostolorum, Petri, est naturalis et unicus Filius Dei vivi, cum quo vivit et regnat per infinita saecula Deus, in unitate Spiritus sancti, qui nos perpetua pace custodiat suumque Pascha digna veneratione continue celebrare concedat. Amen.



SERMO VII. DE EADEM RESURRECTIONE.

Hodie, dilectissimi fratres, Domino nostro Christo resurgente atque de subacto tenebrarum principe triumphum victoriae referente, spes immortalitatis mundo reddita est, et quod a saeculis difficile incredulis [Col. 1009C] ac perfidis impossibile videbatur, ope atque divina miseratione in plenam securitatem conversum est. In laetitiam mentes redeant, quoniam tempestate exitialis pressurae ac nube discussa caecitatis antiquae, tranquillitas aeternae quietis et serenitas divini luminis effulserunt. Dandae Deo laudes, et beneficia ejus ac munera tam grandia, ut grandiora esse non possint, cum gratiarum actione celebranda sunt. Nos etenim, fratres, qui Deum corde toto, et anima et virtute diligere debemus, necesse est benedictiones ejus et laudes semper et ubique cum gloria praedicemus. Sed nunc magis ac magis fieri convenit quia exoptatus votis omnium fidelium dies advenit, et post longae noctis horribilem terraeque caliginem Domini luce radiatus mundus eluxit. Hujus [Col. 1009D] enim luminis, perpetuae videlicet claritatis, adventum ipsiusque adventus sacrosancta mysteria, ab ipso mundi principio antiquorum Patrum actibus praesignata, ac multiplicibus vaticiniis perorata verisque attestationibus promissa eodemque lumine in homine apparente exhibita, sicut nos colimus et tenemus in re vera, ita et antiqui Patres colebant in spe certa. Ita enim in spe certa, ut etiam de his quae credebant et praedicabant, quaedam sicut erant ventura nuntiabant, quaedam jam percepisse sibique jam advenisse gaudebant. Nonne jam patriarcha David hujus diei laetitiam praesentem se habere credebat qui dicebat: Haec est dies quam fecit Dominus, exsultemus et laetemur in ea?

[Col. 1010A] Unde illi aderat in exspectatione hujus die tanta laetitia talisque exsultatio? Sciebat enim se per hujus diei sacramentum, de valle lacrymarum et planctu antiquae plorationis transiturum ad aeternae beatitudinis gaudium. Sciebat praeterea se sine dubio in spe resurrectionis Christi, conscisso diuturnae poenitudinis sacco, vestibus mortalitatis et corruptionis exui, quas primi parentes de pellibus consuerant et foliis verecundiam suam texuerant, et stola immortalitatis et indumento laetitiae et jucunditatis indui, quae sibi eloquia divina promiserant. Dicebat etiam se post revelatam Dominicae resurrectionis gloriam, et resurgente Christo nobis in saeculi fine promissa non posse ad ullam tristitiam compungi, sed divinis [Col. 1010B] cantibus et confessione coelestibus plena laudibus Domino Deo suo aeternaliter cum gloria famulari, et idcirco adjuncta personae suae omnium fidelium massa exsultans, et cantans laudes, et gratias referendo Domino dicebat: Convertisti planctum meum in gaudium mihi, concidisti saccum meum, et circumdedisti me laetitia. Ut cantet tibi gloria mea, et non compungar, Domine Deus meus, in aeternum confitebor tibi. Hoc igitur genus confessionis magis ad praedicandas pertinet misericordias Domini Salvatoris quam ad detegendas miserias hominis peccatoris, sicut idem Salvator in Evangelio ostendens dicit: Confiteor tibi, Pater coeli et terrae, id est, laudo et glorifico te. Et sanctus in Psalmis: Confitemini Domino, quoniam bonus. Hujus inaestimabilis [Col. 1010C] bonitatis, Dominus Jesus Christus minister et testis, largitor et monstrator factus est. Minister nascendo, testis moriendo, largitor resurgendo, monstrator ascendendo. Est enim ipse summi et aeterni boni, quod idem ipse est, minister cum nascitur, testis dum patitur, largitor cum de morte reducitur, monstrator cum in dexteram Patris assumitur.

Haec sunt quatuor specialia divini muneris beneficia, ex omnibus Dominicis beneficiis excepta, et per quatuor Evangeliorum libros, et quatuor evangelicos viros, per quatuor mundi spatia, fidelibus sunt reserata. Haec cum fideliter credimus et firmiter retinemus, et digna pro posse veneratione recolimus, quoniam ex his maxime Domini bonitatem [Col. 1010D] cognoscimus, consequens est ut, sicut Davidicus sermo nos admonet, faciamus: Confitemini Domino, quoniam bonus, quoniam in aeternum misericordia ejus. Mundus sanguine Christi Deo Patri reconciliatus, Ecclesia videlicet catholica per totum mundum diffusa, in saeculum misericordiam ejus praedicat, dum ab hujus saeculi miseriis ejusdem misericordiae munere se posse liberari non dubitat. Domini misericordiam in aeternum omnium plenitudo fidelium praedicat, dum per Christi resurrectionem, quam hodie singulari veneratione devotissime celebrat, ad gloriam venturae resurrectionis et gaudium aeternae beatitudinis pervenire sine dubio sperat, et facie ad faciem gloriam videre sui Redemptoris hodierna [Col. 1011A] festivitate de morte resurgentis. Nos ergo confiteamur Domino quoniam bonus est, peccata nostra humiliter accusando, bonitatem illius sublimiter praedicando. Confiteamur quoniam misericors est, misericordias ejus sine fine laudando, ut in hoc saeculo sua nos bonitate custodiat, et in aeternum sua misericordia simul et praesentia perfrui concedat, et praestet ut, sicut in carne, quam assumpsit ex Virgine matre, intuitu fidei cernimus resurgentem, ita in divinitate quam habet ex Deo Patre, facie ad faciem videamus regnantem, cum eodem Deo Patre et consubstantiali sibi et coaeterno Spiritu sancto, per omnia saecula saeculorum. Amen.



SERMO VIII. DE ASCENSIONE DOMINI SALVATORIS.
[Col. 1011B]

Postquam Dominus et Salvator noster sacrosancto suae passionis mortisque triumpho, abolito peccati chirographo, contrito mortis aculeo, daemoniacae crudelitatis destruxit tyrannidem, humanum genus, quod tenebatur morte captivum, solus inter mortuos liber morte subacta reddidit liberum. Corpus vero quod sine peccati discrimine ex Virgine sumpsit quodque pro nobis assumptae mortalitatis, non necessitate, sed potestate legibus subdidit, ab inferis rediens, apostolorum conspectibus resurrectionis gloria clarificatum et, ut ita dicam, redivivum ostendit. Mulieri namque se devotissime requirenti, non absque admirabili ratione et rationabili admiratione primum apparere dignatus est. Decebat enim [Col. 1011C] ut sexus, qui primum hominem, diabolo se fallente, fefellit eique mortis suggessit interitum, prior hominibus vitae renuntiaret remedium. Et ut ab excellentioribus argumentum assumam, consequens erat ut sexus, qui, Christo nascente sine peccati contagione, salvo suae virginitatis perpetuae signaculo exstitit praevius, resurgente Christo justificatus a peccatis perpetuae salutis fieret nuntius. Apostolorum principi Petro Dominum apparuisse non est dubium, sed apostolica relatione et evangelica descriptione creditur esse certissimum. Voluit ei Dominus prae caeteris apostolis singulariter apparere, ne desperaret ex negatione. Noluit illum diu remanere suspectum, ne desperaret se posse percipere apostolici culminis privilegium. Idcirco illum Dominus [Col. 1011D] cadere permisit, sicut festivus concionator Gregorius dixit, ut ex collato sibi munere disceret qualiter aliis misereri debuisset.

Discipulis vero duobus, discipulabusque duabus, ipso die quo surrexit a mortuis apparere voluit: Istis, festive salutando, Avete, dixit; illis secum gradientibus, et de se dubitantibus sacramenta divinarum Scripturarum aperuit, et in fractione panis se vere resurrexisse perdocuit. Deinde quoties tam sacratissimum et excellentissimum exigebat officium, generaliter discipulis suis apparuit eisque pacem, quam per angelos in mundum veniens ventura praedixit, per semetipsum jam venisse manifestavit, dicens: Pax vobis. Quibusdam vero discipulis [Col. 1012A] de se dubitantibus, cicatrices vulnerum suorum ostendit, corpusque de morte resumptum palpabile praebuit et de cordibus eorum maculas dubietatis extersit. Septem quoque discipulis in piscatione frustra laborantibus Dominus apparere voluit, et quod erat eis difficile, ipse sua corporali praesentia et majestate divina fecit esse possibile, ita ut ad ejus nutum, designato numero caperent et multitudinem piscium. Quem numerum si videres arithmetica ratione dispositum, scires in eo non mediocriter refulsisse mysterium; quod si ad plenum scire te delectat, apud beatissimum Augustinum satis late patet. Ut enim in Christo Domino veritas patesceret resuscitati corporis, ac sine dubio gloria peractae resurrectionis accedit ad cumulum verae fidei ac sincerissimae [Col. 1012B] credulitatis solemnitas dignissimae resurrectionis. Assum enim piscem et favum mellis comedit, ut in asso pisce ostenderet se passum, et in favo mellis a Deo Patre vera fide resuscitatum. Nos enim, fratres charissimi, per amaritudinem acerbissimae passionis, Dominum Jesum Christum pervenisse credimus ad gloriam resurrectionis. Hanc autem resurrectionem Dominici corporis, ut futuram in nobis certissime noverimus, ipse in corpore suo dignatus est demonstrare. Resurrexit Christus, ut resurrecturum se non dubitet Christianus. Processu vero temporis, peracto mysterio suae resurrectionis, Dominus Jesus Christus ad coelos ascendit, ut eo Christianus ascendere se posse confidat, ubi caput suum se praecessisse non dubitat.

[Col. 1012C] Hujus etenim ascensionis Dominicae nobilitatem et gloriam, Veteris Instrumenti multo ante multipliciter praenuntiavit auctoritas, et ipso ascendente exsultans angelica declaravit sublimitas, evangelicae etiam descriptionis atque apostolicae praedicationis per totum orbem narravit satis aperte majestas. Apostolica vero praedicatio, ut dictum est, mysteria supradicta vehementer enarrat, cum beatus Petrus apostolus, omnium de quibus loquitur, idoneum testem se esse declarat, et apostolica libertate subnixus, ut propositum est, liberalissimo sermone pronuntiat, dicens: Obedire oportet Deo magis quam hominibus. Statim subintulit. Et his cum quibus tunc res ipsa gerebatur dixit: Deus patrum nostrorum suscitavit Jesum, quem vos interemistis suspendentes [Col. 1012D] in ligno. Hunc Deus, Principem ac Salvatorem, exaltavit dextera sua, ad dandam poenitentiam Israel et remissionem peccatorum. Et nos sumus testes horum verborum et Spiritus sanctus, quem dedit Deus hominibus obedientibus sibi. Et in alio loco idem pastor Ecclesiae, Davidico fruitus [fretus] vaticinio, David igitur, inquit: Propheta cum esset et sciret quia jurejurando jurasset illi Deus de fructu lumbi ejus sedere super sedem ejus, providens locutus est de resurrectione Christi, quia neque derelictus est in inferno, neque caro ejus vidit corruptionem. Hunc Jesum suscitavit Deus, cui omnes nos testes sumus. Dextera igitur Dei exaltatus, et promissione Spiritus sancti accepta a Patre, effudit hoc donum quod vos [Col. 1013A] videtis et auditis. Non enim David ascendit in coelos. Dicit autem ipse: Dixit Dominus Domino meo: Sede a dextris meis. Paulus denique praedicator egregius, cum hoc nostrae salutis mysterium auditoribus suis commendare vellet, affectu optantis et voto orantis prudentissima et spiritali circumlocutione aggressus est eos, dicens: Deus Domini nostri Jesu Christi, Pater gloriae, det vobis spiritum sapientiae et revelationis in agnitione ejus, illuminans oculos cordis vestri, ut sciatis quae sit spes vocationis ejus, et quae divitiae gloriae haereditatis ejus in sanctis, et quae sit supereminens magnitudo virtutis ejus in nos, qui credidimus secundum operationem potentiae virtutis ejus quam operatus est in Christo, suscitans illum a mortuis, et constituens ad dexteram suam in coelestibus, [Col. 1013B] supra omnem principatum, et potestatem, et virtutem, et dominationem, et omne nomen quod nominatur non solum in hoc saeculo, sed et in futuro. Et: Omnia subjecit sub pedibus ejus, et ipsum dedit caput supra omnem Ecclesiam quae est corpus ipsius. Et ut idem Apostolus ad Timotheum scribit: Columna et firmamentum veritatis. Et manifeste: Magnum est pietatis sacramentum, quod manifestatum est in carne, justificatum est in spiritu, apparuit angelis, praedicatum est ingentibus, creditum est in hoc mundo, assumptum est in gloria, sicut per Marcum et Lucam descriptio intonat evangelica. Lucas vero cum ad Theophilum scriberet, dicit se sermonem fecisse de omnibus quae coepit Jesus facere et docere, usque in diem qua praecipiens apostolis [Col. 1013C] per Spiritum sanctum quos elegit, assumptus est. Et Marcus in hodierna lectione, Dominus, inquit, Jesus, postquam locutus est discipulis suis, assumptus est in coelum, et sedet a dextris Dei.

Quomodo vel qualiter praesentis solemnitatis gaudia, ascendente Domino, angelica declaravit sublimitas, non potest ore dicere, non corde concipere humana fragilitas. Sed tamen illud unum, ut Lucas narrat, testimonium admirabile atque jucundum, officiis ecclesiasticis adeo festive recitandum, huic declamatiunculae dignum duximus inserendum. Cumque intuerentur apostoli Dominum euntem in coelum, ecce duo viri astiterunt juxta illos in vestibus albis, qui et dixerunt: Viri Galilaei, quid statis aspicientes in coelum? Hic Jesus qui assumptus est a vobis in coelum, [Col. 1013D] sic veniet quemadmodum vidistis eum euntem in coelum. Ascendente Domino angeli apparuisse leguntur in vestibus albis, quia humanum genus, quod fuerat obtectum tenebris mortiferae caecitatis, per gratiam Christi meruit percipere indumentum aeternae jucunditatis, et consortium angelicae dignitatis. Instrumenti Veteris auctoritatem, ut proposuimus, multo ante multipliciter praenuntiasse manifestum est, illis videlicet qui Scripturam sanctam et studiose legunt et fideliter intelligunt. Quid per Enoch Scriptura divina clamat translatum, quid per Eliam igneo curru transvectum, nisi Dominum Christum hodierna festivitate in dextera paternae majestatis elevatum? Sicut ipse per Prophetam in psalmo dicit ad Patrem: [Col. 1014A] Tenuisti manum dexteram meam, et in voluntate tua deduxisti me, et cum gloria assumpsisti me. Ecce illud Domini Salvatoris iter astriferum, sanctus in psalmo vocari voluit cursum. Quod David cursum vocat, Salomon in Canticis saltus appellat. Ecce iste venit saliens in montibus, transiliens colles. Et ille: A summo coelo egressio ejus, et occursus ejus usque ad summum ejus. Hunc enim quem David currentem praecinuit, Salomon salientem praevidit. O prudentissimi vates, o tantae prolis felicissimi parentes, cujus meruistis prophetica denuntiatione fieri parentes et testes! De vestra namque radice Isaias propheta virgam cum flore processuram praedixit. De quo ipse alias dicit: Erit in novissimis diebus praeparatus mons domus Domini in verticem montium, et [Col. 1014B] elevabitur super colles. Et in alio loco: Erit germen domus Domini in magnificentia, et fructus terrae sublimis. Quem, fratres, intelligere debemus per montem super verticem montium praeparatum, nisi mediatorem Dei et hominum, hominem Jesum Christum, niumm hominum naturam superantem et meritum? Quem per germen Domini magnificum et gloriosum, et fructum terrae sublimem, nisi eumdem Dei et hominis filium, hodierna die super coelos coelorum et dignitatem omnium angelorum in dextera Dei Patris assumptum? Ergo, dilectissimi fratres, omnium vitiorum phantasmata fugientes, cunctarum virtutum charismata diligentes, ipsum, de quo loquimur, toto cordis affectu quaeramus, toto mentis ardore diligamus, passibus dilectionis et fidei sequamur, ut per ipsum [Col. 1014C] cum ipso ad eum possimus pervenire, qui per ipsum corruptam generis humani naturam voluit reparare, et reparatam in ipso, hodierna festivitate ad se dignatus est revocare. Qui cum eo vivit et regnat in unitate Spiritus sancti Deus per omnia saecula saeculorum. Amen.



SERMO IX. IN DIE PENTECOSTES.

Indicibilis et immensa praesentis diei majestas et gloria, verbo praesidente et linguis faventibus, vi propriae potestatis exigit ut dicamus pro posse quantum divina miseratio miseriis humanis consuluit. Scitis quoniam unumquodque negotium cum fuerit ad finem deductum, exercentes se quodammodo compellit in sese colligere simulque revolvere quid [Col. 1014D] moeroris, quidve laetitiae in ipso actionis itinere contigit evenisse. Hoc vero permaxime ut fiat, ipsa eademque res congruum fore dijudicat quatenus ereptus liberatori gratias referat, et largitori laetitiae omnibus votis adhaereat, et cum Propheta clamet et dicat: Mihi autem Deo adhaerere bonum est, ponere in Domino Deo spem meam. Si nostrae mortalitatis defectus, et quotidiana delicta, et dubiae vitae praecipites cursus, sollicita consideratione ad mentem reducere commonemur, multo magis opera misericordiae quae circa nostram salutem salutis auctor exercuit, summa cum veneratione nos recolere convenit.

Videamus saltus quos pro nobis incarnata divinitas [Col. 1015A] dedit, cogitemus quid Deus in homine gessit, quid homo a Deo assumptus temporalis apparens corporaliter pertulit. Quod enim omnia Dominici adventus mysteria Dei Patris sint voluntate peracta, nulli dubium quin firmissime teneat fides ecclesiastica. Quod et Spiritus sanctus Patri et Filio coaeternus sit cooperator, et auctor ejusdem Filii Dei assumptae humanitatis, tanti sacramenti exordium declarat. Christo namque misericorditer ad homines veniente, Spiritus sanctus in Virginem supervenit. Christo in Patris dextera magnifice residente, Spiritus sanctus super apostolos descendit, sicut universalis Ecclesia in eodem spiritu congregata summa cum veneratione hodie devotissime recolit. Cum enim Dominus ac Redemptor noster crucis esset [Col. 1015B] addictus supplicio, potatus aceto consummatum est, dixit. Quod duobus modis a nobis intelligi voluit, ac si diceret: Consummatum est, videlicet Vetus Testamentum, et initiatum est Novum. Sive, consummatum est adventus mei mysterium usque ad hanc quam pro vobis sustineo mortem. In passione siquidem Domini plurima pietatis ejus opera fuerunt consummata, nonnulla postmodum etiam consummanda, sicut post triduum praeclara resurrectio: processu vero temporis mirabilis ascensio; et in igneis linguis super apostolos hodierna die toto mundo spectabilis spiritalis infusio. Hodie namque Spiritus sancti super apostolos venientis, manifestissima contestatione, per divinitatis potestatem completam esse cognoscimus assumptae [Col. 1015C] humanitatis Christi dispensationem. Si enim, uti praefati sumus, uniuscujusque negotii causam necessario ad mentem reducimus, conferentes laeta cum tristibus, exsultantes nos incommoda evasisse, prospera adeptos fuisse, quid tam utile, quid tam consequens quam in hac die, in qua Christi corporalia finem suscipiunt, et in qua spiritalia charismata luce clara patescunt, omnia retro peracta, recapitulando quodammodo recitare pro modulo? Non enim nos putamus vel dicimus idoneos tantae rei ministros jactanter, sicut faciebat beatus Apostolus humiliter ac sapienter, sed ad confirmandam fidem nostram et ad excitandam devotionem vestram nostra parvitas dicere censuit quibus modis, ut supra dictum est, divina miseratio miseriis humanis [Col. 1015D] consuluit.

Natus est Christus ex incorrupta Virgine, ut humana corrupta nativitas in spiritalem transferretur originem. Legalem voluit suscipere circumcisionem, ut ejusdem legis se demonstraret auctorem, et nos, exemplo ejus spiritalibus gaudiis circumcisi, id est coelestibus disciplinis eruditi, ad fabricam coelestis aedificii inveniamur idonei. Deinde a magis adoratus, tres significativas suscepit species munerum, ut qui erat pro nobis mortalis effectus, Rex saeculorum crederetur et Dominus. Voluit etiam in templo praesentari, turturem et columbam pro se voluit offerri, dans nobis exemplum ut, cum ad altare accedimus, castitatis et innocentiae caeterarumque virtutum [Col. 1016A] victimas immolemus. Duodennis in templo matre Virgine nesciente remansit, post paululum studio ferventi cursuque citato requiritur, et, ut Lucas refert, in medio doctorum sedens, non docens, sed discens et audiens invenitur. Interrogante autem matre, cur se ignorante remansit, in domo Patris sui esse se respondit. Haec etenim puerilia gesta catholicae fidei sunt firmitate subnixa. Cum vero Jesus a matre requiritur, procul dubio verus homo cognoscitur. Dum esse se in domo Patris oportere testatur, a cunctis fidelibus verus unicus Dei Filius creditur. In medio doctorum sedens, audiens illos et interrogans, signat ut nullus nisi perfecta aetate praedicationis officium assumere praesumat.

Sciendum praeterea quod de infantia Salvatoris [Col. 1016B] non plus Ecclesiae pietas approbat quam quod divinus sermo pronuntiat. Infirmitates tamen assumptae mortalitatis, sicut fides fidelium credit, absque ullo contagio peccati percucurrit, sed Deus occultus in homine semper impassibilis mansit, et licet Dei Filius nullam haberet mundandi vel purificandi necessitudinem, certo tamen die determinato tempore, trigesimo videlicet aetatis suae anno, illud singulare ac singulariter salutare mysterium baptismatis suscepit, suscipiendo sanctificavit, sanctificando cunctis fidelibus ut per illud sanctificarentur, ac si coeleste donativum contradidit. Sed dum baptizandi possibilitatem ministris Ecclesiae concessit, potestatem baptizandi quasi quoddam insigne sibi vindicans reservavit, sicut divina vox B. Joanni homini [Col. 1016C] magni meriti nuntiavit, quando Christus ad illum gratia baptizandi venire non distulit. Super quem videris, inquit, Spiritum descendentem et manentem super eum, ipse est qui baptizat. Ipse etenim amicus Sponsi, fidelis humilisque Praecursor, quo inter natos mulierum, teste Veritate, non surrexit major; baptizans et baptismum praedicans sicut sacer evangelicus sermo describit. Ait enim: Ego quidem vos baptizo in aqua, qui autem post me venturus est, ipse vos baptizabit in Spiritu sancto et igni.

Quomodo in Spiritu sancto et igni baptizat, hodierna festivitas satis aperte ac solemniter approbat. Beato Luca evangelista in Actibus apostolorum narrante, cognoscimus quia apparuerunt apostolis dispertitae linguae tanquam ignis, seditque supra singulos [Col. 1016D] eorum Spiritus sanctus. Idcirco, dilectissimi fratres, de sacramento baptismatis, hodie vel modicum dicere libuit, quoniam illud isto in tempore Christiana religio magis ac magis peragere consuevit. Baptizatur Christus, et non modo jam patriarcharum prodigiis, non prophetarum oraculis, sed voce Patris dilectus Filius approbatur: Hic est filius meus dilectus, in quo mihi complacuit. De quo Psalmista: Rex dilecti, dilecti. Et de quo Salomon in Canticis: Dilectus ex dilecto. Deinde, sancto ducente Spiritu, desertum petiit, exempto [exacto] quadragesimali jejunio, ut pote verus homo esuriit, diaboli tentamenta divina virtute superavit; deinde angelico, ut verus Dei Filius, usus ministerio, postmodum, [Col. 1017A] ut Isaias propheta multo ante praecinuit, terram Zabulon et terram Nephtalim adiit; habitantibus in regione umbrae mortis et sedentibus in tenebris lumen veritatis ostendit, semetipsum videlicet qui dixit: Ego sum lux mundi, et de quo sanctus Evangelista: Erat lux vera quae illuminat omnem hominem venientem in hunc mundum; vocatis discipulis, coelestis disciplinae perfectionem tradidit eis, octo beatitudinum species disserendo, fontem se totius beatitudinis esse declaravit. Aperta pronuntiavit in quibus aedificaremur, obscura proposuit in quibus excitaremur. Quibusdam vero assumptae carnis motibus, sed prorsus peccato carentibus hominis filium se esse demonstrans, insolitis miraculorum prodigiis divinitus adhibitis, Dei Filium se [Col. 1017B] esse contestans, et sic humana divinis, divina humanis conjungendo, ex duabus substantiis in una persona praedicatur Christus, Deus verus et homo.

Videamus quomodo divinitati famulabatur humanitas, vel quomodo humanitati favebat divinitas. Lazarum suscitans, quod est Dei; amicum flevit, quod est hominis, et sic de caeteris. Sed, ut de multis pauca referam, Infirmos curans, ingemuit; famelicos pascens, oculos ad coelum levavit; discipulos alloquens, in montem ascendit; languidos curans, in campestribus stetit, esuriens, superavit hostem; excitatus a somno, pontum jubet esse quietum; sitiens, Samaritanis propinavit salutem; cum capi voluit, inimicos retrorsum cadere fecit; moriens, mortem pertulit et in morte ejus omnis creatura congemuit. [Col. 1017C] Morte etenim Christi tenebrescunt lumina coeli, scinduntur velamina templi. Captivos reddit inferus, rediviva cadavera tellus. In mortis discrimine hominem agnosce, in virtutis operatione Deum intellige. Cum enim a mortuis resurrexit, saeculo vitam reddidit, suis fidelibus spem resurgendi concessit. In divinitatis potentia clausis januis ad discipulos intravit, in resumpto corpore stigmata passionis palpabilia monstrat, ostendens quod in eadem carne sumus resurrecturi et ampliori gloria sine fine victuri. Et ut nemo diffideret de gloria resurrectionis, carnem quam Dei Filius ex nobis assumpsit, ad coelos ascendens collocavit in dexteram Patris, ut eo nos ascensuros credamus, quo caput nostrum nos praecessisse [Col. 1017D] cognoscimus. Inde fidelibus hodie in Spiritu sancto Dei dilectio mittitur, quae per Apostolum charitas nominatur. Charitas, inquit, Dei diffusa est in cordibus nostris per Spiritum sanctum, qui datus est nobis. Spiritus etenim sanctus, Patri et Filio coaeternus et consubstantialis, non sicut minor et nolens transmittitur, sed sicut aequalis propria voluntate a Deo Patre et Filio mittitur, quia, sicut Veritas dicit, Spiritus ubi vult spirat.

Obmutescant qui in divinitate Spiritum sanctum minorem esse somniant, et qui inter creaturas creatum esse connumerant. Non potest esse minor qui totius operis divini legitur et creditur esse cooperator. Nec inter creaturas potest connumerari qui [Col. 1018A] creator et renovator est totius machinae mundi. Si creatorem et renovatorem Spiritum sanctum praedico, desideranter propheticis verbis consentio: Emitte, inquit, Spiritum tuum et creabuntur, et renovabis faciem terrae. Si cooperantem totius divini operis esse pronuntio, ab auctoritate divinae Scripturae non dissentio. Quando Deus per Verbum fabricam mundi condidit, Spiritus sanctus super aquas ferebatur, sicut divina pagina divinis lectoribus innotescit. Postquam priore gratia invidia diaboli primis hominibus adempta, pietas divina ad agnitionem sui hominem pereuntem revocare voluit, Spiritus sanctus patriarchas edocuit, prophetas implevit, Dei Filium Virginem parituram angelo nuntiante obumbravit, super eumdem Christum baptizatum [Col. 1018B] in specie columbae visibilis apparuit, idem in igneis linguis super apostolos hodierna festivitate descendit; et quos puros homines invenit, Deos, imo et Dei filios per gratiam adoptionis effecit. Pulchre Spiritus sanctus Deus ac Dominus, creator ac renovator dicitur, quia quos in baptismo divina regeneratione recreat, remittendo peccata a contagio veteris hominis renovat, et in secundi hominis speciem renovando commutat.

De eodem spiritu per Psalmistam dicitur: Verbo Domini coeli firmati sunt, et spiritu oris ejus omnis virtus eorum. Et Salomon de eo: Omnium artifex docuit me sapientia. Quia sicut Apostolus dicit: Nemo potest dicere Dominus Jesus, nisi in Spiritu sancto; et: Nemo in spiritu Dei loquens, dicit anathema [Col. 1018C] Jesu. O quantus est iste artifex, quam potens, quam efficax, qui sicut cum Patre et Filio omnia ex nihilo condidit, ita corrupta potuit reparare, cum voluit! In illis homiliis quas ad gloriam praesentis diei duo illi amplissimae auctoritatis describunt Gregorii, quaedam spiritus opera nitescunt principalia. Ideo principalia, quoniam a tantis auctoribus sunt festive prolata. Dicunt quoniam Spiritus sanctus David citharoedum puerum, multiplici sua gratia praeditum, provexit ad regni fastigium. Amos agrestem hominem vellicantem siccamina, mirabili potentia ditavit auctoritate prophetica. Petrum peritum piscium captione, pastorem fecit totius Ecclesiae, Matthaeum publicum exactorem evangelicum fecit esse scriptorem. [Col. 1018D] Fecit ex Saulo Paulum, et ex lupo agnum, ex persecutore doctorem. Fratres, quantum est hominem de Deo loqui? Quid plus dicam? Dicam tamen quod sentio. Quidquid est, quidquid fuit, quidquid unquam esse bene poterit, hujus artificis munere non carebit. Nam quidquid ordinem servat justitiae, quidquid profectum praestat prudentiae, quidquid virtuti cedit victoriam, quidquid honestam facit temperantiam, quidquid rectum in fide, in spe certum, in charitate perfectum, totum ab illo initium et augmentum percipit, qui praesentem diem adventus sui praesentia mirabiliter consecravit. Cujus nos gratia gratificati, lumine illustrati, consolatione consolati, diligamus Dominum nostrum Jesum Christum, [Col. 1019A] sermones ejus servando, ut digni mereamur fieri dilectione, adventu et hospitio Dei Patris et Filii, et ejusdem Spiritus paracleti, ita ut ad nos tota Trinitas veniat, et templum nos gloriae suae inhabitando perficiat Deus unus, vivus et verus, qui absque initio et sine fine per infinita saecula saeculorum vivit et regnat. Amen.



SERMO X. DE ADMIRABILI PRAECURSORIS CHRISTI JOANNIS BAPTISTAE NATIVITATE.

Ortum Dominici Praecursoris celebrantes, fratres charissimi, oportet nos fideli devotione perpendere quantas ob ejus memoriam cum gratiarum actione laudes Deo debemus persolvere. Ad repellendas igitur et effugandas densissimas ac tetras mortis et [Col. 1019B] ignorantiae tenebras, quas tenebrarum auctor mundo infuderat, venturum erat lumen illuminans omnem mundum. Idcirco consequens erat ut illud ineffabile et aeternum temporalium et rationabilium numerositas praecederet lucernarum. Patres dico religionis antiquae, quorum virtutibus, exemplis et dictis fideles populi illuminati et docti, discussa perpetuae caecitatis caligine, eum illud superveniret, si non ex toto, vel ex parte possent agnoscere. Fuerunt itaque, ut diximus, lucernae, non a se, nec aliunde, sed ab illo supremo lumine illuminante, cultores videlicet coelestium praeceptorum, alii ante legem, alii sub lege, alii vero judicum, regum et prophetarum temporibus, Dominicae nativitatis, passionis, resurrectionis et ascensionis mysteria praeconantes. [Col. 1019C] Post quos, Domini Praecursor, Joannes effulsit, qui omnium patriarcharum praeconia et vaticinia prophetarum luce perspicua deduxit ad publicum. Hic enim vir sanctus non solum justus, sed etiam ex parentibus justis exortus. Justus in praedicatione, justus in omni conversatione, justus in passione. Cujus nativitatem, justitiam et sanctitatem, et omnes sacratissimos actus Gabriel nuntiavit archangelus, stylus ad plenum descripsit evangelicus. Dignum valde erat ut puer, tanta praeditus dignitate, tali vocaretur nomine. Ut enim majorum nostrorum testatur auctoritas, sive prudentia, Joannes interpretatur Dei gratia, sive in quo est gratia. Quantae sanctitatis, quantaeque coelestis gratiae Domini Praecursor ditatus [Col. 1019D] est munere, humanae scientiae sermo non potest dicere. Et quia de eo humanae scientiae sermo dicere non valet, quod de eo et ad eum dictum est silere non debet. Quid praestatur homini tanto, cum de illo tantillus loquitur homo? Quid valet ad haec exiguitas hominis, quoniam de illo summa et ineffabilis loquitur Trinitas? Loquitur de eo Deus Pater in psalmo, loquitur idem in Evangelio. In psalmo: Paravi lucernam Christo meo. De quo sanctus evangelista: Ille erat lucerna ardens et lucens. In Evangelio: Super quem videris Spiritum descendentem et manentem, ipse est qui baptizat. Quaedam vero testimonia, quae Spiritus sanctus per Isaiam et Jeremiam in Domini Salvatoris persona specialiter [Col. 1020A] intonat, ad Praecursorem ejus coeleste magisterium et sensus catholicus convenienter pertinere denuntiat. Multo etiam apertius ei Spiritus sanctus testimonium perhibuit, quo repletus ad adventum genitricis Domini clausus adhuc matris utero, ut Evangelium loquitur, non natura praestante, sed gratia annuente, mirabiliter exsultavit. Ipse enim Dominus Christus, cui testimonium ille perhibuit, dicens: Ecce Agnus Dei, ecce qui tollit peccatum mundi; tempore suae praedicationis, de illo dixit: Inter natos mulierum non surrexit major Joanne Baptista, et quem inter natos mulierum majorem fuisse dixit, levitatis vitio et voluptate deliciarum carere innotuit, prophetam et plusquam prophetam eum esse asseruit, et quem ipse potentia suae divinitatis [Col. 1020B] tantarum virtutum et gratiarum privilegiis dedicavit, ut mortalium omnium merita excederet, Angelum a Deo vocatum, et ad praeparandum iter salutis ante se missum, prophetae Malachiae oraculo referente, perdocuit. Si enim angelus Graece, Latine dicitur nuntius, merito B. Joannes appellatur angelus, qui nascendo de sterili matre, nuntiabat nasciturum de Virgine matre, praedicando nuntiabat praedicaturum, baptizando baptizaturum, patiendo passurum, ejusque passione genus humanum redempturum. Qui vivit et regnat cum Deo Patre et Spiritu sancto per omnia saecula saeculorum. Amen.



SERMO XI. IN VIGILIA APOSTOLORUM PETRI ET PAULI.

In exordio vigiliarum apostolicae solemnitatis [Col. 1020C] illum puerum citharoedum, David dico regem potentem et fortissimum Israeliticae plebis ducem, qui tanta Dei gratia et providentia praeditus est ut ex ejus propagine Virgo eligeretur, ex qua Dei Filius corpus nostrae redemptionis susciperet, istum tantum ac talem cantantem audistis, et cum eo laetis vocibus et piis affectibus cantastis: Coeli enarrant gloriam Dei, et opera manuum ejus annuntiat firmamentum. Coelos audivimus, firmamentum vidimus. Coelos gloriam Dei enarrantes, firmamentum annuntians. Quaeramus et videamus qui sunt isti coeli, et quomodo enarrant gloriam Dei, et quod est firmamentum, et qualiter opera Dei annuntiat. Non enim introduceret sermo propheticus gloriam Dei enarrantes coelos, nec opera Dei annuntians [Col. 1020D] firmamentum, nisi spiritualiter vellet intelligi apostolos et apostolicos viros super fundamentum et firmamentum fidei immobiliter constitutos. Si vero propheticum sermonem ad litteram intelligere volumus, dicamus quia tunc coeli gloriam Dei enarrant quando solem et lunam et stellas, in sese compositas, miro ordine suis temporibus repraesentant, et firmamentum opera Dei annuntiat, cum astra coeli in se et lucere et moveri praemonstrat. Non enim consequenter sic, sed magis intelligere spiritaliter debemus. Figuram vero magis coeli ac firmamentum spiritalium doctorum possunt retinere quam gloriam Dei et opera manuum ejus ad liquidum demonstrare. Sunt enim haec elementa muta [Col. 1021A] et irrationabilia, sed coelesti virtute et divina sapientia rationabiliter et sapienter disposita. Et quia jam praenuntiati psalmi sensus noster ad litteram, quae occidit, dignosci non valet, necesse est Spiritus, qui vivificat, ut spiritaliter intelligamus nos spiritaliter doceat. Apertissime enim patet spiritales coelos sanctos fuisse et esse apostolos. Si enim coelos dicimus quos praestantissimos scimus, in ordine doctorum per diversa tempora contemporalium suorum, profecto isti sunt coeli coelorum, isti sunt doctores doctorum, principes populorum, filii excussorum, qui, ob meritum magnae fidei Abrahae, maximi patriarchae, effecti sunt filii, de quibus in psalmo Spiritus sanctus Ecclesiae loquitur dicens: Pro patribus suis nati sunt tibi filii; constitues eos [Col. 1021B] principes super omnem terram. Cum enim Petrum et Paulum coelos dicimus, non ab illo excelso nomine alios apostolos excludimus. Omnes ergo apostoli jure vocantur coeli, per quos mundus agnovit doctrinam verae fidei. Ergo Petrum et Paulum coelos dicimus et unumquemque illorum firmamentum fatemur.

Primum videamus qua auctoritate divinarum Litterarum appellantur coeli, qua assertione Scripturae firmamentum dicantur; deinde quomodo vel qualiter gloriam Dei enarrent, quam alte et profunde opera Dei annuntient. Non enim immerito coeli vocantur apostoli, Domino dicente per Isaiam: Coelum mihi sedes est, et iterum Scriptura: Anima justi sedes est sapientiae. Et si anima justi sedes est [Col. 1021C] sapientiae, et coelum sedes Dei est, anima Petri et anima Pauli sedes sunt Dei, et sedes sunt sapientiae, sicut ipse Paulus asserit Dominum Christum, Dei virtutem, Deique sapientiam esse, et si super humilem, et quietum et trementem verba sua Dominus requiescere se promittit, procul dubio in istis sedem suae divinitatis constituit, in quibus sedens et habitans mundum sibi sternit, et per eos fidelibus populis iter salutis ad [ac] viam verae humilitatis ostendit. Cognovimus, Scriptura testante, Petrum et Paulum spiritales esse coelos; videamus illos enarrantes Dei gloriam, non nostris, sed eorum ipsorum sacratissimis verbis. Nonne enarrabat Petrus gloriam Dei, quando dicebat se speculatorem factum esse coelestis ac divinae magnitudinis, et accepisse [Col. 1021D] Dominum Jesum a Deo Patre honorem et gloriam voce delapsa ad eum hujuscemodi a magnifica gloria: Hic est Filius meus dilectus, in quo mihi complacui; et: Hanc vocem nos audivimus de coelo allatam, cum essemus cum ipso in monte sancto. Nonne firmamentum erat Petrus cum dicebat: Obedire oportet Deo magis quam hominibus? Cum enim deos alloqueretur stans in medio plebis in firmamento verae fidei dixit: Viri fratres, vos scitis quod factum est verbum per universam Judaeam, incipiens enim a Galilaea post baptismum, quod praedicavit Joannes, Jesum a Nazareth, quomodo unxit eum Deus Spiritu sancto et virtute. Qui pertransivit benefaciendo et sanando omnes oppressos a diabolo, quoniam Deus [Col. 1022A] erat cum illo; et non est in alio aliquo salus, nec aliud nomen est sub coelo datum hominibus, in quo oporteat nos salvos fieri. Paulus etiam nihilominus coelum aut firmamentum fuisse et esse creditur, cum ab eo dictum fuisse legitur: O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus! Quis enim cognovit sensum Domini, aut quis consiliarius ejus fuit? Quoniam ex ipso, et per ipsum et in ipso sunt omnia; ipsi honor et gloria in saecula saeculorum. Amen. Et in alio loco: Quis nos separabit a charitate Christi? Tribulatio, an angustia, an persecutio, an fames, an nuditas, an periculum, an gladius? Certus sum enim quia neque mors, neque vita, neque angeli, neque principatus, neque virtutes, [Col. 1022B] neque instantia, neque fortitudo, neque altitudo, neque profundum, neque creatura alia poterit nos separare a charitate Dei, quae est in Christo Jesu Domino nostro.

Si quis vult scire vera esse quae breviter proposuimus, legat studiosius Actus apostolorum et Epistolas amborum, et cum eos invenerit diffusius, abundantius et manifestius gloriam Dei enarrantes, et opera manuum ejus annuntiantes, credat certissime eos firmamentum fuisse et coelos. Non est Paulus inferior Petro, quamvis ille Ecclesiae fundamentum. Nam et hic sapiens architectus, sciens vestigia credentium fundare populorum, nec Paulus, inquam, indignus apostolorum collegio. Cum primo quippe facile conferendus, et nulli secundus; nam [Col. 1022C] qui se imparem nescit, Dei praeveniente gratia fecit aequalem. Ambo a Christo vocati, ambo in Christo fideliter conversati, ambo a Christo gloriosissime coronati. Alter vocatus de littore, alter appellatus ab aethere. Ille de piscatione, iste de persecutione, et idcirco duplici sunt digni honore, quia simul laboraverunt in verbo et praedicatione. Caeterum fratres, domini, seniores et patres, quorum praedicamus initium piae conversionis, et fidei et sanctae conversationis provectum, eorum libet et dicere admirabilem et praedicabilem exitum. Scimus etenim Romam, ut ipsa cum toto orbe sibi subdito gloriatur et praedicat, horum praedicatione edoctam, horum sanguine consecratam, horum meritis et praesentia de variis erroribus in unitatem fidei permutatam. [Col. 1022D] Fuit in conflictu et congressione sanctorum fides firma, spes certa et victoriosissima charitas; fuit contra eos impia Neronis crudelitas, et Simonis Magi nefandissima falsitas; horum insectatione Petrus cruci affixus, Paulus capite plexus, alter passus cruce, alter truncatus ense. Idem passionis locus, par et sepulturae loculus. Meritis fuerunt aequales, et passione pares, coelestis regni haeredes, et Christi cohaeredes. Qui quos vocavit, ut alter istorum asserit, illos et justificavit, et quos justificavit, illos et magnificavit, et quos magnificavit, illos et glorificavit. Quorum justitiam incitantes, et magnitudinem laudando magnificantes, ad illam gloriam mereamur pertingere, ad quam illos hodierna [Col. 1023A] die praedicamus et credimus pervenisse. Amen.



SERMO XII. DE ASSUMPTIONE DEI GENITRICIS MARIAE.

Congrue satis et convenienter videtur a Patribus fuisse sancitum, ut in memoria Domini Genitricis ea recitetur evangelica lectio, quae narrat illas duas mente et carne sorores Dominum Jesum excepisse hospitio. Cui enim illa venienti in mundum templum praeparavit virtute coelesti sacratum et perpetuae virginitati dedicatum, huic istae, ut Evangelium loquitur, temporalis habitationis praeparaverunt domum, et piae humanitatis ac sincerissimae charitatis praebuerunt obsequium. Harum enim vita et actus ita fuerunt mirabiles et fidelium recordatione celebres, [Col. 1023B] ut duarum vitarum figuram eas retinere asserant divinarum litterarum catholici et doctissimi tractatores. Martha igitur quae curam domus gerebat, et tanto talique hospiti ejusque discipulis, quae necessaria erant praebebat, activae vitae figuram, ut diximus, praeferebat. Per Mariam vero, quae ad pedes Domini sedens, instantissime sermonis ejus audiebat colloquia, vita perspicue praemonstrabatur contemplativa. Eia, fratres charissimi, videamus si domina nostra in domo Domini et Dei Genitrix, et semper virgo Maria, utramque vitam ad plenum exercuit, et activam vitam laudabilem quam opere Martha excoluit, et contemplativam optimam quam Maria audiendo et eligendo obtinuit. Sane sicut dilectum Domini Joannem theologum de humanis et [Col. 1023C] corporalibus actibus Domini Jesu pauca dixisse, et multa de natura divinitatis ejus, potentia et majestate dixisse et scripsisse, teste sacratissima serie descriptionis ejus cognoscimus; ita Domini Genitricem non adeo fuisse credimus intentam activae conversationi, quam se totam contulit divinae conspeculationi. Non enim ad activam ultra quam matrem Domini decuit se contraxit, sed toto mentis affectu et desiderio, ad vitam se contemplativam erexit: et ne ex toto esset vitae exsors activae, postquam est electa a Domino, salutata ab angelo, obumbrata a Spiritu sancto, fecundata Dei verbo, exsurgens de loco, per iter devium et abrupta montium veniens ut deferret amicis actualis vitae laboriosum officium, Zachariae vatis ingreditur domum Elisabeth salutans. [Col. 1023D] Cognovit in spiritu in sinum ejus nobile pignus depositum, et in his paucis, ut diximus, Marthae complevit actum. Si Martha felix, quae activae vitae praeferebat figuram, quanto magis istae sanctissimae, de quibus loquimur, personae exstiterunt felices, quae tantorum gaudiorum et munerum meruerunt fieri compotes? Quae major potest esse felicitas quam cum in matre Domini et, ut ita dicam, in aula regali, in alvo virginali fecunditas regnat et virginitas? quam cum infecunda et vetusta generat et parit sterilitas, et cum aetas senectutis et antiquitatis nomen promeruit novae paternitatis? Et ut B. Hieronymus jucundo sermone prosequitur, Joannes etiam ad introitum Mariae exsultavit et lusit: et [Col. 1024A] per os Virginis audiebat verba Domini pertonantis, et de utero matris gestiebat in occursum ejus erumpere. Quomodo, quantum et qualiter officiis et obsequiis speculativae vitae cum altera Maria se subdidit, Gabrielis archangeli profiteatur assertio, sermonis evangelici prosequatur oratio, quia ad haec narranda nostrae parvitatis deficit sermo. Unum profecto scimus, quia omnis ejus vita et actio intenta semper fuit in Domino. Et sicut de altera Maria dictum est: Ista optimam partem elegit, quia prima omnium feminarum Deo virginitatem obtulit; et idcirco promeruit ut Dei Filius angelo nuntiante ex ea corpus nostrae redemptionis susciperet. Diximus eam semper intentam fuisse speculationi divinae, sed oportet nos hoc ipsum catholicis verbis astruere. Ut enim humano [Col. 1024B] usu loquar, ubi erat corpore quando a Domino mittebatur angelus ad eam? utique in domo parentum. Ubi erat spiritu? vere, ut diximus, in illo divinae speculationis intuitu. Quid agebat? Sine praejudicio alicujus irreprehensibiliter vivens, ut suae professionis proprium erat, orabat, legebat. Quomodo orabat? Canticum quod cecinit tympanizans, exclamat: Magnificat anima mea Dominum. Quid legebat? Forsitan occurrebant ei divinae Scripturae testimonia ad illud ineffabile sacramentum quod in ea gerebatur sine dubio pertinentia. Nonne in pignore quod gerebat illud impleri posse credebat Mosaicum: Prophetam, inquit, suscitabit Dominus de fratribus vestris tanquam meipsum audietis? Et multas alias in aperto cernebat prophetarum sententias, [Col. 1024C] in quibus tanti sacramenti ac mysterii praemonstrabatur et ad liquidum declarabatur veritas. Nonne ad hoc pertinere videbatur illud Jacob patriarchae testimonium dicentis: Non auferetur sceptrum de Juda, et dux de femore ejus, donec veniat qui mittendus est, et ipse erit exspectatio gentium. Quid manifestius quam quod ille fatebatur Balaam ariolus, ex se falsiloquus, Dei nutu veridicus: Orietur, inquit, stella ex Jacob, et exsurget homo de Israel? Sciebat enim Dei Genitrix in arce divinae contemplationis assumpta, Davidicis edocta testimoniis, processurum de se Dominum, tanquam de thalamo suo sponsum eumdemque speciosum, ut idem propheta praecinuit, prae filiis hominum. Non enim dubitabat ad se pertinere, Spiritus sancti illustrata lumine, quod Isaiam prophetam [Col. 1024D] recolebat dixisse: Ecce Virgo concipiet et pariet filium; et: Egredietur virga de radice Jesse, et flos de radice ejus ascendet. Quid apertius? quid jucundius? et Virginem parituram, et virgam de radice Jesse processuram nobilissimus prophetarum pronuntiat.

Placuit igitur inserere huic nostrae declamatiunculae sententiam psalmi octogesimi sexti quam ad memoriam Domini Genitricis, et mysterium Dominicae incarnationis et nativitatis, B. Ambrosius, vir per cuncta laudabilis et verus assertor fidei catholicae, adeo festive voluit exponere, et idcirco, ut dixi, sententiam tanti pontificis pauperculo nostro operi apponere volui, ut quod digne non potuit persequi [Col. 1025A] ingenioli nostri paupertas, sententiae tanti pontificis nobilitet et commendet auctoritas. Ait enim secundum antiquam interpretationem jam dictus doctissimus doctor: Mater Sion dicet: Homo et homo natus est in ea, et ipse fundavit eam Altissimus. Matrem autem secundum divinitatem habere non potuit, qui auctor est Matris. Ille factus est non divina generatione, sed humana. Quia homo factus est, Deus natus est. Sic et alibi habes: Puer natus est nobis, Filius datus est nobis. In Puero enim nomen aetatis, in Filio plenitudo est divinitatis. Factus ex matre, natus ex patre. Idem tamen et natus et datus, non diversum, sed unum putes. Unus enim Dei filius, et natus ex patre, et ortus ex Virgine. Distanti ordine, sed in uno concurrit nomine, sicut [Col. 1025B] et praesens lectio docet quia et homo natus est in ea, et ipse fundavit eam Altissimus. Homo utique corpore, Altissimus potestate. Etsi Deus et homo diversitate naturae, idem tamen non alter in utroque. Aliud ergo speciale naturae suae, aliud nobiscum commune, sed in utroque unus et in utroque perfectus. Non igitur mirandum est quia et Dominum eum, et Christum fecit Deus. Fecit ergo Jesum. Eum utique qui ex corpore nomen accepit, fecit eum a quo etiam patriarcha scribit David: Mater Sion dicet homo, et homo factus est in ea: dissimilis utique non divinitate, sed corpore. Nec discretus a Patre, sed exceptus in munere. Hujus etenim muneris gratiam angelo nuntiante virgo Maria Dominum concipiendo promeruit, pariendo obtinuit, et post partum virgo [Col. 1025C] perpetuo permanens incorruptam possedit. Ejusdem gratiae muneribus conferta, ut fas est credere, omne tempus Dominicae infantiae, pueritiae et adolescentiae cum ipso peregit, et obsequium maternae dulcedinis, ut vera mater, vero humanitatis suae filio ministravit. Quae fuerunt illorum inter se colloquia, quam dulcia, quam amabilia, quando in matre fulgebat virginitas et laetabatur fecunditas! In filio apparebat humanitas et latebat divinitas. Quantum vel quale illud erat Deificum ac virginale consortium? non dico nostrum, sed omnium hominum prorsus excedit intellectum. Deinde idem ipse qui erat unigenitus Virginis matris, cum voluit apparere unicus Dei Patris, tempore sui baptismatis hoc ipsum ostendit majestas Trinitatis. Cum Pater auditur in voce, Filius videtur in [Col. 1025D] nomine, Spiritus dignatus est in specie apparere columbae. Est enim hujus magnitudinis testis, magnus prae caeteris homo nomine Joannes a Deo missus. Iste vero tantus homo, qui hactenus erat Dominicae incarnationis et nativitatis arcani mirabiliter conscius, factus est minister mirabilis mysterii hujus.

Nos ergo, fratres, ut corde credamus et ore confiteamur tres denominativas et discretas personas, Patris, et Filii, et Spiritus sancti, unius esse divininitatis, Deitatis, dominationis, essentiae, simplicisque substantiae, aequalis etiam majestatis, virtutis, honoris, potestatis, aeternitatis, immensitatis et gloriae, admoneant nos et doceant veritatis veracissima verba, prophetarumque, apostolorum et evangelistarum [Col. 1026A] veridica testimonia. Et ut in tribus personis summa, simplex, aeterna et incomprehensibilis credatur, confiteatur et adoretur unitas, summa etiam, simplex, aeterna et incomprehensibilis credatur, confiteatur et adoretur Trinitas: invitet nos sanctarum divinarum Scripturarum sinceritas et catholicorum Patrum, eorum videlicet fidelis auctoritas nos doceat, in quorum intellectu et scriptis fidei pietas et veritas non vacillat. Mysterio itaque baptismatis peracto ac praesentia totius Trinitatis consecrato, Dominus Jesus non alieno, sed suo spiritu et propria voluntate desertum petiit, ubi ad tentandum eum malignus spiritus invenit. Qui ipsius virtute superatus, angelis ministrantibus recessit ab eo confusus. Postea a B. Joanne invenitur, et ob incomparabilem [Col. 1026B] innocentiam ab eo Agnus Dei mundi peccata tollens appellatur. Et ne lumen divinitus accensum sub modio poneret, sed nec diutius celaretur, exivit ad publicum. Et quia totum invenit mundum peccatis obnoxium, omnibus medicinae indixit remedium, et in suo adventu appropinquare dixit regnum coelorum. Et ut illud Isaiae impleretur vaticinium: Populus qui sedebat in tenebris, vidit lucem magnam. Habitantibus in regione umbrae mortis lux orta est eis. Deinde ipso divinitatis suae lumine praeeunte, ex diversis hujus vitae conversationibus et officiis, ut Evangelia loquuntur, discipulos vocavit et ex illis duodecim elegit, quos et apostolos vocavit, per quos humano generi salutis iter ostendit. Quorum sacro conventui et nobili contubernio semper adhaerebat [Col. 1026C] sanctissima Virgo. Cum illis semper habitabat seseque Dominicis conspectibus frequenter praesentari gaudebat. Eam vero optimam partem quam soror Marthae Maria in spe et figura gerebat, Dei Genitrix in re vera firmissime retinebat, et cum apostolis de humanis Christi actibus, ut verius ac specialius cognoscebat, verius ac specialiter conferebat, ut ab ea discerent qualiter arcanum tanti mysterii et ipsi crederent et lucidius aliis enarrarent. Et cum opportunum fieret, sine omni ambiguitate scriptis mundo transmitterent. Ipsa vero, ut sanctus evangelista Joannes refert, Domini miraculis nonnunquam interfuit. In his et in caeteris divinitatis ejus operibus et virtutibus ultra quam dici potest gloriabatur. Et si Maria quondam peccatrix, cui donando peccata [Col. 1026D] erat propitius, intente audiebat verba ex ore ejus, quanto magis haec, quae erat mente et corpore sancta, audiebat ardentius cujus idem ipse et Dominus erat et filius? Caeterum ut Simeonis justi prophetia imploretur dicentis: Et tuam ipsius animam pertransibit gladius, tempore Dominicae passionis cum dilecto discipulo de ea dictum est: Ecce mater tua. Circa sepulturam vero Dominicam multo magis quam mulieres illas sanctas quidem dicunt fuisse sollicitam, quorum opinionem, ni fallor, astruere videtur bonus ille Sedulius poeta evangelicus, orator facundus, scriptor catholicus.

Si enim scire volumus quid Dei Genitrix, post resurrectionem Domini, antequam ipse coelos ascenderet, [Col. 1027A] agebat, sine dubio loca Dominicae Nativitatis, passionis, sepulturae et resurrectionis frequenter circuiens, invisere cupiebat. In eisdem etiam locis lacrymas fundebat et sanctissimi oris sui oscula dulcissima imprimebat. Deinde ad notum sibi refugium, apostolicum videlicet contubernium, pasta intuitu Dominicorum locorum cum gaudio remeabat. Credimus eam interfuisse gaudiis Dominicae Ascensionis, in die sancto Pentecostes cum sanctis apostolis percepisse eam gratiam Spiritus sancti, quam constat esse plenissime habere ab ipsa conceptione Christi. Si quis vero adhuc studio pietatis vel piae curiositatis affectu indagare voluerit quid post Ascensionem Domini egerit, quam sancte et juste vixerit et cum quibus habitaverit, soli Deo cognitum [Col. 1027B] esse videtur et Gabrieli archangelo, cui ejus causa tota commissa esse praedicatur a Domino, et angelis sibi collaetantibus secumque colloquentibus, Joanni etiam dilecto Domini discipulo qui ab ipsa cruce suscepit in sua sollicitudine et cura, videlicet ut Virgo virgini deserviret, et Domini matri rependeret servitutis et dilectionis obsequium, qui eum prae caeteris sua dilectione fecerat dignum. Beatissimo etenim Petro apostolorum principi caeterisque apostolis non incognita fuit ejus purissima vita et actio; sancta quoque et admirabilis et praedicabilis conversatio. Quippe quia cum eis semper fuit ab ipsorum conversionis initio, usque ad illum diem in quo unigenitus Dei Filius, homo ex ea vera fide genitus, a laboribus hujus [Col. 1027C] vitae voluit eripere, et ad gloriam sibi a saeculis praeparatam, ut creditur et praedicatur, super choros angelorum dignatus est elevare.

Hujus diei laetitiam hodie totus mundus concelebrat, hodie namque ob venerationem Assumptionis Domini Genitricis angeli laetantur, virgines gratulantur, patriarchae et prophetae Deo gratias referunt, quia praesagia et vaticinia sua per eamdem Domini Genitricem completa esse cognoscunt, apostoli et evangelistae tripudiant, cum in carne Dominum venisse, et de Virgine natum vera fide scriptis suis pronuntiant. Gloriantur etiam hodie martyres, Genitricis Domini sui solemnia dignis laudibus celebrantes. Gaudent summi pontifices, confessores et doctores catholici, dum per eorum doctrinam fideles [Col. 1027D] Dei credunt et colunt Dei Filium suscepisse quod non erat, et non amisisse quod erat; et Genitricem Domini praedicant virginem peperisse, et post partum virginem exstitisse. Dicam aliquid plus, si audeo; dicam fideli praesumptione, dicam pia temeritate. Totus mundus hodie condigna jubilatione laetatur et gaudet, tartarus tantummodo ululat, fremit et submurmurat, quoniam gaudium et laetitia hujus diei, claustris infernalibus inclusis, aliquod remedium et refrigerium praestat. Non audent, ut opinor, ministri tartarei hodie attingere suos captivos, quos recolunt redemptos illius sanguine, qui pro mundi salute est dignatus nasci de Virgine. De cujus Virginis meritis et gloriosissima [Col. 1028A] hodierna ejus Assumptione, divinae legis interpres, sanctus videlicet Hieronymus et alii doctores egregii talia ac tanta potuerunt et voluerunt dicere, quibus nos nec audemus aliquid, nec debemus adjicere. Et qui ad plenum vult cognoscere gloriam solemnitatis hodiernae, legat sermonem quem supradictus Pater Hieronymus edidit, et ad sanctam Paulam, et ad Eustochium filiam ejus virginem, et ad caeteras virgines non solum praesentes, sed etiam ad superventuras transmisit. In eodem vero sermone possunt addiscere virgines feminae, et non solum virgines feminae, sed etiam virgines masculi, quomodo debeant virginum virgini, virginaliter ac viriliter militare. Hodie, reverendissimi Patres et charissimi fratres, domini et seniores, matres et [Col. 1028B] sorores devotissimae, beatae Dei Genitricis et semper virginis Mariae celebremus festum, ut per ejus singulare meritum, et orationes omnium sanctorum sanctarumque virginum, pium mereamur habere atque propitium Virginis filium, et virginum sponsum, Dominum nostrum Jesum Christum. Qui vivit et regnat cum Deo Patre, et Spiritu sancto, per omnia saecula saeculorum. Amen.

Dei vero Genitrix, quae hodie ad coelorum gloriam, super choros angelorum et usque ad summae divinitatis praesentiam assumpta esse creditur, veneratur et colitur, ipsa est, ut quidam ex nostris humili devotione alloquentes soliti sunt dicere: Tu es enim aula regalis, forma pudoris, id est verecundiae, quae semper est comes individua integrae [Col. 1028C] virginitatis et continuae castitatis. Tu es enim post Deum causa praecipua humanae salutis. Tu mater singularis, tu virgo perennis. Tu mater intacta, tu virgo fecunda. Tu mater sine viro, tu virgo sine exemplo. Tu puerpera sine tuae integritatis dispendio. Tu tot divinis muneribus functa, tu tantis muneribus coelestibus compta. Tu tam granditer gratia Dei es referta, ut per florem tui virginalis uteri omnipotens Pater superaret tenebrarum principem, mortis auctorem, et amoveret a paradisi aditu gladium flammeum atque versatilem: et per eum, quem tua generavit virginitas, coelestis regni fidelibus aperiret portas, quas clauserat hostis antiqui calliditas et priorum parentum praesumptuosa temeritas. Per has itaque portas, ut credit fidelium fidei [Col. 1028D] firmitas, assumpsit te ad aeternitatis suae solium cum multitudine angelorum, occurrens tibi festive ex te incarnata Divinitas, sicut universo orbi hodie tuae gloriosae Assumptionis repraesentat celebritas. Nos vero ad hujus pauperculae declamationis cumulum, non hymnum, sed ad instar hymnorum, tenuem satis et pauperem composuimus dictionem.



SERMO XIII. DE NATIVITATE BEATAE MARIAE VIRGINIS.

(Deest init.) partum. Talibus enim obsequiis angelus intentam invenit atque salutavit. Utpote virgo verecunda erubuit; a quo confortata, quae dicebantur credidit, et credendo auctorem nostrae salutis edidit Jesum Christum Dominum nostrum, [Col. 1029A] quem patriarchae et prophetae praeviderunt et praedixerunt de virgine nasciturum. Apostoli viderunt et praedicaverunt vera fide jam de Virgine natum, et ipsum factum esse secundum humanitatem, qui semper erat secundum divinitatem. Quid erat? Quid factus est? Deus erat, homo factus est. Suscepit humanitatem, non amisit deitatem. Factus humilis, mansit sublimis. Natus est homo, non destitit esse Deus. Natus est parvulus, latens magnus. Qui libenter amplectitur Deum natum, non horret Virginis partum. Dicit Deus creator hominis, filius hominis. Quid est quod te permovet in mea nativitate? Non sum libidinis conceptus cupiditate, ego matrem de qua nascerer feci, ego viam meo itineri praeparavi atque mundavi. Hanc quam despicis, Manichaee, [Col. 1029B] mater est mea, sed manu fabricata est mea. Si potui inquinari cum eam facerem, potui inquinari cum ex ea nascerer. Sicut transitu meo illius non est corrupta virginitas, sic et mea non est ibi maculata majestas. Si solis radius cloacae sordes exsiccare novit, inquinari non novit, quanto magis splendor lucis aeternae, in quo nihil inquinatum occurrit? Quocunque radiaverit, mundare potest, ipse pollui non potest. Stulte, unde sordes in Virgine, ubi non est concubitus cum homine patre? Unde sordes in eam quae nec concupiendo [concipiendo] libidinem, nec pariendo est perpessa dolorem? Unde sordes in domo ad quam nullus hospes accessit? Solus ad eam Dominus et fabricator venit; vestem quam non habebat induit, eamque sicut invenit clausam reliquit. [Col. 1029C] Sicut ille natus est solus inter mortuos liber, sic istius ex qua natus est matris pudor solus permansit integer. Eva inobediens meruit poenam, Maria obediens consecuta est gratiam. Illa gustans prohibitum maledicta fuit. Haec credens angelo est benedicta. Illa nobis mortem contulit, haec vitam nobis peperit. Quid agis, Manichaee? Christi matrem opprimis, non Christum defendis. Taceat immunda . . . . . . quia de mundissima Virgine natus est mundi . . . . . . . Cui est cum Deo Patre et Spiritu sancto aequalis honor . . . . . . . nec differens gloria, coaeterna majestas. Per infinita saecula saeculorum. Amen.



SERMO XIV. ITEM DE NATIVITATE BEATAE MARIAE. [Apud Marten., Thes. Anecd. V, 621, ex ms. codice Silviniacensi.]
[Col. 1029D]

Sit igitur nobis tanquam in imagine descripta virginitatis, vita Mariae, e qua velut speculo refulget species castitatis et forma virtutis. Hinc sumatis licet exempla vivendi, ubi tanquam in exemplari magisteria expressa probitatis, quid corrigere, quid effugere, quod tenere debeatis ostendunt. Primus discendi ardor nobilitas est magistri. Quid nobilius Dei matre? Quid splendidius ea quam splendor elegit? Quid castius ea quae corpus sine corporis contagione generavit? Nam de caeteris ejus virtutibus quid loquar? Virgo erat non solum corpore, sed etiam mente, quae nullo doli ambitu, sincerum adulteraret affectum. Corde humilis, verbis gravis, animo prudens, [Col. 1030A] loquendi parcior, legendi studiosior, non in incerto divitiarum, sed in parte pauperis spem reponens, intenta operi, verecunda sermoni, arbitrium mentis non hominum, sed Deum quaereret. Nulli laedere, bene velle omnibus, assurgere majoribus natu, aequalibus non invidere, fugere jactantiam, rationem sequi, amare virtutem. Quando ista vel vultu laesit parentes? quando dissensit a propinquis? quando fastidivit inopem? eos solos solita coetus virorum invisere, quos misericordia non erubesceret, neque praeteriret verecundia. Nihil torvum in oculis, nihil in verbis procax, nihil in actu inverecundum, non gestu fractior, non incessu solutior, non vox petulantior, ut ipsa corporis species simulacrum fuerit mentis, figura probitatis. Bona quippe domus in [Col. 1030B] ipso vestibulo debet agnosci, ac primo praetendat ingressu, nihil intus latere tenebrarum, ut mens nostra nullis repagulis corporalibus impedita, tanquam lucernae lux intus posita foris luceat. Quid ergo exsequar, ciborum parcimoniam, officiorum redundantiam, alterum ultra naturam superfuisse, alterum pene ipsi naturae defuisse. Illic nulla intermissa fuisse tempora, hic congeminatos jejuniorum dies, et si quando reficiendi successisset voluntas, cibus plerumque habitus, qui mortem arceret, non delicias ministraret, dormire non prius cupiditas, quam necessitas fuit. Et tamen cum quiesceret corpus, vigilaret animus: quae frequenter insomnis aut lecta repetit, aut somno interrupta continuat, aut disposita gerit, aut gerenda pronuntiat, prodire [Col. 1030C] domo nescia, nisi cum ad ecclesiam conveniret. Et hoc ipsum cum parentibus aut propinquis domestico operosa secreto, forensi stipata comitatu, nullo meliore tamen custode quam seipsa, quae incessu affectuque venerabilis, non tam vestigium pedum tolleret, quam gradum virtutis attolleret, et tamen alios habeat virgo membrorum custodes suorum, morum autem suorum se habeat custodem ipsam. Plures erunt de quibus discat, si ipsa se doceat quae virtutis magistras habet, quia quidquid egerit, disciplina est. Sic Maria intendebat omnibus, quasi a pluribus moneretur. Sic omnia implebat virtutis officia, ut non tam disceret quam doceret. Talem hanc evangelista monstravit, talem angelus reperit, talem Spiritus sanctus elegit. Quid enim in singulis [Col. 1030D] morer? ut eam parentes dilexerint, extranei praedicarint, quae digna fuit ex qua Dei Filius nasceretur. Haec ad ipsos ingressus angeli inventa domo in penetralibus sine comite, ne quis intentionem abrumperet neque obstreperet. Neque enim comites feminas desiderabat, quae bonas comites cogitationes habebat, quin etiam sibi minus sola videbatur cum sola esset. Nam quemadmodum sola, cui tot libri adessent? tot archangeli, tot prophetae? Denique et Gabriel eam ubi revisere solebat invenit, et angelum Maria quasi virum specie mota trepidavit, quasi non incognitum audito nomine recognovit; ita peregrinata est in viro, quae non est peregrinata in angelo, ut agnoscas aures religiosas, oculos verecundos. [Col. 1031A] Denique salutata obmutuit et appellata respondit. Sed quae primo turbaverat affectum, postea promisit obsequium. Quam vero religiosa in propinquas fuerat Scriptura divina significat. Nam et humilior facta est, ubi a Deo se cognovit electam, et statim ad cognatam suam ad montana processit. Non utique ut exemplo crederet quae jam crediderat oraculo. Beata enim, inquit, quae credidisti, et tribus mensibus cum ea mansit. Tanti autem intervallo temporis non fides quaeritur, sed pietas exhibetur. Et hoc posteaquam in utero parentis exsiliens puer matrem Domini . . . . . . . . . Caetera desunt.



SERMO XV. DE SANCTA CRUCE [Apud Marten. ubi supra, ex ms. Cluniacensi.]

[Col. 1031B] Post illum singularem, et admirabilem, et toto mundo praedicabilem, et salutarem Dominicae passionis triumphum, et ejusdem Domini nostri resurrectionis gloriam, et sacrosancta festa paschalia, dignissime satis et convenienter illa dies recolitur celeberrima, in qua Dominicae passionis ad honorem et gloriam nominis Dei et ad salutem generis humani reperiuntur insignia; crux videlicet, in qua nostrae salutis auctor pependit, et clavi quibus confixum est illud sacratissimum corpus, quod ex intemerata Virgine assumere dignatus est Dei Filius ante omnia tempora saecularia ab ipso Deo Patre ineffabiliter genitus. Merito igitur celeberrime recolit totius Ecclesiae fidelis familia per diversa annorum spatia salutaris patibuli inventionem et exaltationem, quia [Col. 1031C] per crucem didicit destructum mortis imperium, per crucem se recolit evasisse perpetuae mortis interitum, et per crucem se gaudet invenisse aeternae vitae subsidium. Cum enim Dominicae et victoriosissimae crucis celebratur inventio, manifestissime Domini crucifixi recolitur resurrectio; et cum ejusdem crucis exaltatio colitur, in ea crucifixus Dominus Jesus Christus ad coelos ascendisse dignoscitur. Ad confirmanda hujus rei magnalia, quaedam in Scripturis paria inveniuntur praeconia, ut cum similia junguntur similibus, in his quae dicuntur de Deo nullus inveniatur incredulus. Mulier serpentino delusa mendacio mortem propinavit viro, imo etiam omni generi humano: mulierum sanctarum humilis devotio, angelico asserente sermone veridico, Dominum [Col. 1031D] resurrexisse apostolico nuntiavit collegio. Audistis hominem inobedientem per ligni gustum a paradiso expulsum; audistis latronem confitentem per humilem confessionem in paradisum inductum. Lasciva femina divortium male suadendo insinuavit viam ad inferos, integra virgo iter rectum direxit ad superos. Mulier corrupta suae propagini mortem intulit, virgo intemerata humano generi vitam perpetuam contulit. Maria Magdalena, quondam peccatrix, de ejusdem resurrectione gaudium attulit; Helena imperatrix de inventione crucis et caeterorum insignium Dominicae passionis gaudium et laetitiam ostendit praesentibus et superventuris fidelium populis. Maria genitrix Domini, tempore quo [Col. 1032A] patiebatur unigenitus Filius ejus Dominus, ante crucem stabat, et piis oculis, ut doctor catholicus scribit Ambrosius, exspectabat non pignoris mortem, sed mundi salutem, quam etiam ille vir Sedulius poeta evangelicus asserit circa Domini sepulturam plus caeteris mulieribus fuisse sollicitam: Helena vero econtra princeps Romani imperii ad inquirenda et reperienda Dominici corporis supplicia et nostrae salutis insignia, solerter et studiosissime insistebat, et pio affectu et sincero effectu votis omnibus laborabat, ut invenire posset quod quaerebat; et inventum ad honorem et gloriam Domini honorare gestiebat. Ad quod negotium peragendum adjutorem habebat strenuissimum filium suum, Romani imperii principem Constantinum, qui primus inter saeculi [Col. 1032B] principes cum consilio et studio matris supradictae et saepedicendae Helenae libertatem et privilegium Romanae concessit Ecclesiae. Inde coepit praedicari publice, Domino annuente, et supradicto principe faciente, nullo contradicente, honor et virtus Christi, fides et victoria Domini crucifixi per spatia cuncta mundi quousque tendebat potestas Romani imperii, et non dicam usque ad terminos Romani imperii, sed quousque praedicatur majestas divini et incarnati Verbi, et auctoritas mundi salutaris sancti Evangelii, quae viva et libera voce intonat honorem et gloriam crucis et actus et mirabilia Domini crucifixi. Quid nos miseri, ad laudem crucis dicere tentamus, et quid indocti fari praesumimus, qui tanta ac talia a majoribus et melioribus [Col. 1032C] nostris quotidie dicta cognoscimus, ut et notum et angelis et hominibus, et omnium fidelium firmissime credi praedicabat et novi fidelis prudentia? Dei Filius misericorditer hominem ex Virgine dignatus est suscipere, homo factus, hominibus voluit apparere, et per ipsum hominem quem suscepit, genus humanum a perpetuae mortis interitu voluit liberare, et de tenebris ad lucem, de morte ad vitam reducere, et scivit sicut omnia scit, quia non posset corrigi priorum parentum praesumptio, nisi humanitatem nostram susciperet divina dignatio; sed semper regnaret in mundo, ut diximus, priorum parentum superba temeritas, nec culpa solveretur quae mundo creverat per illicitum ligni gustum, nisi Christus in ligno crucis pendens sanguine suo deleret mortalis [Col. 1032D] praescriptionis chirographum. Necesse est, fratres charissimi, ut qui se gaudet redemptum Christi sanguine pretioso, studeat se munire Dominicae crucis signaculo, et ut B. Hieronymus imperat, ad omnem actum, ad omnem incessum contra omne periculum manus pingat crucem, sicut omnes faciunt qui per crucis mysterium se Deo fideliter dedicant. Et in alio loco idem orator facundissimus in laudem crucis luculenter perorat vexilla militum, et purpuras regum, et diademata Caesarum supplicii salutaris pictura condecorat. Omnis qui se a tempore Dominicae passionis pati vel mori pro Christo disposuit, per crucis supplicium ad Christum pervenire optavit. Petrus per crucis martyrium optabat pervenire [Col. 1033A] ad Christum. Idcirco Christus illi praedixit qualiter ad regnum pervenire debuit: Cum esses junior cingebas te, inquit, et ambulabas ubi volebas; cum autem senueris, extendes manus tuas. In extensione manuum significavit eum adepturum, ut desiderabat, crucis patibulum. Andreas fideliter praedicavit crucis mysterium, et per crucis supplicium pervenit ad triumphum. Paulus vero si non est crucifixus corpore, crucem Domini gemino affectu, ut beatus papa Gregorius docet, corde gestabat et corpore, qui dicebat: Absit mihi gloriari nisi in cruce Domini nostri Jesu Christi; qui etiam se ideo gaudebat pervenisse ad scientiae et sapientiae cumulum, cum gloriabatur nihil se scire nisi Jesum Christum et hunc crucifixum. Quidquid enim pro Christo quis patitur ad [Col. 1033B] exemplum Dominicae passionis, causa honoris et gloriae eadem passio cruciatus vocatur. Illa mulier de libro Regnorum, quae prophetante Elia ad speciem crucis duo studuit ligna colligere, ut divinarum litterarum tractatores volunt, figuram praeferebat Ecclesiae. Duo enim ligna a muliere jam dicta collecta ad figuram crucis a Patribus, ut diximus, sunt spiritualiter intellecta. Ad hujus igitur crucis sacrosancta mysteria spiritualiter intelligenda illos alloquitur, et alloquendo admonet Pauli optabilis illa sententia, quibus inerat et inest amor et studium et honor et gloria sub ejus consistere disciplina, et ejus desiderant percipere saluberrima monita: Det vobis, inquit, Dominus Deus secundum divitias gloriae suae, virtute corroborari per spiritum ejus in interiorem [Col. 1033C] hominem, Christum habitare per fidem in cordibus vestris: in charitate radicati et fundati, ut possitis comprehendere cum omnibus sanctis quae sit latitudo, longitudo, sublimitas et profundum (Ephes. III, 16), secundum Apostoli dictum ad crucis Dominicae credimus pertinere mysterium. Latitudinem crucis a summitate unius usque ad summitatem brachii alterius, ut reor, sine periculo simplicis intelligentiae intelligere possumus. Altitudinem namque a crucis crepidine usque ad lignum in transverso positum dicimus secundum majorum seniorum fidele documentum. Profunditas vero est ultima pars crucis, quae in terris defixa non potest videri luce corporea. Sublimitatem credimus esse excellentiam summae et principalis virtutis, quae est fides in Deo [Col. 1033D] et de Deo, sine cujus sinceritate et integritate impossibile est ei placere. Aliter in latitudine bona opera charitatis, in longitudine perseverantiam usque in finem, in altitudine spem coelestium praemiorum, in profundo inscrutabilia judicia Dei possumus intelligere, ut Patrum refert fidelis et amplissime opinata relatio. Imperante Helena Augusta cum Augustissimo ejus filio Constantino, crux inventa praedicatur et creditur, et regnante Eracleo victoriosissimo rege et Christianissimo principe ejusdem Dominicae adoratur et colitur triumphalis et celebris exaltatio. Nos quid sumus qui aliquid ad laudem crucis imperiti scientia, indocti sapientia, lingua balbutiente, vel parum praesumimus dicere? Quot [Col. 1034A] et quanti et quales illi fuerunt qui de tam grandi re granditer dicere potuerunt? Ad enarranda eorum merita et studia non sufficit nostrae parvitatis ignavia, neque eorum numerositatem nobilium dictionum, ignorantia obsistente, tenuitas nostrae memoriae valet etiam quae dicunt ad plenum agnoscere. Omnes etiam catholici doctores Ecclesiae studuerunt de mysterio crucis et passionis Dominicae quantum necesse tunc fuit edicere, alii occultius, alii manifestius, alii diffusius. Inter quos Joannes Chrysostomus locutus est multo caeteris abundantius. Multo post illum tempore eluxit quidam monachus, post monachum Moguntinae civitatis episcopus, nomine Rabanus, saeculari scientia affatim eruditus, fide catholicus, speciali scientia ad plenum edoctus. Hic [Col. 1034B] tale de laude crucis orditus est opus et texuit, et texendo perfecit, quo pretiosius ad videndum, amabilius ad legendum, dulcius ad retinendum, nec laboriosius ad scribendum potest inveniri nec poterit. Placuit beatissimi Joannis cognomento Chrysostomi, regiae civitatis nobilissimi patriarchae, sententiam de laude crucis huic exiguae declamatiunculae integram inserere, eo tenore ut quod nostra non potuit digne enarrare rusticitas, ejus nobilitet simplex et sublimis auctoritas. Scripsit enim aliquando jam dictus vir sententiam de cruce Dominica, in qua allocutus est quemdam suum amicum dicens inter caetera: »Et si nosse desideras, charissime, virtutem crucis, et quanta, ut possum, ad ejus laudem dicere, audi: crux est spes Christianorum, crux [Col. 1034C] resurrectio mortuorum, crux caecorum dux, crux desperatorum via, crux claudorum baculus, crux destructio superborum, crux consolatio pauperum, crux refrenatio divitum, crux male viventium poena, crux adversus daemones triumphus, crux devictio diaboli, crux adolescentium paedagogus, crux sustentatio inopum, crux spes desperatorum, crux navigantium gubernator, crux periclitantium portus, crux obsessorum murus, crux pater orphanorum, crux defensor viduarum, crux justorum consiliarius, crux tribulatorum requies, crux parvulorum custos, crux virorum caput, crux senum finis, crux lumen in tenebris sedentium, crux regum magnificentia, crux scutum perpetuum, crux insensatorum sapientia, crux libertas servorum, [Col. 1034D] crux imperatorum philosophia, crux lex impiorum, crux prophetarum praeconatio, crux adnuntiatio apostolorum, crux martyrum gloriatio, crux monachorum abstinentia, crux virginum castitas, crux gaudium sacerdotum, crux Ecclesiae fundamentum, crux orbis terrae cautela crux templorum destructio, crux idolorum repulsio, crux scandalum Judaeorum, crux perditio impiorum, crux invalidorum virtus, crux aegrotantium medicus, crux emundatio leprosorum, crux paralyticorum requies, crux esurientium panis, crux sitientium fons, crux nudorum protectio.« Sit nobis via, vita, salus Christus crucifixus, qui nos semper salvet, qui saecula cuncta gubernet. Sit [Col. 1035A] crux nostrorum omnium virtus et refugium, auxiliante eo qui pro salute hominum tulit crucis supplicium, [Col. 1036A] qui cum Patre et Spiritu sancto vivit et regnat per omnia saecula saeculorum. Amen.




[Col. 1035]
SANCTI ODILONIS CREDULITAS.
(Bibliotheca Cluniacensis, p. 369.)

[Col. 1035A] Aeternam illam et incircumscriptam summae divinitatis unitatem, sicut sancti angeli et archangeli omnesque sancti adorant in coelis, adoro, laudo, glorifico et benedico. Credo et confiteor Patrem, et Filium, et Spiritum sanctum, trinum in personis, unum in Deitate et substantia, atque sicut sancti patriarchae [Col. 1035B] et prophetae praedixerunt, angelus Gabriel de coelis ad Virginem missus enarravit, sancti apostoli denuntiaverunt, evangelistae evangelizaverunt, martyres praedicaverunt, confessores docuerunt et sanctae virgines confessae sunt. Credo et confiteor illud Verbum, quod in principio erat, et apud Deum erat, et Deus erat; pro mea et totius mundi liberatione et redemptione, ex sacratissima et intemerata virgine Maria, in veritate nostri corporis, sine humana concupiscentia temporaliter procreatum et natum, secundum legem Moysi octava die cum impositione nominis Jesu circumcisum, quadragesimo die in templo a matre cum hostiis et muneribus praesentatum, Magis manifestatum, a Joanne baptizatum, in desertis a diabolo tentatum nec superatum; post multa et innumerabilia miraculorum, sanitatum [Col. 1036A] concessa beneficia, et praedicationem Evangelii, statuto et praeordinato tempore a discipulo proprio traditum, a Judaeis comprehensum, ligatum, flagellatum, colaphizatum, sputis illitum, spinis coronatum, aceto potatum, crucifixum, mortuum et sepultum; tertia die, devicto diabolo et spoliato inferno, a mortuis [Col. 1036B] propria virtute resuscitatum; per quadraginta dies apostolis in carne qua crucifixus est manifestatum; quadragesimo die videntibus eisdem apostolis et multis aliis fidelibus super coelos exaltatum, inde venturum ad judicandum vivos et mortuos et saeculum per ignem. Credo etiam Spiritum sanctum, super eumdem Dominum nostrum in columbae specie et super sanctos apostolos in linguis igneis descendisse eisque omnium linguarum scientiam distribuisse, et invictam contra omnium persecutionem inimicorum constantiam dedisse. Credo sanctam, catholicam et apostolicam Ecclesiam. Confiteor unum baptisma in remissionem peccatorum, et exspecto resurrectionem mortuorum, et vitam futuri saeculi. Amen.




[Col. 1035]
SANCTI ODILONIS CARMINA SACRA ET PRECES.
(Bibliotheca Cluniac., p. 406.)



I. HYMNUS IN ASSUMPTIONE SANCTAE MARIAE.
[Col. 1035C]


   Adest dies laetitiae,
Jucundus omni lumine,
In quo Regina virginum
Scandit iter astriferum,

   Angelorum praefulgidis
Circumvallata cuneis,
Quamque sanctarum virginum
Sequitur agmen inclytum.

   Ut decet omnes credere,
Coelesti diademate
Clarus, occurrit obvius
Christus, ex ea genitus.

   Ultra angelorum gloriam
Torum delicti nescium
[Col. 1036C] Secum ad Patris solium
Reportat pignus optimum.

   Coelestis regni civitas,
Et ejus omnis dignitas,
Parentem sui Principis
Votis honorat congruis.

   Cum quibus nos laetissima
Hujus diei gaudia
Concelebremus alacres,
Deum laudando, supplices.

   Hujus festi clarissima
Prosequamur praeconia,
Mentis affectu supplices,
Effectu vocis alacres.


Reliqua desiderantur in ms.



II.
[Col. 1037A]

Oritur sidus inclytum
Illustrans omne saeculum,
Per quod dies et tempora
Assumunt vitae lumina.


Reliqua non exstant in ms.



III. AD CRUCEM ADORANDAM ORATIO.

In cujus nomen omne genu flectitur, coelestium, terrestrium et infernorum, ei nunc mea curvo genua, sive confiteor culpam Patri luminum, possessori omnium spirituum, imperanti tam terrenis quam coelestibus: tibique, inimice humani generis, interdico, qui circuis quaerens quem devores, averte a me [Col. 1038A] machinas tuas et occultas insidias; quia mecum est crux Domini quem semper adoro. Crux mihim refugium, crux mihi via et virtus, crux inexpugnabile signum, crux invincibile genus armorum. Crux repellit omne malum. Crux effugat tenebras. Per hanc crucem divinum aggrediar iter. Crux mihi vita est; mors, inimice, tibi. Crux Domini nostri sit sublimitas mea, sanguis ejus maneat in me redemptio vera. Resurrectio illius sit mihi de resurrectione justorum firma fides et spes certa; et illius ad coelos gloriosa ascensio sit mihi ad coeleste desiderium quotidiana provectio, et sancti Spiritus in cordibus nostris infusio sit omnium praeteritorum nostrorum remissio. Amen.




[Col. 1037]
STATUTUM S. ODILONIS DE DEFUNCTIS.
(Biblioth. Cluniac., p. 338.)

[Col. 1037B] Decretum est a beatissimo Patre domino Odilone, una cum consensu et rogatu omnium fratrum Cluniacensium, ut sicut in ecclesiis Dei quae per orbem terrarum longe lateque constructae sunt, in die Kalendarum Novembrium agitur festivitas Omnium Sanctorum, ita agatur apud nos festivo more conmemoratio omnium fidelium defunctorum, qui ab initio mundi fuerunt usque in finem, tali modo. Ipso die supradicto post capitulum faciant eleemosynam decanus et cellerarius de pane et vino omnibus supervenientibus pauperibus, sicut mos est agi in Coena Domini. Et quidquid ipso die ex refectione fratrum remanserit ad prandium, ex integro recipiat eleemosynarius, nisi tantum panem et vinum, quae post coenam recipiat. Ipso etiam die post vespertinalem [Col. 1037C] synaxim, pulsentur omnia signa, et agatur officium pro defunctis. Ad missam vero matutinalem, festivo more agitur officium, omnia signa pulsentur. Tractus a duobus fratribus cantetur, cuncti fratres offerant: privatim et publice missas celebrent pro requie omnium animarum fidelium, et duodecim pauperes reficiantur. Et ut hoc decretum perpetuum vigorem obtineat, volumus et petimus et praecipimus tam in loco hoc quam in cunctis ad istum locum pertinentibus servetur. Et si alius aliquis ex ista nostra fideli inventione sumpserit exemplum, particeps omnium bonorum efficiatum [Col. 1038B] votorum. Ergo qualiter omnium memoria Christicolarum semel in anno agatur monuimus et praecepimus, dignum profecto ducimus ut pro nostrorum fratrum animabus, sub almi Benedicti norma in coenobiis Deo militantibus, in divinis aliquid obsequiis plus more solito adaugeamus. Necnon ut memoria chari nostri imperatoris Heinrici cum eisdem praecipue agatur, constituimus: ut merito debemus, multis ab ipso ditati opibus. Scilicet ad vigiliam mortuorum, post psalmum: Ad Dominum cum tribularer, qui post lectiones recitatur, Domine, quid multiplicati sunt, dicamus. Ad matutinas vel post, De profundis; Usquequo Domine. Ad vesperas post Lauda, anima mea. Nisi quia Dominus. Deus, auribus nostris. Post Domine, refugium, Dominus regit me. [Col. 1038C] Ad letaniam, Judica me, Deus, et discerne. Et ita divina favente gratia, ut praemisimus, eorum agatur memoria per omnia futura tempora, tam in hoc loco quam in omnibus ad hunc respicientibus. Auctoritas divinae legis nos admonet ut in domo Domini, quae est Ecclesia fidelium, unusquisque devotorum, pro viribus a Domino sibi collatis, aliquid offerre studeat, ne scilicet ut piger servus pro talenti absconsione jure a Domino damnetur, sed potius cum bono servo pro lucro fideliter multiplicato digna mercede remuneretur.



APPENDIX AD S. ODILONEM.




[Col. 1039]
PRAECEPTA QUAEDAM De nonnullis ecclesiis et locis Cluniacensi coenobio concessis, tempore S. Odilonis abbatis Cluniac. V.
(Bibliotheca Cluniacensis, p. 409.)



I. Praeceptum Ottonis imp. de sancto Maiolo de Papia. (Anno 999.)
[Col. 1039A]

In nomine sanctae et individuae Trinitatis, OTTO, Dei gratia, Romanorum imperator Augustus.

Notum sit omnibus fidelibus nostris quoniam ob petitionem domni Odili venerabilis abbatis et salutem animae nostrae, per hoc nostrum praeceptum confirmamus cuidam cellae, in honore sanctae Mariae dicatae, in civitate Papia sitae, ad Cluniacum monasterium dono et traditione Gaidulfi suorumque haeredum pertinenti, qui quondam capella dicebatur Gaidulfi, sed nunc ab omnibus cella dicitur sancti Maioli, omnes res et proprietates [Col. 1039B] ad eamdem cellam intus et foris pertinentes, quas habet, vel in futuro Deus ibi concesserit, cum terris cultis et incultis, aquis, molendinis, piscatoribus, omnibus rebus mobilibus et immobilibus; ea videlicet ratione ut jam dicta cella habeat, teneat, firmiterque possideat, et semper in ordinatione et dispositione Cluniacensis abbatis, sicut Gaidulfus ordinavit, permaneat. Etiam cum nostra donatione et auctoritate, insuper imperiali jubemus potentia ut nullus dux, archiepiscopus, episcopus, marchio, comes, judex, vicecomes, nulla imperii nostri magna parvaque persona, de praedicta cella, aut suis pertinentiis, intromittere, vel aliquid ordinare, aut dispensare sine jussione et voluntate abbatis Cluniacensis praesumat. Si quis [Col. 1039C] igitur hoc nostrae stabilitatis praeceptum fregerit, componat centum libras auri, medietatem camerae nostrae et medietatem Cluniacensi monasterio. Quod ut verius credatur et semper observetur, manu propria roborantes, sigillo nostro sigillari praecepimus.

Signum domni Ottonis inclitissimi imperatoris Augusti.

Data Idib. Aprilis, anno Dominicae incarnationi 999, ind. XII, anno tertii Ottonis regis 15, imp. 3 Aug. Romae feliciter.



II. Praeceptum Rodulfi regis de Chaviniis, Blenosco, sancto Victore et aliis capellis. (Anno 997.)
[Col. 1039D]

In nomine sanctae et individuae Trinitatis, RODULFUS, [Col. 1040A] divina propitiante clementia, pius Augustus atque invictissimus rex.

Sicut certum indubitanter est nullam potestatem nisi a Deo prorsus existere, sic consequens utique est ut quisquis ejus dispositione terrenae potestatis culmine sublimatur sub potenti ejusdem largitoris manu sese humiliet eique de suis donis placere studeat. Quapropter notum sit omnibus per temporum curricula sibi succedentibus, tam regibus videlicet quam comitibus, cujusque magistratuum gradibus, vel reipublicae administratoribus, quod ad deprecationem Emmae, nostri imperii consortis, aliorumque nostrorum quorumdam fidelium quasdam res, ob amorem Dei sanctorumque principum apostolorum, Petri scilicet atque Pauli, ad Cluniense [Col. 1040B] monasterium trado; eo siquidem tenore ut fraternitas monachorum inibi degentium res ipsas sine cujuslibet aut regis, aut comitis, vel cujuslibet inferioris gradus contrarietate perpetuo jure possideant, et eidem loco pro nostro memoriali reservantes, tam pro nobis quam pro statu regni nostri, Christi clementiam atque praedictorum apostolorum patrocinia jugiter deposcant, et pro illis nihilominus qui hanc donationem inconvulsam permanere concesserint. Sunt autem ipsae res sitae in comitatu Matiscensi in vicaria . . . . . et vocatur villa ad Chivineas, quam damus cum omnibus appendiciis suis, et tertiam partem piscinae quae vocatur Osa, eum mancipiis, vel reliquis rebus ad eamdem piscinam pertinentibus, ut semper [Col. 1040C] iidem monachi medium tractum habeant. Confirmamus etiam donationem quam vir bonus Levibaldus de Blenosco fecit; sed et illam de capella sancti Victoris, quae est in Absgogia, vel de aliis rebus quae Altaldus vel alii ad praedictam capellam tradentes Cluniaco delegaverunt. Has itaque res cum capellis, mancipiis utriusque sexus, vineis, pratis, aquis, molendinis, silvis, casis cultis et incultis, atque omnibus quae ad eas pertinere probantur, vel praedicto monasterio acquirenda sunt, per nostram concessionem firmamus. Scripturam quoque illam quam Berno episcopus supradictis monachis de eorum decimis fecit, ratam esse censemus, ita ut nihil de decimis quae ad eas [Col. 1040D] antiquitus pertinuerunt, per ullam recentem auctoritatem subtrahere cuiquam liceat. Haec autem omnia [Col. 1041A] nostrae auctoritatis praecepto confirmamus, atque sigilli nostri impressione consignamus; successoribus nostris id suggerentes: Maledictus qui transfert terminos, id est constitutiones proximi sui.

Signum Rodulfi regis gloriosissimi.

Beamundus ad vicem Ansusi episcopi recognovit.

Actum Ansavilla XI Kal. Julii, indictione III, anno 9 regnante Rodulfo rege gloriosissimo.



III. Charta ejusdem regis de S. Blasio in Viculis, cum omnibus pertinentiis suis. (Anno 1019.)

In nomine sanctae et individuae Trinitatis, RODULFUS Dei gratia rex.

[Col. 1041B] Igitur cum totius ordo religionis, secundum decreta praecedentium regum, sanctae conversationis exordium sumeret, et ad perseverandum in ea, sustentacula alimoniae his qui districtius atque familiarius in Dei servitio se coercent [al., exercent] publica regalis nes ad sufficientiam aliis, et minus aliis subministraret, et ita per ordinem sanctae Ecclesiae status usque ad praesens per longa temporum curricula extensus sit: nihilominus dignum est ut nos, qui quasi per novissimos operarios in vinea Dei laboramus, eosdem operarios in exercitio operis Dei deficere non sinamus; quin potius, ut vires suppetunt, nobis usque ad unguem perducere tentemus. Quapropter sciant omnes, praesenti tempore decedentes et futuro succedentes, qualiter ego Rodulfus, petente [Col. 1041C] atque exoptante dilectissima conjuge mea Irainsanda, dono ex haereditaria mea possessione quoddam praediolum, ob animae meae et supra memoratae conjugis meae remedium, coenobio S. Petri quod dicunt Cluniacum et abbati ejusdem monasterii, et monachis ejus, praecepto et S. Benedicti regulae modo et deinceps obedientibus, et ibidem Deo famulantibus, ecclesiam S. Blasii in Viculis totam, cum omnibus ibidem pertinentibus, cum montibus et planitiis, agris, pratis, pascuis, silvis, decimatione, servis et ancillis, et cum omnibus utensilibus, dono ego et praedicta conjux mea ad suprascriptum monasterium, ut si nos minus idonee injuncium a Deo peregimus officium, delicti nostri et negligentiae non pro merito recipiamus dispendium, [Col. 1041D] sed per eorum orationes quos sustentamus; subministrantes temporalia, ad stadium currentes remuneremur mercede perpetua. Haec, ut a nobis facta credantur et a posteris nostris non infringantur, [Col. 1042A] manu nostra roboravimus, et sigillari fecimus.

Signum Rodulfi regis pii.

Albicer, indignus presbyter, jussu regis scripsit naec.

Acta sunt haec in villa Tabernis, quam alio nomine propter fluvium ibidem defluentem Utba appellant. Data XVIII Kal. Febr., anno ab incarnatione Domini 1019, regnante Rodulfo rege, anno regni sui 31.

Hoc itaque beneficiolum, id est, supra memorata ecclesia, quam damus fratribus Cluniaco degentibus, jacet in pago et in comitatu Genevense, cum vicis ibidem appendentibus.



IV. Charta Amedei comitis de ecclesia S. Mauritii in pago Maltacena. (Anno 1025.)
[Col. 1042B]

In nomine Domini nostri Jesu Christi, regnante Rodulfo anno 37, incarnationis Domini 1025, II Kal. Nov. luna XX.

Ego Amedeus filius Humberti comitis, et Adalegida uxor mea, hanc chartam donationis fieri jussimus de ecclesia S. Mauritii, quae est sita in pago qui vocatur Maltacena, et de omnibus terris quas in praesenti damus, et in futuro daturi sumus ad honorem Domini Dei et Ecclesiae SS. Petri et Pauli, Cluniensis monasterii, cui praeesse videtur domnus pater Odilo, pro redemptione et salute animarum nostrarum, permittente et confirmante domno Maleno, episcopo Gratianopolitanae Ecclesiae, seu Humberto [Col. 1042C] episcopo et omnibus canonicis ejusdem civitatis, damus Domino Deo omne quod supra memoratum est, et beatis apostolis ejus Petro et Paulo. Cluniensis monasterii, et omnibus monachis ibidem morantibus, ut orationum eorum participes esse possimus, nobis reservando illud jus, quod vocatur jus patronatus, atque jus praesentandi pro nobis, et natis nostris et eorum successoribus, dum nostrae fuerit voluntatis, etc. Si quis hanc donationem inquietare voluerit, in aula regis centum libras auri componat, et insuper maledictionem Gratianopolis episcopi incurrat, etc.

Sigillum Humberti comitis, Ancilliae uxoris ejus. S. Amedei comitis. S. Adelidis uxoris ejus.

Hanc donationem fecerunt, et chartam istam fieri [Col. 1042D] jusserunt, et in praesenti in curia regis firmare rogaverunt.

Signum Rodulfi regis, Ermingradis, Odonis, Ancelini.




[Col. 1041]
HYMNUS DE S. ODILONE.

(Bibl. Clun. ubi supra, p. 328.)


[Immediate subsequentis Hymni, cujus initium est: Commenda gregem Domino, priores versus tres ob diruptam membranam in ms. lector hic desiderabit.].


DIVISIO.



   [Col. 1041D] O vir ubique nobilis
. . . . . . spoliis:
[Col. 1042D] Quo sibi praedas adimi
Flent spiritus tartarei.

   [Col. 1043A] Tu nos decus Ecclesiae
Mundi procellis eripe:
Quem dum fluenta metuunt
Naturae vires reprimunt.

   Certe membra debilium
Robur instaurant pristinum
Manus ablutae: poculum
Muto reddit eloquium.

   [Col. 1044A] Tu nostris lumen mentibus,
Sacris infunde precibus:
Qui caecis visum reparas,
Et nostras pelle tenebras

   Sit Patri laus ingenito,
Sit decus Unigenito:
Sit utriusque parili
Majestas summa Flamini. Amen.




[Col. 1043]
MISSA BEATI ODILONIS. (Ubi supra.)



ORATIO.
[Col. 1043B]

Deus, qui beato Odiloni super gregis tui dedisti vigilare custodiam, da familiae tuae, quaesumus, ut ejus informetur exemplis cujus est instituta doctrinis. Per Dominum.



SECRETA.

Oblatum tibi sacrificium, quaesumus, Domine, beati Odilonis commendet oratio, quod nos et ab adversitatibus muniat et ad amorem tuum indesinenter accendat. Per Dominum.



POSTCOMMUNIO.
[Col. 1044B]

Da, quaesumus, omnipotens Deus, ut, intercedente B. Odilone confessore tuo, quos pondus proprii reatus aggravat, coelestis mensae vigor attollat. Per Dominum.



SUPER POPULUM.

Da quaesumus, omnipotens Deus, per beati Odilonis ad te vestigia tendere, cujus nos magisterio dignatus es erudire. Per Dominum.




[Col. 1043]
JOTSALDI MONACHI PLANCTUS DE TRANSITU DOMNI ODILONIS ABBATIS CLUNIACENSIS.
(Biblioth. Cluniac., p. 329.)


   [Col. 1043C] Ad fletus voces extendat chorda sonoras,
Organa cunctorum vertantur sorte modorum.
Plangite, vos populi, vos linguae sidera coeli,
Proruat in tenebras resplendens orbita solis,
Deficiant plene radiantia cornua lunae,
Lugeat et mundus protenso corpore totus:
Nunc terras, pelagus, montes, silvasque ciebo:
Quadrupedes, bipedes, reptantia cuncta movebo.
Condoleant Patrem subtractum nunc Odilonem
Conciso plausu, pungantur viscera fletu,
Et variis lacrymas profundant vocibus istas:
Odilo, dulce decus, venturi gloria secli,
Odilo, dulce decus, fraternae pacis amicus,
Odilo, dulce decus, meritorum lampade clarus.
Tu fessis requies, languentibus es medicina,
[Col. 1043D] Debilium baculus, miserorum maxima virtus:
Splendida quo facies abiit, quo sermo recessit
Aureus, humanos componens optime mores?
Quo tua sancta manus, fulgorus denique visus
Quo jacet in spatio, vel quo requiescit in antro?

Ratio, ad haec respondens, ait:

   Ordine funereo clauduntur membra sepulcro
Foedere perpetuo, lex est mortalibus ista:
Naturae genitor, rerum plasmator et auctor
[Col. 1044C] Jussit in occiduas morientes ire tenebras.
Tendit ad occasum quidquid lucis capit ortum,
Doctus et indoctus aequali sorte recedunt,
Divitis et modici similem mors suscipit umbra,
Vertitur in cinerem cineris compago soluta:
Quod nequit absolvi, debet patienter haberi.


Revelatio doloris, et consolatio mortis.

   Musa, mihi causas memora, quo tristia solvam
Deponens lacrymas steriles, et gaudia sumam.
Odilo non moritur, sed mortis funera spernit:
Odilo non moritur, sed vitam duxit honestam.
Odilo non moritur, sed vitam morte recepit.
Regnat in aeternum gaudens se cernere Christum
Quem coluit, docuit, quaesivit, glorificavit,
Cujus gloria crux fuit, et Christus crucifixus.
[Col. 1044D] Virgo Maria, tuo quantum servivit honori!
Te mundi Dominam, coelorum necne benignam,
Omnibus in votis tenuit, praeeligit, amavit
Firmiter, atque Deum recolens de te generatum,
Extorsit lacrymas sibi, quod tua sancta mamilla,
Quam lactasse Deum coelum stupet, orbis adorat!
Illi quam fuerit pia circumcisio Christi,
Quae teneris membris influxit vulnera cultri,
Testes sunt gemitus, oculorum lumine fusi:
[Col. 1045A] Hacque die merito carnis dissolvitur antro,
Compatitur Christo, radians jam vivit in illo,
Christo commoritur, cum Christo denique surgit.


Ex eadem die Dominus Willelmus ab hac luce migravit.

   Hisdem decessit Willelmus sorte Kalendis,
Magnus et ipse Pater monachorum Divionensis.
Hi fuerant monachi Mayoli denique sancti,
Uno florentes in tempore, corpore mundo,
Unius et fidei, verae pietatis amici.
Junxit utrosque fides, similes habuere recessus,
Gloria non dispar, eadem sequiturque corona.


Hic dilecto lectulus praeparatur, et diversae species mysticae offeruntur.

   Odilo dilectus, nunc candidus et rubicundus,
[Col. 1045B] Securo incessu sequitur vestigia Christi;
Floridus et niveus defertur lectulus illi
Quem tegit alta cedrus, redolensque cupressus adornat:
Sparguntur violae, sternuntur lilia quaeque.
Tum videas roseos illum sibi pingere flores,
Et varias herbas oculis spectare benignis.
Balsama non desunt, et aromata multa teruntur,
Nardus, myrrha, nitent, et fortia cinnama flagrant,
Omnibus et primis copulantur fistula [frustula] crucis
Unguentis aloes, stactus, et maxima cyprus.
Mille sunt species, plures variantur odores,
Nectareusque sapor coelum replet altius ipsum.


Hic sponso conjungitur.

   Odilo deliciis his utitur, et renovatur,
Proximus et sponso resplendet lumine claro:
[Col. 1045C] Oscula jam celebrat, et sponsae foedera firmat.
Cantica nunc resonant, paschalia tympana ludunt,
Jam videt in facie laetus Dominumque Deumque.


Dilectus turri comparatur, et mysticis armis munitur.

   Odilo, dum vixit, virtutum sparsit odores,
Turris erat fortis, clypeus munita supernis,
Quam circumcingebant propugnacula septem,
Fortia pendebant ex illis arma virorum,
Nullus et hanc hostis potuit superare malignus.


Dilectus quaeritur.

Quo pascis recubans, votorum chare meorum?


Hic invenitur.

Meridiana tenes, ut sol sublimia tangis.


Dilecto ferculum offertur.

   [Col. 1045D] Mysticus et Salomon tibi fercula sancta ministrat
Libanus haec praestat nullius sorde putrescens:
Argento solidae fabricantur namque columnae:
Aurea fit requies, ascensum purpura nescit,
Denique constrantur medio pietatis amore.


Qualiter musice concinat.

   Alternis modulis nunc epithalamia cantas,
Dulcibus et rhythmis per mystica dogmata curris.


Quam suaviter dicat se requiescere.

   Illius optata jam nunc requiesco sub umbra:
Quem volui, colui, quaesivi, semper amavi;
[Col. 1046A] Ipsius atque mihi dulcescit gutture fructus,
Cujus amor propriis membris nunc pulvere lectis
Concedit gratos nimia dulcedine somnos.


Ad filias Hierusalem, ne evigilare faciant dilectum.

   Hierusalem natae, contestor, pacis amicae,
Praestetis requiem sibi, nec prohibete jacere,
Donec ipse velit, et donec transeat umbra,
Adveniatque dies cui nox succedere nescit.


Hic excitatus resurgit.

   Odilo supremum spectat de morte triumphum;
Jam renitet prima, servatur et altera palma,
Coelis divisis, cum venerit arbiter orbis
Cernere cunctorum causas actusque virorum:
Tunc crucis indicium parebit et omnibus altum,
Quam Dominus Jesus suspensus morte sacravit.
[Col. 1046B] Angelicus coetus tunc formidabit, et omnis
Coelorum virtus resonans tremefacta silebit;
Splendens sol fugiet, pallescens luna recedet:
Corpora de tumulis procedent tunc reseratis;
Gloria sanctorum segregatur sorte malorum:
Nam bonus ad lucem, pravusque resurget ad ignem:
Odilo tuncque novus coelesti lumine clarus,
Sanctorum medius incedet, et obvius ibit,
Agmine multorum vallatus commilitonum,
Quos Domino verbis, exemplis consociavit.


Precatio pro dilecto.

   Virgo Maria, tuum miserans tunc collige servum,
Et Baptista potens, tu respice te recolentem:
Spiritus angelicus rapiat hunc hoste fugato.
Petre beate, piam coelo sibi prospice sedem,
[Col. 1046C] Qui tibi devotus semper fuit officiosus.
Coetus apostolicus Domini splendore beatus,
Testes purpurei coelorum cardine summi,
Ordo sacerdotum, dux et lumen populorum,
Virgineusque chorus in Christo sanctificatus,
Intercessores habeat vos Odilo noster,
Quo simul in coelis per saecula gaudeat. Amen.


Epilogus salutationis.

   Odilo, vive, vale, toto mihi charior orbe,
Lucidior vitro, fulgenti clarior auro,
Vultu conspicuo, niveo candente capillo,
Candidior cygno, rubeo formosior astro.
Te, bone, dum recolo, lacrymarum rore madesco,
Qui tibi praecipui nodis cingebar amoris.
[Col. 1046D] Quam celebres oculi pietatis fonte repleti,
In me quot gemitus sunt dulces saepe retecti!
Quem similem quaeram? quem similem teneam?
Tum pax et requies, vitae spes certa manebat,
Portus eras tranquillus de pelago redeunti.
Turris eras, de qua terrentes respiciebam,
Antidotum salubre, quo cuncta venena fugabam:
Tu pes, tuque manus, et in omnibus omnia factus.
Et ne multiplices causer producere versus,
Odilo jam valeas, Jotsaldi jam memor esto,
Almaniique tui votis pie semper adesto.





[Col. 1047]
TRANSLATIO CORPORIS S. ODILONIS A Rogerio Bituricensi archiepiscopo facta anno 1345.
(Bibliotheca Cluniacensis, p. 345, ex chartulario Silviniacensi.)

[Col. 1047A] ROGERIUS, permissione divina Bituricensis archiepiscopus, universis Christi fidelibus salutem in Domino sempiternam.

Noveritis quod de licentia et mandato sanctissimi in Christo Patris domini nostri, domini Clementis, digna Dei providentia papae sexti, nos una cum reverendis in Christo Patribus domnis Capitulien. Augustinorum, et Saulonien. Praedicatorum ordinis episcopis et quamplurimis abbatibus, praelatis et personis ecclesiasticis ad haec vocatis, et insimul in ecclesia Silviniacensi Cluniacensis ordinis Claromontensis dioecesis, congregatis, venerabile corpus almi confessoris B. Odilonis de loco in quo hactenus ibidem tumulatum exstitit solemniter relevavimus, juxta sacrosanctae Romanae Ecclesiae traditam [Col. 1047B] nobis formam, ordinationem atque modum, ac ipsius S. confessoris caput et alia corporis membra vidimus, et propriis manibus tetigimus, tenuimus et palpavimus, et eadem in capsa posuimus et recondidimus honorifice et decenter. Nos enim, pensatis hujusmodi sancti confessoris meritis, quae nos ad sui revelationem adduxerunt devote et attraxerunt, cupientes totis viribus incrementum laudis et honoris ejusdem exercere, ut a Christi fidelibus congruis honoribus et laudibus decoretur, et etiam veneretur, [Col. 1048A] necnon ut ecclesia memorata eo libentius causa devotionis ab ipsis Christi fidelibus visitetur ac etiam frequentetur, de omnipotentis Dei misericordia et beatorum Petri et Pauli apostolorum, et beati Stephani protomartyris patroni nostri, ejus auctoritate confisi, omnibus vere poenitentibus et confessis, qui in ejusdem almi confessoris festivitatibus, et specialiter in die relevationis ejusdem, et per ipsius octavas, ipsam ecclesiam annis singulis visitaverint, quadraginta dies de injunctis sibi poenitentiis futuris et perpetuis temporibus duraturis, misericorditer in Domino relaxamus. Praeterea volumus et concedimus de speciali gratia quod quilibet praedicator qui in ecclesia praefata populo ibidem existenti verba divina praedicabit, omnibus vere poenitentibus [Col. 1048B] et confessis, qui in praedicatione ejusmodi praesentes exstiterint, ex parte et auctoritate nostra viginti dies de indulgentia concedere valeat et conferre, quando et quotiescunque praedicationis officium contigerit exercere. In quorum omnium testimonium praesentes litteras fecimus munimine nostri sigilli roborari. Datum apud Tolon. Claromontensis dioecesis, nostram provinciam visitantes, die 21 Junii, anno Domini 1345. Signatum: Guillermus Vincenti.




ANNO DOMINI MXLVIII.
BERNO ABBAS AUGIAE DIVITIS.




[Col. 1047]
NOTITIA HISTORICA.
(Ex Joannis Egonis libro De viris illustribus Augiae Divitis, apud Bernardum Pezium, Thesaur. I, III, 687.)

[Col. 1047C] Bernonem, quem alii Bernardum malunt vocare, ex monacho Prumiensi a S. Henrico imperatore Augiensi coenobio praefectum, praestantissimis Augiae doctoribus jure comparandum, aut etiam plerisque praeferendum existimo. Inter poetas enim sui aevi fuit excellens. Rhetor facundus, philosophus praestans, [Col. 1048C] musicesque adeo peritus, ut doctissimis illam commentariis illustrarit; litteris etiam in sacris ita nobiliter instructus, ut omnes in non exiguam sui admirationem rapuerit. Composuit plurimos tractatus, de quibus auctores qui de scriptoribus ecclesiasticis libros edidere, ut Trithemius, Bellarminus, Arnoldus [Col. 1049A] Wion et Antonius Possevinus meminerunt, suntque sequentes:

De officio missae lib. I, qui, multoties excusus, nuper tamen tom. XI Biblioth. Patrum est insertus.

De Vita S. Udalrici lib. I, qui editus est tom. IV Surii. De adventu Domini ad Aribonem archiepiscopum Mogunt. lib. I.

De jejunio Quatuor Temporum lib. I.

De jejunio Sabbati lib. I.

Sermonum tam ad fratres quam alios lib. I.

Epistolarum ad diversos lib. I.

De musica ad Pilegrinum Coloniensem archiepiscopum lib. I, cujus originale se habuisse scribit Trithemius.

De instrumentis musicae lib. I.

[Col. 1049B] De mensura monochordi lib. I.

De historia Alemannorum lib. I, prout refert Thrithemius in prologo Chronici sui Hirsaugiensis, asseritque se ex eo aliisque historicis multa in Chronicum suum inseruisse, quam tamen Alemannorum historiam mihi videre nunquam contigit. Scripsisse praeterea fertur plura alia, inter quae non nemo arbitratus esse quoque Vitam S. Meginradi martyris, cujus supra auctorem feci anonymum; sed de hac ego nunc judicium meum suspendo. [Col. 1050A] Berno, quod huc quoque spectare visum est, S. Henrico imperatori charissimus fuit, et ejus in expeditione Italica itinereque Romano individuus comes; unde contigit ut res Augiensis monasterii optime administrarit, insignibusque privilegiis a sede apostolica impetratis adauxerit. S. Marco item Augiensi patrono novam basilicam exstruxit, eamque consecrari fecit anno Christi 1048 pridie solemnitatis S. Marci.

Hic gravis etiam lapsus Eckerardi San-Gallensis castigandus venit, qui honori suorum plus aequo favens, ait Bernonem ante praelaturam in S. Gallo fuisse monachum. Sed cum sine ratione solus hoc scribat, neque adeo antiquus sit, non opinor fidem apud ullum mereri; praesertim cum Hermannum [Col. 1050B] Contractum, qui Bernonem novit, magistrumque in Augia habuit, et Annales Augienses Germanice elucubratos Arnoldumque Wionem repugnantes habeat, qui expresse testantur Bernonem Prumiensis coenobii monachum fuisse. Obiit tandem bonus Berno, annis et meritis aeque maturus, non sine certa magnae sanctitatis opinione anno Christi 1048, II Idus Junii, et in S. Marci a se constructa basiliea tumulatus est.




[Col. 1049]
NOTITIA LITTERARIA.
(Apud Oudin, Comment. de Scriptoribus et scriptis eccles. II, 598.)

[Col. 1049C] Berno, Augiae Divitis abbas, exstitit primum monachus sancti Galli in Germania, ordinis divi Benedicti, ubi cum diu sub disciplina regulari laudabiliter militasset, atque animum scientia tum musices, tum ecclesiasticarum historiarum excoluisset, clarus meritis ad abbatiam Augiae Divitis prope Constantiam ad Rhenum, anno 1014 promotus. Quo ergo tempore Henricus II et Conradus II ac primo Henrici III quinquennio claruit Berno, qui Henrici II coronationi se interfuisse ipse inquit cap. 2 De quibusdam rebus ad missae officium spectantibus. Quid autem in cantu Ecclesiae praestiterit, docebit Eckerhardus Junior in Vita B. Notkeri Balbuli, cap. 10. Gerardus Joannes Vossius lib. II, cap. 44, pag. mihi 367, falso hunc Bernonem facit Hincmari Remensis [Col. 1049D] archiepiscopi discipulum, cui rei indicio esse videtur epistola ipsius Hincmari ad Aeneam Parisiensem episcopum, quam ex Vaticana bibliotheca Baronius refert in Annalibus, ad annum 912. Verum aperte Vossius fallitur et fallit, id enim intelligendum est de Bernone altero annis centum seniore, abbate primo Cluniacensis Ecclesiae, qui anno 912 Burgundiam petens, in coenobio Balmensi, a se nuper fundato, Odonem Turonensem clericum, musicum et archidiaconum Turonensis Ecclesiae anno 901 factum, [Col. 1050C] monastico cucullo ibidem indutum, monasterii scholae praeposuit; de quo etiam intelligi debent quae Eckerardus habet supra citatus in Vita Notkeri Balbuli, cap. 10. Et sane tempus Bernonis Augiensis abbatis cum aetate Hincmari Remensis archiepiscopi ejusque discipulatu stare nequaquam potest. Exstat ab eo scriptus libellus De quibusdam rebus ad missae officium pertinentibus, editus primum inter scriptores De divinis officiis, collatus ad mss. codd. studio et cura Melchioris Hittorpii, Coloniae 1568 et Parisiis 1610, pag. 661 in folio. Item Venetiis seorsim 1572, in 8, cum aliis ejusdem argumenti. Hinc translatus in Bibliothecam Patrum editionis Parisiensis 1575, tomo IV, col. 572; anni 1589, tomo VI, col. 709, anni 1610, ibidem tomo X, pag. 697; editionis Coloniensis [Col. 1050D] 1618, saeculo seu tomo XI, pag. 51; item Parisiensis anni 1624, tomo X, pag. 697; Lugdunensis 1677, tomo XVIII, pag. 56. Idem ornatiori Latinitate expolivit Vitam S. Udalrici Augustini episcopi, quam habes apud Surium die 4 Julii. Hanc autem ante Bernonem conscripserunt alii duo, quorum primus anonymus seu Gerardus presbyter, sancti Udalrici discipulus; alter, Gebehardus Augustanus episcopus, qui eumdem quoque vidisse potuit. De his anterioribus ita Gerardus Joannes [Col. 1051A] Vossius lib. III De historicis Latinis, parte IV; De Historicis praetermissis cap. 5, p. 764.

»At Ottonis I et II temporibus fuit is (Gerhardus) qui primus sed rudi stylo conscribilavit Vitam sancti Udalrici episcopi Augustani. Aetatem indicat, quod cum hoc S. Udatrico conversatus fuerit, qui anno Christi 924 episcopus factus est, atque anno 973 IV Nonas Julii obiit, episcopatus sui anno 50, cum annos 83 vixisset. Ex hoc scriptore sua in Vita S. Udalrici hauserunt Gebehardus episcopus Augustanus et Augiae abbas, qui in eo elaborarunt ut quae rustica dictione ab anonymo prius expressa essent, a se elegantius politiusque composita plures oblectarent; atque ita egerunt ut fons ipse multum negligeretur, imo aliquot saeculis nesciretur, usquedum [Col. 1051B] tandem incognitum reperit, atque litterario orbi obtulit Marcus Welserus; nam is primus illam S. Udalrici Vitam e tenebris eruit, ac publici juris fecit.« Idem pag. 766: »Aequalis Dietmaro fuit Gebhardus Augustanus episcopus, qui anno 1006 sedere coepit, ac novennio Ecclesiae praefuit. Est autem Gebhardus ille, qui ecclesiam S. Afrae a sancto Udalrico exstructam, ubi et sepeliri voluerat, adductis eo S. Benedicti monachis, in monasterium et abbatiam convertit. De hoc superius diximus quod Vitam S. Udalrici, quae ab ejus aequali rustice atque [Col. 1052A] ineleganter scripta erat, nitidius ornatiusque expresserit, uti et a Bernone Augiensi abbate paulo post factum iterum fuit. Scripsit quoque Berno Vitam S. Meginardi episcopi et martyris, quam edidit Joannes Mabillon Saeculo IV Sanctorum ordinis divi Benedicti tomo II, pag. 63 et seqq. Exstant quoque inter mss. codices philosophicos bibliothecae Paulinae Lipsiensis, repositorio philosophico 1, serie 2, in libris mathematicis et astronomicis in folio, codice 30: Bernonis abbatis Augiensis libellus tonarius. Ejusdem Antiphonarium et Musica. Codice 31: Bernonis Musica, Libellus tonarius, Monochardi mensura; quibus opusculis in musica et cantu excelluisse constat. Haec Joachimus Fellerus in Catalogo mss. codicum bibliothecae Paulinae Lipsiensis, impresso [Col. 1052B] pag. 328 codd. 30 et 31 editionis 1686, Lipsiae in 16. Agunt de Bernone abbate Augiensi, qui decessit anno gratiae 1045, VII Idus Januarii, cum Augiense monasterium annis 39 rexisset, Gerardus Joannes Vossius lib. II De historicis Latinis, cap. 44, pag. mihi 367. Ego ipse in Supplemento Bellarmini De scriptoribus ecclesiasticis anno 1030, pag. 327. Guillelmus Cavus in Historia rei litterariae ad annum 1014, pag. 599. Antonius Possevinus, tomo I Apparatos sacri, verbo Berno abbas Augiensis.




[Col. 1051]
NOTITIA LITTERARIA ALTERA.
(Bernardus Pezius, Thesaurus Anecd., tom. IV, Praef. p. VII.)

[Col. 1051C] De vita et scriptis Bernonis abbatis Augiensis, quem Sigebertus Gemblacensis in humana et divina scientia claruisse scribit, nemo accuratius elegantiusve egit Joanne Egone in libro De viris illustribus Augiae Divitis, parte II, cap. 27 (vide supra). Eo itaque lectorem qui plura de Bernone, anno Christi 1049 defuncto, nosse cupit, remittimus. Hic duntaxat de ejus opusculis nunc primum prelo commissis tractabimus. Eorum primum est inscriptum Ariboni archiepiscopo Moguntino, qui Ecclesiae suae ab anno circiter 1020 usque ad 1031 praefuit, ut Nic. Serrarius tradit Rer. Moguntiac. lib. V, p. 729. Argumentum libri est: Qualiter Adventus Domini eo anno celebrari debeat quo Nativitas Domini secunda feria evenerit. Qua de re non una erat tum omnium [Col. 1051D] sententia: »Ut enim, inquit Berno ad Aribonem cap. 1, apertius, unde quaeramus, agnoscas, intimamus, quod tamen jam dudum te latere minime credimus: quotiescunque Natalis Domini in secunda feria, velut in praesenti anno, evenerit, magnus error per Ecclesias Dei se infundit, aliis dicentibus non debere plus quam quatuor dies Dominicos cum ipsa sacratissima Dominicae Nativitatis vigilia celebrari; aliis vero e regione contendentibus magis oportere quatuor plenas hebdomadas Adventum Domini [Col. 1052C] habere, quintum diem Dominicum specialiter vigiliae Domini dedicantes: nullum aliud, ut investigare potuimus, defensionis suae argumentum vel rationem habentes, nisi ut illa quatuor officia, quae in nocturnalibus Antiphonariis inveniuntur, vel lectiones sanctorum Evangeliorum nec non et Apostoli plenius adimpleantur.« Berno priori sententiae in hoc opusculo accedit, eamque auctoritate celebriumque Ecclesiarum consuetudine confirmat. Egregia sunt ea quibus capitis secundi disputationem concludit: »Hunc morem, inquit, tota pene, ut fertur, observat Gallia ac ipsa civitas Romana, quondam mundi domina, ut per veracissimos relatores, ac praecipue sanctae recordationis Adalboldum episcopum, qui scriptis nostris pulsatus, Romae positus [Col. 1052D] hoc requisivit, didicimus, quamvis postea, nescio qua de causa, aliter agerent, Placentina tamen, ut ipse ego eodem in tempore et audiendo et videndo cognovi, aliisque Italiae civitatibus antiquae institutionis regulam servantibus. Sed et abbas Herigerus, vir non parvae auctoritatis nostris temporibus, proprium super hac re libellum composuit, in quo, ut asserunt qui illum legerunt, probabilius argumentis eos convincit contra Patrum instituta agere, qui plus quam quatuor Dominicos dies Adventus Domini celebrare [Col. 1053A] contendunt.« Adalboldus hic a Bernone laudatus sine dubio celebris ille episcopus Ultrajectensis est, cujus opusculum De crassitudine spherae tom. III, parte II, edidimus (Patrolog. t. CXXXIX). Porro Herigeri abbatis Laubiensis de praesenti controversia libellus, a nullo quod sciamus hucusque memoratus, penitus excidisse videtur. Bernonis opusculum sequitur Rescriptum Aribonis archiepiscopi, in quo bene et artificiose inventis, optime dispositis, facunde elocutis, et postremo firma memoria pronuntiatis, ex animo favet Bernonis tractatibus, et si qua illa est pontificatus tantilli auctoritas, ejus, sicut rogavit, manum eis imponit. Prodit opusculum ex ms. cod. inclyti monasterii S. Emmerammi Ratisbonensis in 4, sexcentorum annorum. Idem vidimus in ecclesiae [Col. 1053B] cathedralis Frisingensis membraneo volumine, cujus characteres aetatem Bernonis assequi videbantur.

Alterum Bernonis abbatis opusculum, quod nunc primi luce donamus, inscribitur in mox citato codice Sancti Emmerammensi: Ratio generalis de initio adventus Domini secundum auctoritatem Hilarii episcopi, tametsi nemo veterum recentiorumve scriptorum sub hoc titulo istius commentatiunculae Bernonianae meminerit. Tenue quidem hoc opusculum est, sed, ut speramus, viris eruditis, duabus de causis gratissimum. Primo enim excerpit librum Officiorum S. Hilarii, gloriosi Ecclesiae auctoris et doctoris eximii, id est episcopi illius celeberrimi Pictaviensis, cujus tamen libri nulla apud scriptorum [Col. 1053C] ecclesiasticorum nomenclatores memoria superest. Deinde paulo ante finem novam nobis Aurelianensem synodum, in qua de legitimo Adventum Domini inchoandi ritu actum sit, recludit, cujus nulla, quod equidem sciam, apud conciliorum et synodorum collectores mentio injicitur. Adeo nihil facile antiquorum monumentorum spernendum est.

Dialogi De Quatuor Temporum jejuniis, etc., a Bernone Ariboni archiepiscopo Moguntiaco dicati, argumentum his verbis Sigebertus Gemblacensis in libro De scriptoribus eccles., cap. 156, complexus est: »Sed non praeteribo quod scripsit (Berno) de jejuniis Quatuor Temporum, de quibus celebrandis est inter multos dissonantia, dum alii secundum considerationem temporum, ad jejunium quartae et [Col. 1053D] sextae feriae accipiunt dies Februarii, vel Maii, vel Septembris, et Sabbato in Kalendis proveniente terminant jejunium; alii vero sine consideratione temporum non jejunant nisi quarta et sexta feria jejunii cum ipso Sabbato in Martio, vel Junio, vel Octobri proveniant. Et talem jejunandi ritum auctorizant multi, et maxime Teutones, his Bernonis scriptis.« Porro quid Aribo Bernoni ad hoc opusculum pro more rescripserit, nullibi hucusque reperimus. Gratum tamen id habuisse satis constat ex concilio Salegunstadiensi, anno 1022 in causa disciplinae ecclesiasticae ab Aribone celebrato, cujus capitulum secundum his verbis conceptum legitur tom. VI Concil., parte I, col. 828 edit. Harduinianae: [Col. 1054A] »De incerto autem jejunio Quatuor Temporum hanc certitudinem statuimus ut si Kalendae Martii in quarta feria sive antea evenerint, eadem hebdomada jejunium celebretur. Si autem Kalendae Martii in quintam feriam aut sextam aut Sabbatum distenduntur, in sequentem hebdomadam jejunium differatur. Simili quoque modo si Kalendae Junii in quartam feriam aut antea evenerint, in subsequente hebdomada jejunium celebretur. Et si in quintam feriam aut sextam aut Sabbatum contigerit, jejunium in tertiam hebdomadam reservetur. Et hoc sciendum est quod si quando jejunium mensis Junii in vigilia Pentecostes secundum praedictam regulam evenerit, non ibi celebrandum erit, sed in ipsa hebdomada solemni Pentecostes,« etc. Quae ipsissima [Col. 1054B] Bernonis nostri hac de re doctrina est toto fere opusculo, praesertim cap. 4, quod vide. Hoc opusculum ex pervetusto codice membraneo celeberrimi monasterii Benedictoburani excepi, in calamum dictante eruditissimo et amicissimo Patre Carolo Meichelbeckio, cui multis titulis noster Thesaurus obstrictus est. Idem postea etiam inveni in codice imperialis monasterii ad S. Emmerammum, supra citato, ex quo prologum, qui in codice Benedictoburano desiderabatur, supplevi.

Johannes Trithemius De scriptoribus ecclesiasticis cap. 311 tria Bernoni opera tribuit quibus musicen illustrarit, videlicet de Musica seu Tonis lib. II, quorum primus incipiat: Omnis igitur regularis Mo. De instrumentis musicae lib. I, cujus initium: Musicam [Col. 1054C] non esse contem. Et De mensura monochordi lib. I, cujus nullum exordium recitat. Ex his primos duos libellos et ultimum unum prorsus esse idemque opus vehementer suspicor. Certe Sigebertus Gemblacensis De scriptoribus eccles. cap. 156, ita de inventis musicis Bernonis loquitur, ut ex ejus verbis quis aegre plura ejusdem de his opuscula extundat: »Praetereo ea, inquit Sigebertus, quae de humana scientia scripsit, in quibus eminet hoc quod in arte musica praepollens de regulis symphoniarum et tonorum scripsit, et quod in mensurando monochordo ultra regulam Boetii, sed assensu minoris Boetio Guidonis supposuit unum tonum tetrachordohypaton, et, contra usum majorum, in ipso tetrachordohypato inseruit utiliter [Col. 1054D] synemmenon.« Nec nisi de uno de musica opere Bernonis agit Anonymus Mellicensis de Script. Eccles. cap. 81, ubi hujusmodi abbatis Augiensis elogium texit: »Bern musicus, vir pius ac doctus, in monasterio Prumensi sub monastica professione deguit, quem postmodum Henricus Pius imperator abbatem Augiae constituit. Qui gratanter acceptus a fratribus dispersos recollegit, et a Lamperto Constantiensi episcopo consecratus, magna insignis pietate ac scientia praefuit annis quadraginta. Hic scripsit librum De institutione missarum, et De musica opus praestantissimum.« Ita Mellicensis Anonymus, plura de musica Bernonis opera ignorans. Sed sive libri De musica [Col. 1055A] seu tonis et de monochordo inter se distincti sint, ut vult Trithemius, sive non, opus Bernonis De tonis exstat in codice Mellicensi, signato nunc lit. N, num. 3, non nisi saeculo XV, et quidem perquam flagitiose exarato. Alterum ejusdem Tonarii exemplum servatur in codice membraneo Tegernseensi quingentorum circiter annorum. Cujus monasterii veteres praestantissimos libros dum excuteremus, incidimus etiam in aliud egregium De musica opus Theogeri seu Dietgeri e nostris episcopi Metensis, de quo Anonymus Mellicensis De Scriptoribus eccles. cap. 109: »Dietgerus abbas, a Latinis Theogorus, a Theotunicis quibusdam Theokarius dictus, domini Wilhelmi abbatis (Hirsaugiensis) primo discipulus, deinde in monasterio S. Georgii abbas [Col. 1055B] tertius, ac tandem Metensis episcopus, aliquantisper administrato episcopio sepultus est in Cluniaco. Et hic quoque tractatum unum De musica scribit, in quo de ejus inventione et numeris ac propositionibus juxta arithmeticos breviter quidem, sed satis subtiliter agit.« Nec rem lectori nostro ingratam nos facturos speramus, si integrum, qui brevis est, Theogeriani operis prologum hoc loco dederimus. En eum igitur ex codice Tegernscensi:


Incipit Musica Theogeri episcopi.

»Pythagoras philosophus apud Graecos primus musicae artis repertor fuisse legitur: translator autem asseritur Boetius genere et scientia clarissimus, et ejusdem artis secundum numerorum proportiones indagator profundissimus. Guido vero monachus [Col. 1055C] exstitit vocum investigator diligentissimus. Exstat autem Monochordum hujus artis argumentum evidentissimum, cujus etiam institutor primus dicitur supradictus Graecorum philosophus.« Incipit Opus: Monochordum autem est musicum instrumentum, quod naturaliter et sufficienter antiquitus constabat octo chordis, etc.

[Col. 1056A] Verum haec de Theogeri Musica non nisi incidenter commemorata sint occasione Tonarii Bernonis Augiensis, cujus operis, cum veteribus figuris et peregrinis litterarum ac notarum ductibus, quos typographi nostri aegerrime imitentur, distinctum et pictum sit, non nisi prologum hic edere visum fuit.

Joannes Trithemius etiam Bernonis librum Epistolarum ad diversos laudat, quem quidam amicorum nostrorum nuperrime in percelebri Germaniae bibliotheca detexit.

Magni momenti sunt epistolae Bernonis, praesertim numero undecima, ubi errores Joannis Cassiani circa liberum arbitrium ex Cassiodoro et Prospero late exponit, et »Cassianum, virum licet in [Col. 1056B] aliis probatum, in hac parte jure culpatum« fuisse concludit. Ut adeo hinc facile colligas monachos auctoritate Cassiani non usque eo motos fuisse, ut ex ejus Collationibus, quas perpetuo in manibus habebant, una cum sanae doctrinae lacte etiam Pelagianos aut Semipelagianos errores vulgo imbiberent, quod nuper vir, alias celeberrimus Jo. Franciscus Buddeus, in Academia Ienensi doctor theologiae, in Institutionibus Theologiae Dogmaticae lib. III, c. 2, non sine sanctorum in Ecclesia catholica virorum ac integrorum ordinum injuria contendit. Quale enim est illud: »Factum id cumprimis« (scilicet ut Pelagiani errores in dies latius serperent) »cum saeculo XIII Franciscus atque Dominicus novos monachorum ordines, qui magnam deinceps in Ecclesia [Col. 1056C] Romana celebritatem consecuti sunt, instituerent. Dominico enim Cassianus maxime se probavit; hinc et, ut ejus placita certatim in monasteriis resuscitarentur, effecit,« etc. Dolet amico in re litteraria ista excidisse ! Vide Edmundum Martene, virum pietate ac eruditione celebrem, in Commentario in Regulam S. Benedicti, pag. 10 et 24.




[Col. 1055]
BERNONIS LIBELLUS DE QUIBUSDAM REBUS AD MISSAE OFFICIUM PERTINENTIBUS.
[Biblioth. vet. Patr. tom. XVIII, pag. 56.]



CAPUT PRIMUM. Qualiter priscis apostolorum temporibus missarum celebritas ageretur.
[Col. 1055D]

Igitur in exordio nascentis Ecclesiae non eo quo nunc modo vel ordine sacra celebrabantur missarum solemnia, teste etiam beatissimo Gregorio papa, qui inter multa quae constituit utilia, cum in celebratione missarum, tum etiam in vario ecclesiasticarum rerum usu ad conficiendum corpus et sanguinem [Col. 1056D] Christi, orationem Dominicam fecit decantari, sicut de eo scriptum est: Orationem Dominicam mox post canonem super hostiam censuit recitari. De hoc et de aliis cum quosdam murmurare sentiret, pissimus Pater inter alia non dedignatus est hujusmodi rationem reddere, dicens: Orationem Dominicam idcirco mox post precem dicimus, quia mos apostolorum fuit ut ad ipsam solummodo orationem oblationis hostiam consecrarent. Et valde mihi inconveniens [Col. 1057A] visum est ut precem, quam Scholasticus composuerat, super oblationem diceremus, et ipsam traditionem, quam Redemptor noster composuit, super ejus corpus et sanguinem non diceremus. Sed crescente statu religionis simul accrevit decus ecclesiastici honoris. Attamen ipsum canonem non unus solus totum composuit, sed per tempora aliud alius interposuit vel adjecit, sicut de hoc sanctissimo papa legimus. In canone apposuit: Diesque nostros in tua pace dispone, atque ab aeterna damnatione nos eripi, et in electorum tuorum jubeas grege numerari. De Alexandro quoque papa, qui a B. Petro septimus erat in ordine, ita legimus: Hic passionem Domini miscuit in precatione sacerdotum, quando missae celebrantur. Leo papa constituit ut intra actionem sacrificii diceretur: [Col. 1057B] Sanctum sacrificium, et caetera. Deinde Gregorius, tertius ejusdem nominis papa, faciens oratorium in basilica sancti Petri apostoli in honorem omnium sanctorum, quotidiana missarum solemnia ibidem celebrare constituit, pariterque in canone a sacerdote dicendum ordinavit: Quorum solemnitas hodie in conspectu tuae majestatis celebratur, Domine Deus noster, toto in orbe terrarum. Quod quia specialiter ad illam pertinet celebritatem non est canoni, qui generaliter dicitur, adnotatum. Haec de canone, qui et actio dicitur, dicta sunt: nunc de caeteris quae Dominus dederit, videamus. Coelestinus papa constituit ut psalmi David centum quinquaginta ante sacrificium psallerentur in ordine antiphonarum ex omnibus, quod antea non fiebat, nisi tantum Epistola [Col. 1057C] B. Pauli recitabatur, et sanctum Evangelium. Litaniae, id est Kyrie eleison, Christe eleison, quae sequuntur, a Graecorum usu sumptae creduntur. Orationes autem, quas Collectas dicimus, a diversis auctoribus compositae creduntur, a Gelasio praesule Romano et beato Gregorio papa. Unde et in Vita ipsius legimus: Sed et Gelasianum codicem de missarum solemniis multa subtrahens, pauca convertens, nonnulla superadjiciens, in unius libelli volumine coarctavit. Quod volumen librum Sacramentorum praetitulavit. Et fortasse primis temporibus solius Pauli Epistolae legebantur, postmodum intermistae aliae lectiones sunt, non tantum de Novo verum etiam de Veteri, prout solemnitatum ordo poscebat, Testamento. Ubi notandum, ut sicut sanctum Gregorium, quicunque has [Col. 1057D] vel has cantilenas composuisset libri Sacramentorum et Antiphonarum, ita et beatum Hieronymum credimus ordinatorem Lectionarii, ut ipsius testatur prologus appositus in capite ejusdem Comitis (sic eum appellavit). Postea cum gradualia et alleluia inter apostolicam et evangelicam lectionem coeperunt frequentari, Hispani quasi novitate rei perculsi multum restiterunt dicentes: In quibusdam Hispaniarum ecclesiis laudes post Apostolum decantantur priusquam Evangelium praedicetur, dum canones praecipiant post Apostolum non laudes, sed Evangelium annuntiare. Praesumptio enim est ut anteponant ea quae sequi debent. Nam laudes ideo Evangelium sequuntur, propter gloriam Christi, quae per idem [Col. 1058A] Evangelium praedicatur. Verumtamen ex auctoritate sanctae Romanae Ecclesiae, postea est constitutum ut responsoria et alleluia canantur ante sanctum Evangelium. Iidem etiam in Toletano statuerunt concilio (Conc. Tolet. IV, c. 11) ut hymnus trium puerorum omni Dominico die, et in solemnitatibus martyrum in pulpito decantetur: quod tamen Romani minime faciunt nisi quater in anno, his Sabbatorum diebus qui praetitulantur, in duodecim lectionibus. Symbolum quoque fidei catholicae post Evangelium recitatur, ut per sanctum Evangelium corde credatur ad justitiam, per symbolum autem ore confessio fiat in salutem (Rom. X). Quod tamen non secundum Nicaenum concilium, sed secundum Constantinopolitanum canimus translatum. Concilio quoque Toletano statutum [Col. 1058B] est (Conc. Tolet. III, c. 11), id omni die Dominico secundum morem orientalium ecclesiarum decantari.

Agnus Dei, in confractione corporis Domini, a clero et a populo Sergius papa dici constituit. Offertorium, quod inter offerendum cantatur, quamvis a prioris populi consuetudine in usum Christianorum venisse dicatur, tamen quid specialiter addiderit aperte non legimus; quemadmodum de illo angelico hymno, Sanctus, Sanctus, Sanctus, vel de illa antiphona quae post communionem dicitur, fateri possumus, cum veraciter credi possit, priores sanctos silentio obtulisse vel communicasse, quod etiam hactenus in Sabbato S. Paschae solemus observare: quanquam non desint qui affirment Xistum papam, supradictum hymnum, Sanctus, Sanctus, Sanctus, ad missam [Col. 1058C] addidisse. Verum in his omnibus est attendendum, quia sicut sapientissimus papa Gregorius librum Sacramentorum diligentissime ad veritatis lineam correxit, ita musicae quoque modulationis harmoniam satis utiliter composuit ac ordinavit.



CAPUT II. De gloria in excelsis.

Nunc stylus ad movendam qaaestionem sese vertat, ad quam totus hactenus sermo habitus intendebat, videlicet cur non liceat omni die Dominico vel natalitiis sanctorum presbyteros illum hymnum canere, quem nato in carne Domino angeli cecinere, dicentes: Gloria in excelsis Deo, etc. Quod si concessum est illum cantare in Pascha secundum praetitulationem Missalis, non multo minus licitum puto in Nativitate [Col. 1058D] Domini, quando primum coepit audiri ab hominibus in terris qualiter ab angelis canebatur in coelis. Proferant contradictores in medium ubinam sit a sanctis Patribus, vel ab ipso sanctissimo papa Gregorio interdictum, et si ad haec respondere non valemus, merito manus damus. Quisquis enim vult ex sacrae Scripturae auctoritate aliquid confirmare, debet ex prophetarum oraculis apostolorum dictis, antiquorum Patrum conciliis, nec non et eorum scriptis vel gestis, et, quod omnibus his majus est, ex sancti Evangelii veritate locum ostendere, unde velit sententiam suam corroborare. Unde solemus dicere: Scriptum est in illo, et in illo loco; et legimus in decretis pontificum, vel in tali concilio, in [Col. 1059A] illo capitulo. Sed cum sanctum Gregorium nusquam legamus ipsum hymnum interdixisse, liceat nostros quoque testes idoneos introducere, quo eorum testimonio possit probari, utrumnam jure debeat decantari. Nam cum scriptum sit: In ore duorum aut trium testium stat omne verbum (Matth. XVIII), prius proferam duos, deinde multos. Denique Telesphorus papa, a beato Petro octavus, constituit ut ante sacrificium hymnus diceretur angelicus, hoc est: Gloria in excelsis Deo. Qualiter ejus debeat credi testimonio, testatur martyrium quod sustinuit pro Domino. De Symmacho quoque papa ita legimus: Hic constituit ut omni die Dominica vel natalitiis martyrum Gloria in excelsis hymnus diceretur. Cujus sanctitatis vir iste fuerit, de bonis ejus operibus [Col. 1059B] quae fecit, ex libro Dialogorum legere volentibus satis liquebit. Ubi beatus papa Gregorius narrat quod quidam Paschasius sanctae Romanae Ecclesiae diaconus, cum tanti meriti apud Deum esset ut quidam daemoniacus, tacta ejus post mortem dalmatica, a daemone sit liberatus: tamen quia tanti pontificis ordinationi restitit, cuidam religioso viro in purgatoriis poenis constitutus, non per somnium, sed visibiliter apparuit, ac pro qua culpa haec pateretur innotuit. Ecce de hoc hymno angelico duo testes inventi sunt idonei, qui a nemine, ut puto, possunt refelli. Quod si adhuc tertius quaeritur, non jam unius, sed sexaginta episcoporum in medium profero testimonium, qui in quarto Toletano concilio (Tol. conc. II, pag. 730), in nomine Domini [Col. 1059C] congregati, tam super hoc quam super aliis hujusmodi hymnis promulgaverunt decretum cap. 12. De hymnis, inquiunt, etiam canendis et Salvatoris et apostolorum habemus exemplum. Nam et ipse Dominus hymnum dixisse perhibetur, Matthaeo evangelista testante: Et hymno dicto, exierunt in montem Oliveti (Matth. XXV). Et Paulus apostolus ad Ephesios subscripsit, dicens: Implemini Spiritu sancto, loquentes vobismetipsis in psalmis et hymnis et canticis spiritualibus (Ephes. V). Et quia cernebant nonnullos in Ecclesia eos hymnos spernere, qui humano ingenio videbantur in laudem apostolorum et martyrum triumphos compositi esse, vehementer arguebant eos hujusmodi verbis, dicentes: Respuant et illum ergo ab hominibus compositum, quem quotidie publico [Col. 1059D] privatoque officio in fine omnium psalmorum dicimus: Gloria, honor Patri et Filio et Spiritui sancto in saecula saeculorum. Amen. Pro quo nos canimus: Gloria Patri et Filio et Spiritui sancto usque in finem. Et post haec inferunt. Nam et ille hymnus quem nato in carne Christo angeli cecinerunt: Gloria in excelsis Deo, et in terra pax hominibus bonae voluntatis, angelicus est. Reliqua quae ibi sequuntur ecclesiastici doctores composuerunt. Ergo nec ipsi in ecclesiis canendi sunt, quia in sanctarum Scripturarum locis non inveniuntur. Componuntur missae sive preces, vel orationes sive commendationes, seu manus impositiones, ex quibus si nulla decantantur in Ecclesia, vacant officia omnia ecclesiastica. Et [Col. 1060A] paulo post: Sicut igitur orationes, ita et hymnos in laudem Dei compositos, nullus nostrorum ulterius improbet, sed pari modo Gallia [in Gallicia] Hispaniaque celebrent, sintque excommunicatione plectendi qui hymnos rejicere fuerint ausi. Unde sanctus Pater Benedictus jubet nos monachos ad omnes regulares cursus celebrare hymnos quos ille vocat Ambrosianos. Ad haec potest aliquis dicere, tunc temporis Gallos et Hispanos in missarum suarum celebritate nondum habuisse usum sanctae Rom. Ecclesiae. Quod et nos non negamus. Testatur hoc abbas Hilduvinus, vir in divina lege apprime eruditus, in ea epistola quam ad Ludovicum imperatorem direxit pro passione sanctorum martyrum Dionysii et sociorum ejus, ubi inter alia quae suae narrationi [Col. 1060B] videbantur congrua haec adjecit: Cui astipulari videntur antiquissimi et nimia vetustate pene consumpti missales libri, continentes missae ordinem more Gallico, qui ab initio receptae fidei usus in hac occidentali plaga est habitus, usquequo tenorem, quo nunc utitur, Romanum suscepit. In nostri quoque monasterii archivo habetur Missalis longe aliter ordinatus quam Romanae Ecclesiae se habeat usus. Et quod iis omnibus majus est cum una sit fides, cur super missarum celebratione, Galliarum Ecclesiae a Romana discordent Augustino requirenti, Gregorius respondit: Novit fraternitas tua Romanae Ecclesiae consuetudinem, in qua se meminit enutritam. Sed mihi placet ut sive in Romana, sive in qualibet Ecclesia aliquid invenisti [Col. 1060C] quod plus omnipotenti Deo possit placere, sollicite eligas, et Anglorum Ecclesiae, quae adhuc nova est, ad fidem institutione praecipua, quae de multis Ecclesiis colligere potuisti, infundas. Non enim pro locis res, sed pro bonis rebus loca amanda sunt. Ex singulis ergo quibusque ecclesiis, quae pia, quae religiosa, quae recta sunt eligas, et haec quasi vasculo collecta apud Anglorum mentes in consuetudinem vertas. His satis instruimur exemplis nil nos delinquere, si ea, quae ex auctoritate pontificum, qui illum sanctum virum tempore praecesserunt, instituta suscepimus, et vel ex Gallicanarum ecclesiarum aut Hispanicarum usu mutuavimus, fideli devotione servamus, imitantes ipsius beatissimi papae praedicandam humilitatem. Qui cum reprehenderetur a [Col. 1060D] quibusdam quod aliarum ecclesiarum morem sequeretur, inter alia fatetur, dicens: Si quid boni vel ipsa videlicet Constantinopolitana, vel altera Ecclesia habet, ego et minores meos quos ab illicitis prohibebo in bono imitari paratus sum. Stultus est enim qui in eo se primum existimat ut bona quae viderit discere contemnat. Nam si ideo, ut saepe dictum, illum angelicum hymnum prohibemur in festivis diebus canere eo quod Romanorum presbyteri non solent eum canere, possumus simili modo post Evangelium symbolum reticere, quod Romani usque ad haec tempora divae memoriae Henrici imperatoris nullo modo cecinerunt. Sed an eodem interrogati cur ita agerent, me coram assistente, [Col. 1061A] audivi eos hujusmodi responsum reddere, videlicet, quod Romana Ecclesia non fuisset aliquando ulla haereseos faece infecta, sed secundum sancti Petri doctrinam in soliditate catholicae fidei permaneret inconcussa: et ideo magis his necessarium esse illud symbolum saepius cantando frequentare, qui aliquando ulla haeresi potuerunt maculari. At dominus imperator non antea desiit quam omnium consensu id domino Benedicto apostolico persuasit, ut ad publicam missam illud decantarent. Sed utrum hanc consuetudinem servent adhuc affirmare non possimus, quia certum non tenemus. Eo etiam modo possunt objici multa quae post sancti Gregorii tempora causa decoris videntur adducta [al., adjecta], cum e contrario Psalmista dicat: Adjiciam [Col. 1061B] super omnem laudem tuam (Psal. LXX). Et mirum valde videtur cum certa sit ratione discretum, quid soli liceat episcopo, non autem presbytero: videlicet, ut ad episcopum pertineant ordinationes clericorum, dedicationes ecclesiarum, sacri chrismatis confectio, ad dandum Spiritum paracletum, sacra impositio manuum, quid aliud esse possit in sacramentis divinis quod non sit presbyteris commune cum episcopis, praecipue cum id quod excellentissimum est in omnibus sacramentis, sanctum videlicet corpus et sanguinem Christi, quotidie sicut episcopi, ita et consecrent presbyteri, nec sanctius sit illorum quam istorum. Unde sanctus Hieronymus dicit de iisdem presbyteris: Hi namque in benedictione cum episcopis [Col. 1061C] consortes sunt mysteriorum ac nulla in conficiendo corpore Christi ac sanguine inter vos et episcopos credenda distantia est, quia et eucharistiam pridem per presbyteros benedictam, si necessitas exegerit, accipere debent. Et post pauca: Nam si quis ad injuriam revocat, ut putet non debere se accipere eucharistiam quam presbyter benedicit, is profecto perversus est: credens Deum duo corpora habuisse, unum majus, aliud minus; quod episcopus conficit majus, quod presbyteri minus; qui Christum ita dividit, Deo injuriam facit. Super haec omnia cum in capite libri missalis, quando presbyteri Romani Gloria in excelsis Deo canere et non canere soleant, legimus solummodo praetitulatum: nusquam autem vel a beato papa Gregorio, vel aliquo sanctorum [Col. 1061D] Patrum nobis interdictum puto, quin omni die Dominica vel in sanctorum natalitiis liceat nobis saepe dictum hymnum canere ad augmentum laudis divinae.



CAPUT III. De octava Pentecostes.

His ita utcunque digestis, non absimile videtur si quid de octavis Pentecostes loquamur. Nam dum adhuc apud Gallos essem constitutus, non modicam super hac re quaestionem cognovi exortam in illis regionibus, aliis affirmantibus quod sicut Dominicae Nativitatis ac Resurrectionis, ita oporteret celebrare et octavas Pentecostes, praecipue cum saepius in nostris officialibus libris scriptum legamus, [Col. 1062A] post octavam Pentecostes, aliis e regione contendentibus, in hac solemnitate, quia Spiritus sanctus super apostolos in linguis igneis apparuit, non plus quam septem dies debere expendi juxta dona ejusdem Spiritus sancti. Sed ad hanc litem inter utrasque partes dirimendam, ipso sancto Spiritu adjuvante, ostendamus cui parti merito favere debeamus. Nam cum S. Augustinus doctor egregius de sermone Domini in monte habito disputaret, et singulas beatitudines septem donis Spiritus sancti compararet: nam prima beatitudo incepit: Beati pauperes spiritu, quoniam ipsorum est regnum coelorum (Matth. V), cum ad octavam perveniret, ita intulit: Octava tanquam ad caput redit, quia consummatum perfectumque ostendit et probat. Itaque in prima [Col. 1062B] et octava nominatum est regnum coelorum. Cum dicitur autem: Quis nos separabit a charitate? tribulatio? an angustia? an persecutio? an fames? an nuditas? an periculum? an gladius? (Rom. VIII): septem sunt ergo quae perficiunt: nam octava clarificat, et quod perfectum est demonstrat ut per hos gradus perficiantur et caeteri, tanquam a capite rursum exordiens. Videtur ergo mihi etiam septiformis operatio Spiritus sancti, de qua Isaias loquitur (Isa. XI), his gradibus sententiisque congruere. Et post aliquanta: Haec octava sententia, quae ad caput redit perfectumque hominem declarat, significat fortasse et circumcisionem octava die in Veteri Testamento, et Domini resurrectionem post Sabbatum, qui est utique octavus dies idemque primus dies, et celebrationem [Col. 1062C] octavarum feriarum quas in regeneratione novi hominis celebramus et numero ipso Pentecostes. Nam septenario numero septies multiplicato, quo fiunt 49, quasi octavus additur, ut 50 compleantur, et tanquam redeatur ad caput, quo die missus est Spiritus sanctus, quo in regnum coelorum inducimur, et haereditatem accipimus, et consolamur, et pascimur, et misericordiam consequimur, et mundamur, et pacificamur, atque ita perfecti omnes extrinsecus illatas molestias pro veritate et justitia sustinemus. Ex his S. Augustini verbis liquido potest intelligi quid de octavis Pentecostes possit sentiri. Sed interim vel breviter de sacramento nostri baptismatis aliquid loquamur, quod in similitudinem mortis, sepulturae, resurrectionis Christi regitur, Apostolo [Col. 1062D] teste qui ait: Quicunque baptizati sumus in Christo Jesu, in morte ipsius baptizati sumus. Consepulti enim sumus cum illo per baptismum in mortem, ut quomodo surrexit Christus a mortuis per gloriam Patris, ita et nos in novitate vitae ambulemus. Si enim complantati facti sumus similitudini mortis ejus, simul et resurrectionis erimus (Rom. VI), et caetera. Unde et beatus papa Leo: In baptismatis, inquit, regula et mors intervenit interfectione peccati: sepulturam triduanam imitatur dimersio, et ab aquis elevatio, resurgentis instar est de sepulcro. Unde rectissime sancti Patres duo tantum legitima tempora ad baptizandum, si nulla necessitas intervenit, constituerunt: Sabbatum videlicet Paschae et Sabbatum Pentecostes. Quae [Col. 1063A] utraque per octo dies celebrantur. Merito consepeliuntur Christo baptizati in Sabbato, ut cum ipso valeant resurgere die Dominico. Sicut enim Sabbatum requiem animarum, sic Dominicus dies, qui est primus et octavus, significat resurrectionem corporum. Si enim certi gratia mysterii per octo dies noster baptismus colitur, ita ut octava die vestimenta mutentur baptizatorum, cur non magis celebratur per octo dies baptismus apostolorum? Quod enim apostoli per adventum Spiritus sancti, qui in igne apparuit, baptizati sunt in die sancto Pentecostes, testatur in Evangelio Joannes Baptista, qui confluentibus ad se turbis ait: Ego quidem vos baptizo in aqua in poenitentiam. Qui autem post me venturus est, fortior me est, cujus non sum dignus [Col. 1063B] calceamenta portare. Ipse vos baptizabit in Spiritu sancto et igne (Matth. III). Et ipse Dominus ad apostolos ait: Joannes quidem baptizavit aqua, vos autem baptizabimini Spiritu sancto non post multos hos dies (Act. I). De qua quidem octavae Pentecostes solemnitate dicit quidam doctor egregie: Octavus dies est, qui et primus, secundum formam octo beatitudinum. Prima beatitudo dicit: Beati pauperes spiritu, quoniam ipsorum est regnum coelorum (Matth. V). Octava ita: Beati qui persecutionem patiuntur propter justitiam, quoniam ipsorum est regnum coelorum (Ibid.). Ad regeneratos pertinent hae sententiae, ut qui pauperes sunt in hac vita propter regnum coelorum, usque ad finem vitae perseverantes sint, ut accipiant regnum pro quo hic laboraverunt. [Col. 1063C] Baptismus vero neophytorum, quamvis in Sabbato agatur, ad illum baptismum pertinet quem apostoli acceperunt in die sancto Pentecostes, cujus octava est dies Dominica sequens, quam solemus appellare octavas Pentecostes. Et iterum post aliqua: Celebratur per septem dies opus septiformis Spiritus, et octava die consummatio et declaratio et glorificatio ejusdem operis. Quod si ita est, merito eamdem glorificationem in nostris officiis recolit octava dies, quae redit ad caput, quae et prima dies. Itaque sicut celebravimus majestatem Spiritus sancti in Pentecoste, celebremus et in octavis ejusdem festivitatis, quatenus saepissime recolendo ejus dona, dignetur charitas ejus se profusius infundere cordibus nostris. Ex his omnibus manifesta [Col. 1063D] ratio patet quod hi qui octavam Pentecostes celebrant rectius agunt quam qui hoc agere nolunt. Igitur justissime et rectissime a sancta matre catholica Ecclesia toto orbe terrarum diffusa octavae Pentecostes solemnitas celebratur, veneratur et colitur. Si quis vero huic sanae diffinitioni contradicit, ejusdem matris Ecclesiae unitatem scindit. Finito tandem eo, quo hactenus utebamur, sermone, libet aliam rationem inchoare.



CAPUT IV. De Adventu Domini.

Dominica prima de Adventu Domini, Dominica secunda, Dominica tertia, Dominica quarta, quae proxima est ante Nativitatem Domini. Aliter vero [Col. 1064A] in Lectionario, quem librum Comitis appellavit, sic Dominica quinta ante Nativitatem Domini, quam Amalarius praeparationem Dominici Adventus nominavit. Deinde Dominica quarta ante Nativitatem Domini, Dominica tertia ante Nativitatem Domini, Dominica secunda ante Nativitatem Domini, Dominica prima ante Nativitatem Domini, ut converso modo quae apud Hieronymum dicitur prima vel proxima ante Nativitatem Domini, apud Gregorium dicatur Dominica quarta de Adventu Domini, non inconvenienter, ut reor, propter quinque hujus saeculi aetates, in quibus hominum genus sub jugo diaboli captivum tenebatur, quousque ex intactae Virginis utero nascendo in carne appareret, qui carnis peccata per sui corporis hostiam aboleret et initium [Col. 1064B] sextae sequentis aetatis sanctificaret: vel quia interior noster homo per quinque sensus corporis corrumpitur, ita ut in nobis mors operetur, sicut propheta dicit: Introivit mors per fenestras vestras (Jer. IX); quatenus in his quinque hebdomadibus hospitium mentis illi regi nostro praeparetur, quem prophetica lectio in ipsa hebdomada quinta his verbis pronuntiat venturum: Ecce dies veniunt, dicit Dominus, et suscitabo David germen justum, et regnabit rex, et sapiens erit, et faciet judicium et justitiam in terra (Jer. XXIII). Quaternarium vero numerum, quem, ut supra notavit sanctus Gregorius, in quatuor Dominicis de Adventu Domini diebus posuit, tali celebrant sacramento, ut homo, qui quatuor consistit elementis, per quatuor hebdomadas [Col. 1064C] ejus exspectet Adventum, quem per tres ordines librorum, legis scilicet, prophetarum, psalmorum olim promissum, et per quartum, id est, principium Evangelii, angelo sanctae Mariae semper virgini conceptum ac nativitatis ejus ordinem narrante, ad salutem humani generis certissime sciunt huic mundo praesentatum. Et ne tantilla parvitatis meae attestatio, quam ex aliorum magis quam ex propria protuli sententia, videatur parvipendenda, majorum dicta ponantur in medio, ut vel ex his liquido comprobetur quorum usus rectior habeatur. Ait nempe Amalarius divinorum officiorum scrutator non contemnendus: In antiquis libris Missalium et Lectionariorum reperitur scriptum: hebdomada quinta ante Nativitatem Domini. Totidem enim lectiones [Col. 1064D] habemus in Lectionario, et totidem Evangelia a tempore memorato per dies Dominicos usque ad Nativitatem Domini. Antiphonarius habet tria officia diurna, et quartum in die Dominico qui vacat post lectiones duodecim; nocturna vero quatuor, ut superius dixi, per dies Dominicos. Auctor Lectionarii excitat fidem nostram ad recolendum Domini nostri Jesu Christi venturi in mundum praeconium per quinque aetates mundi. Auctor Missalis qui nominatur Gregorialis, et Antiphonarii, nos tangit ut recolamus Nativitatem Domini celebratam per tres ordines librorum, scilicet legis, prophetarum et psalmorum; necnon et per quartum, id est, principium Evangelii, in quo narratur Gabriel archangelus [Col. 1065A] missus ad Zachariam, videlicet nuntius praecursoris Nativitatis Domini, verum etiam et prophetae Zachariae de adventu Domini, et Gabriel missus ad Mariam virginem (Luc I), narrans ei conceptionem Salvatoris nostri, et caetera talia usque ad ipsam Nativitatem. Nempe et ipsa quarta hebdomada, hoc est, quae proxima est ante Nativitatem Domini, sive in qua celebratur, singularis est; habet in matutinali officio per unamquamque feriam antiphonas proprias in psalmis. Et alio modo auctor Lectionarii docet nos quam fortis sit Dominus, qui venturus est ad nos, et intraturus domum nostram ut in ea habitet quam nos solemus sordidare quinque sensibus nostris. Illices formae intrant per oculos, suspicio mala de fratre per aures, odor libidinosus [Col. 1065B] per nares; per os nos ingluvies polluit, per actum crudelitas. In sordibus non vult habitare rex venturus, nisi ita purgetur hospitium ut nec saltem pulvis talium phantasmatum remaneat, non dignabitur hospes venturus intrare in illud. Ideo scribit auctor Lectionarii quinque lectiones quinque hebdomadarum ut nos hortetur circumcidere quinque sensus nostros ab omni vitio, et parare mansionem dignam regi et Domino atque vero prophetae. De ipso rege dicit prima lectio: Ecce dies veniunt, dicit Dominus, et suscitabo David germen justum, et regnabit rex, et sapiens erit (Jer. XXIII). At vero de Domino: Et hoc est nomen, quod vocabunt eum, Dominus justus noster (Ibid.). Et iterum in Evangelio de propheta: Quia hic est vere propheta, qui venturus est in mundum [Col. 1065C] (Joan. VI). Auctor Missalis sive Antiphonarii eamdem praeparationem hortatur nos facere per quatuor hebdomadas. Sicut enim homo internus quinque sensibus ad animam bene aut male operatur, ita per quatuor elementa aut ruit ad mala opera, aut surgit ad bona. Quapropter, ut dixi, hortatur nos auctor memoratus ut si usque modo torpuimus negligentia, dehinc surgamus ad mundandam domum nostram, ut qui non excitatus est in quinta hebdomada, saltem in quarta surgat. Ipsum enim sonat lectio quae legitur in quarta hebdomada: Scimus quia hora est jam nos de somno surgere (Rom. I), et reliqua. Non dubito propterea cantorem in memorata hebdomada cum tuba sua exaltare vocem: Ad te levavi animam meam, ut excitet eos qui in quinta hebdomada sopore [Col. 1065D] negligentiae oppressi sunt. Quomodo nostram domum praeparare debeamus in sequentibus memorata lectio monstrat: Non in comessationibus et ebrietatibus, non in cubilibus et impudicitiis, non in contentione et aemulatione, sed induimini Dominum Jesum Christum (Rom. XIII). Eamdem praeparationem inculcat in aras [for., aures] cordis nostri Sacramentarium: Suscipiamus, inquiens, Domine, misericordiam tuam in medio templi tui (Psal. XLVII), ut reparationis nostrae ventura solemnia congruis honoribus praecedamus. Haec autem causa est, qua Patrum sententia fulcitur [forte deest hic, qui tria in Antiphonario ordinarunt diurna officia, aut aliquid simile]. Omnis enim omnipotentis Verbi humanitati dispensatio, [Col. 1066A] sanctae Trinitatis individua est operatio. Et quanquam ad solum Filium respiciat humanitatis assumptio, tamen ad totam Trinitatem pertinet effectiva nostrae redemptionis consummatio. Quapropter aequum per omnia fore et conducibile censetur, quatenus tres tantum hebdomadae observentur in adventu Domini. Quod si aliquid supercreverit, synecdochicos accipitur, ne tanti mysterii ordo et regula praesumptuose (quod absit) annulletur. Est autem et alia ejusdem negotii ratio, haudquaquam vilipendenda, qua gloriosus Ecclesiae auctor et doctor eximius Hilarius in libro Officiorum utitur: Sicut, inquiens, pater ille familias in Evangelio trino adventu infructuosam ficulneam visitavit (Luc. XIII), sic sancta mater Ecclesia Salvatoris annuo recursu [Col. 1066B] per trium septimanarum secretum spatium sibi incitavit. Venit enim Filius hominis quaerere, et salvum facere quod perierat (Luc. XIX). Venit ante legem, quia per naturalem intellectum quid unicuique sequendum, quidve agendum sit innotuit. Venit sub lege, quia patriarcharum exemplis et prophetarum praeconiis semini Abrahae legalia confirmavit decreta. Venit tertio post legem per gratiam ad vocationem gentium, ut a solis ortu usque ad occasum laudare discerent pueri nomen Domini, quos usque ad finem mundi ad suae majestatis cultum exhortari non desinit.



CAPUT V. De missa, Deprecationem nostram, et concordia officiorum Dominicalium.

[Col. 1066C] De missa, Deprecationem nostram, quaesumus, Domine, benignus exaudi, quae in quibusdam Sacramentorum libris bis solet poni, primo videlicet peracta Pentecostes hebdomada, post officia jejunii mensis quarti, quae praetitulatur in Missali, Dominica vacat. Item secundo, post duas Dominicas, tertia incipiente. Ubi quaerendum reor quo loco rectius dicatur: nam per singula quatuor tempora peracto jejunio, sequens Dominica vacat ab officio, quamvis missae non desint inde compositae. Et quia officia jejunii primi mensis, in prima Quadragesimae hebdomada, et jejunii quarti mensis in hebdomada Pentecostes inveniuntur conscripta, licet semper eodem perveniant ordine, tamen, sicut peracta prima Quadragesimae hebdomada, ea Dominica quae ibi posita [Col. 1066D] est, dicitur, et lectiones Apostoli et sancti Evangelii leguntur, ita et hic agendum esset recte et praecipue cum eadem missa, lectio Apocalypsis Joannis et Evangelium, quae eodem die leguntur, miro inter se concordent modo. Nam sacerdos et sua et Ecclesiae voce deprecatur sibi praestari supplicandi affectum et defensionis auxilium: et in lectione scriptum est: Et prociderunt viginti quatuor seniores ante sedentem in throno, et adorabant viventem in saecula saeculorum. Amen (Apoc. IV). Et in Evangelio princeps Judaeorum Nicodemus venit ad Jesum nocte (Joan. III), rogans et interrogans de animae suae salute. Et deinceps, finita hac eadem hebdomada usque ad adventum Domini, par numerus invenitur [Col. 1067A] tam officiorum quam et missarum. Nam viginti tres hebdomadae computantur, ita concordes, ut aliquando omnis cantus videlicet antiphonarum, quae dicuntur introitus, gradualium, offertoriorum, communionum, cum lectionibus apostolicis et evangelicis ita conveniant, ut velut quoddam organum distantis inter se vocis concordem symphoniam reddant. Ut enim exempli gratia pauca ex plurimis proferamus, primam Dominicam post octavam Pentecostes intendamus, ubi introitus ita incipit: Domine, in tua misericordia speravi (Psal. XII), et responsorium: Ego dixi, Domine (Psal. XXX), et vers. Beatus qui intelligit super egenum (Psal. XLI). Offerenda quoque: Intende voci orationis meae (Psal. V). Nonne suis vocibus videtur tibi, prophetam in voce pauperis [Col. 1067B] Lazari vel in persona sanctae Ecclesiae, hoc quidem tempore pauperis et afflictae, ad Deum proclamare ut in hac convalle lacrymarum dignetur misereri membrorum suorum? Et quid ipso die lectio Joannis, nisi tota charitatis melle redundat, dum dicit: Deus charitas est, et qui manet in charitate, in Deo manet, et Deus in eo (I Joan. IV)? Et paulo superius: Deus dilexit nos, et nos debemus invicem diligere (Ibid.). Quid autem sanctum Evangelium sonat, nisi ut ad misericordiae opera nos provocet, quando pauperis Lazari patientiam in sinu Abrahae remuneratam et divitis superbi avaritiam ostendit damnatam (Luc. XVI)? Pro hujusmodi re sacerdos illum deprecatur qui est in se sperantium fortitudo, ut adsit invocationibus nostris propitius: et quia [Col. 1067C] sine illo nihil potest nostra mortalis infirmitas, sicut nec Lazari sine ejus adjutorio potuit, praestet nobis auxilium gratiae suae ut in exsequendis mandatis ejus illum diligendo ex toto corde, et ex tota anima, et ex omnibus viribus, et proximum nostrum sicut nosmetipsos, et voluntate illi et actione placeamus, ut quandoque post hujus vitae terminum in sinu Abrahae recepti, unusquisque nostrum laeto cordis jubilo cantare possit cum Lazaro: Narrabo omnia mirabilia tua, laetabor et exsultabo in te; psallam nomini tuo, Altissime (Psal. IX). Et in hunc modum per viginti tres hebdomadas, si illa missa superius dicta, tertio loco praetermittitur aut omnia cum omnibus, aut aliqua cum aliquibus, maxime autem, si diligenter inspicitur, missae concordant cum evangelicis [Col. 1067D] lectionibus. Et ne multiplex sermo lectori fastidium gignat, praetermissis plurimis, pauca adhuc dicamus sub exemplis. Qualiter illa evangelica lectio, qua Dominus Petro praedicit: Noli timere, ex hoc jam homines eris capiens: et ille subductis ad terram navibus, cum sociis suis secutus est illum (Luc. V), congruat orationi missae, non est laboriosum investigare, quae hujusmodi componitur prece: Deus, qui diligentibus te bona invisibilia praeparasti, infunde cordibus nostris tui amoris affectum, ut te in omnibus et super omnia diligentes promissiones tuas, quae omne desiderium superant, consequamur. Ut haec omnia cum apostolis mereamur consequi, hortatur nos Petrus in lectione omnes unanimes in oratione [Col. 1068A] existere. Iterum illi evangelicae lectioni, ubi Dominus quatuor millia hominum septem panibus et pisciculis paucis pavit, haec missa congruit: Deus cujus providentia in sui dispositione non fallitur, te supplices exoramus ut noxia cuncta submoveas, et omnia nobis profutura concedas. Providit enim Deus quid esurienti populo esset facturus. Merito populi divinae largitatis pabulo refecti, cum Daniele propheta decantant laeti: Sicuti in holocausto arietum, rogantes ut sic fiat sacrificium in conspectu Domini, ut placeat sibi (Dan. III). Et quia haec verba ad legalia pertinebant sacrificia, et ea nunc in mysterium corporis Christi et sanguinis sunt mutata testantur verba secreta, quae ita incipiunt: Deus, qui legalium differentiam hostiarum unius sacrificii perfectione [Col. 1068B] sanxisti. Illi Evangelio in quo Dominus super civitatem Hierusalem flevit (Luc. XIX) haec oratio congruit: Deus, qui omnipotentiam tuam parcendo maxime et miserando manifestas, multiplica super nos misericordiam tuam (Luc. XVIII). Illud Evangelium: Duo homines, et illa apostolica lectio, quae ea die legitur, bene concordant dum Apostolus dicit: Ego sum minimus apostolorum, qui non sum dignus vocari apostolus, quoniam persecutus sum Ecclesiam Dei (I Cor. I). Et publicanus a longe stans, nec oculos ad coelum levare, sed percutiebat pectus suum, dicens: Deus propitius esto mihi peccatori (Luc. XVIII). Inter hos medius stans sacerdos orat et dicit: Omnipotens sempiterne Deus, qui abundantia pietatis tuae et merita supplicum excedis et vota, effunde super [Col. 1068C] nos misericordiam tuam, ut dimittas quae conscientia metuit, et adjicias quod oratio non praesumit. Nunc videamus de duodecima Dominica post octavas Pentecostes quae concordia in illo officio esse possit. Nam in Evangelio secundum Marcum eo die legimus, qualiter adducunt Domino surdum et mutum, et deprecabantur illum ut imponat illi manus; et post pauca: Et statim apertae sunt aures ejus, et solutum est vinculum linguae ejus, et loquebatur recte (Marc. VII). Quod intuens Propheta ex persona infirmantis introitu deprecatur Deum, dicens: Deus, in adjutorium meum intende; Domine, ad adjuvandum me festina (Psal. LXIX). Congruit etiam titulus ejusdem psalmi qui ita inscribitur: In finem David in rememorationem, eo quod salvum me fecit Dominus. [Col. 1068D] Cernens sacerdos hanc sanitatum gratiam non nisi ex divino munere evenire, orat ad Dominum hujusmodi prece: Omnipotens et misericors Deus, de cujus munere venit, ut tibi a fidelibus tuis digne et laudabiliter serviatur, tribue, quaesumus, nobis ut ad promissiones tuas sine offensione curramus. Unde et in lectione Apostolus profitetur fiduciam se habere per Christum ad Deum. Et in responsorio jam quasi soluto linguae vinculo Propheta laudes se Deo promittit referre, dicendo: Benedicam Dominum in omni tempore, semper laus ejus in ore meo. In Domino laudabitur anima mea (Psal. XXXIII). In lectione introducitur nomen Moysis, et in offerenda, precatus est Moyses in conspectu Domini pro [Col. 1069A] peccatis populi sui, ut sicut in Evangelio corpore infirmum, ita hic sanet Dominus populum in anima languidum. Unde scriptum est: Et placatus factus est Dominus de malignitate, quam dixit facere populo suo (Exod. XXXII). Et in versu: Dixit Dominus ad Moysen: Invenisti gratiam in conspectu meo, et scio te prae omnibus (Exod. XXXIII). Sic uterque populus Novi ac Veteris Testamenti curatus divina commemorat beneficia, ita canens cum Propheta: De fructu operum tuorum, Domine, satiabitur terra, ut educas panem de terra, et vinum laetificet cor hominis (Psal. CIII). Terra, quae in primo homine maledicta spinas et tribulos germinavit, nunc coelesti imbre perfusa ac bonorum operum fructu satiata, illum panem producit qui de coelo descendit, cujus [Col. 1069B] gustu reficimur et vini poculo in mysterio sanguinis Christi potamur, ut oleum divinae misericordiae faciem interioris hominis exhilaret et panis ejusdem cor hominis confirmet. Illi Evangelio ubi Dominum legisperitus de mandato interrogat, et ille respondens dixit: Diliges Dominum Deum tuum ex toto corde tuo, et ex tota anima tua, et ex omnibus viribus tuis, et ex omni mente tua, et proximum tuum sicut te ipsum (Matth. XXII); et Samaritanus curat illum vulneratum, et stabulario dat et promittit praemium (Luc. X), congruit haec oratio ad Dominum: Omnipotens sempiterne Deus, da nobis fidei, spei et charitatis augmentum, et ut mereamur assequi quod promittis, fac nos amare quod praecipis. Haec et alia quae vel praetermissa, vel dicta sunt, vel quae adhuc restant, [Col. 1069C] si diligenti cura observentur, concordi fine concluduntur, si tamen illud officium, Exsultate Deo, nullo canitur die Dominico. Nam cum caeterae Dominicae quae post jejunia vacant, lectiones et Evangelia habeant constituta, et haec Dominica, quae hic vacat, ita non habeat, jure illud officium praetermittitur, ut in caeteris concordia reservetur. Si quis vero objicit cur officium quartae feriae non hic similiter cantetur, sicut in Adventu Domini et in Quadragesima, respondemus quia cum quatuor hebdomadae in Dominico Adventu ante Natale Domini sint praenotatae, et in Quadragesima per singulos dies singula sint officia constituta, ut in Adventu Domini quarta, et in Quadragesima secunda Dominica vacent, merito ab ecclesiasticis viris est constitutum qualiter [Col. 1069D] illi duo dies supplerentur per officia quartarum feriarum. At vero finita Pentecostes hebdomada, et sequenti Dominica quae vacat, non jam officium quartae feriae repetitur, sed Spiritus Domini canitur; ita et finito septimi mensis jejunio non repetendum puto quartae feriae officium, sed magis, si necesse fuerit aliquod officium observandum et non occurrit aliqua festivitas sanctorum, rectius prioris hebdomadae officium, sicut solet fieri in Galliarum ecclesiis, repetitur, quam concordia Evangeliorum et officiorum dissipetur. Nec satis mirari queo quid causae obsistat cur non liceat unum officium, si ita evenerit, cantari per duas, sicut et unam historiam cum suis responsoriis, vel per duas, vel per tres, [Col. 1070A] vel per quatuor hebdomadas. Nam finita hebdomada quae vacat, in introitu missae cantor pacem a Domino rogat ut prophetae ejus fideles inveniantur. Et responsoria propheta David: Laetatus sum (inquit) in his quae dicta sunt mihi: in domum Domini ibimus (Psal. CXXI): et in versu: Fiat pax in virtute tua (Ibid.). In Evangelio facit Dominus mentionem prophetae Moysis, dicens: Super cathedram Moysis sederunt Scribae et Pharisaei (Matth. XXIII). Sequens offerenda ita incipit: Sanctificavit Moyses altare Domino, et primus versus: Locutus est Dominus ad Moysen; secundus versus: Oravit Moyses Dominum. Et in communione hortatur nos Psalmista cum Moyse tollere hostias, et introire in atria Domini, adorare Dominum in aula sancta ejus (Psal. XCV). Et quia Deo [Col. 1070B] nec in sacrificio, nec in oblatione hostiarum sine ejus adjutorio placere possumus, nec in atria ejus introire, nec in aula ejus adorare eum, merito sacerdos ex sua et nostra voce Deum deprecatur, dicens: Dirigat corda nostra, Domine, quaesumus, tuae miserationis operatio, quia tibi sine [te] placere non possumus. In sequenti Dominica in introitu consolatur nos ipse, dicens: Salus populi ego sum, et caetera. Unde et in Evangelio non solum sanat paralyticum quem ei offerebant jacentem in lecto, verum etiam dimittit peccata, sicut eidem dicit: Confide, fili, remittuntur tibi peccata tua (Matth. IX). Unde et merito nos Dominum in oratione missae rogamus, ut omnipotens et misericors Deus universa nobis adversantia propitiatus excludat, ut sicut paralyticus ex miseratione Dei libero gressu incedebat, [Col. 1070C] ita et nos mente et corpore expediti quae Dei sunt liberis mentibus exsequamur. Et quia Apostolus quosdam de Scribis sciebat intra se dixisse: Hic blasphemat, in epistola sua praemonebat, dicens: Propter quod loquimini veritatem unusquisque cum proximo suo, et nolite locum dare diabolo (Ephes. IV). Deinde occurrit illa Dominica, ubi illud Evangelium legitur, in quo quidam ad nuptias filii regis invitati neglexerunt venire, sicut scriptum est: Et abierunt alius in villam suam, alius ad negotiationem suam; reliqui vero tenuerunt servos ejus, et contumelia affectos occiderunt. Quod nos praecavere volens Apostolus, in Epistola sua admonet, dicens: Nolite inebriari vino, in quo est luxuria, sed implemini Spiritu sancto (Ephes. V). Ubi etiam inter discumbentes, rex, [Col. 1070D] videns hominem non vestitum veste nuptiali, jussit eum ligatis manibus et pedibus mittere in tenebras exteriores, ubi erit fletus et stridor dentium (Matth. XXII). Quod intuens populus poenitens: Super flumina, inquit, Babylonis sedimus et flevimus dum recordaremur tui, Sion. Et cantor volens Justum Judicem placare et benevolum reddere, hujusmodi verbis confitendo incipit canere: Omnia quae fecisti nobis, Domine, in vero judicio fecisti, quia peccavimus tibi (Dan. III), et caetera. In responsorio jam aspirans ad convivium Dei ita canit: Oculi omnium in te sperant, Domine, et tu das illis escam in tempore opportuno (Psal. CXLIV). Propter haec omnia rogat sacerdos pium judicem, ut fidelibus suis largiatur indulgentiam placatus et pacem, [Col. 1071A] ut pariter ab omnibus mundentur offensis et secura sibi mente deserviant. Et in communione jam quadam spe ex divino munere Propheta animatus, ex persona fidelium canit laetus: Memento verbi tui servo tuo, Domine, in quo mihi spem dedisti, haec me consolata est in humilitate mea (Psal. CXVIII). Concordia inter lectionem evangelicam et apostolicam, offerendam et missam in ea quae subsequitur hebdomada, in propatulo est. Nam in Evangelio Dominus infirmum reguli filium sanat (Joan. V), et offerenda narrat de beato Job qualiter Satan a Domino petiit ut tentaret eum et, data ei potestate in facultates et in carnem ejus, perdidit omnem substantiam ipsius, et filios, carnem quoque ejus gravi ulcere vulneravit (Job I). Ad resistendum hujusmodi insidiis, hortatur [Col. 1071B] nos Apostolus, exemplo beati Job, confortari in Domino et in potentia virtutis ejus: Induite vos, inquit, armaturam Dei, ut possitis stare adversus insidias diaboli (Ephes. V), et caetera, usque ad finem lectionis. Et in Evangelio legimus: Quia postquam cognovit pater, quia illa hora sanatus est puer in qua dixit ei Jesus: Filius tuus vivit, credidit ipse et domus ejus tota (Joan. IV). Domus ejus intelligitur familia ejus. Pro qua familia, id est, Ecclesia de gentilitate collecta, rogat sacerdos his verbis: Familiam tuam, quaesumus, Domine, continua pietate custodi, ut a cunctis adversitatibus te protegente sit libera, et in bonis actibus tuo nomini sit devota. In responsorio Propheta beneficia justi Judicis potestatemque commemorat, dicens: Domine, refugium factus es nobis [Col. 1071C] (Psal. LXXXIX), etc., usque ad finem subsequentis versus. Unde et cantor in introitu confitetur quod in voluntate Domini universa sint posita, et non sit qui possit resistere ejus voluntati. In communione quoque Propheta ex persona beati Job vel sanctae Ecclesiae, multimodis persecutionibus subditae, orat ad Dominum, dicens: In salutari tuo anima mea, et in verbo tuo supersperavi, quando facies de persequentibus me judicium. Iniqui persecuti sunt me, adjuva me, Domine Deus meus (Psal. CXVIII). Nunc superest tantum ut dicamus de Dominica vigesima secunda post octavas Pentecostes quam convenientiam illud officium totum cum Evangelio habeat, in quo introducitur persona regis, qui voluit rationem ponere cum servis tuis. Cui cum oblatus esset debitor decem [Col. 1071D] millium talentorum, nec haberet unde redderet, misertus ejus, dimisit ei debitum. Sed quia ille noluit misereri conservi sui, iratus Dominus, debitum quod dimisit, repetit, tradiditque eum tortoribus, quoadusque redderet universum debitum (Matth. XVIII). Quo haec parabola tendat, Dominus manifeste denuntiat, dicens: Sic et Pater meus coelestis faciet vobis, si non remiseritis unusquisque fratri suo de cordibus vestris (Ibid.). Quam sententiam Propheta pertimescens, in introitu clamat ad Dominum, dicens: Si iniquitates observaveris, Domine, Domine, quis sustinebit (Psal. CXXIX)? Et quoniam sciebat eum justum judicem esse, hac voce studebat eum benevolum reddere. Quia, inquit, apud te propitiatio est, Deus [Col. 1072A] Israel (Ibid.). Unde sacerdos confidenter Dominum rogat, dicens: Deus refugium nostrum et virtus (Psal. XLV), adesto piis Ecclesiae tuae precibus, auctor ipse pietatis, et praesta ut quod fideliter petimus efficaciter consequamur. Tunc enim fideliter petimus, si conservis nostris debita dimiserimus, ut et nos a nostris debitis per Dominum absolvi valeamus. Nam et apostolica lectio de observanda fraternae charitatis unitate satis nos admonet, dum Apostolus seipsum in exemplum ponens inter caetera sic dicit: Testis enim mihi est Deus quomodo cupiam vos omnes in visceribus Jesu Christi. Et hoc oro, ut charitas vestra magis ac magis abundet in scientia et in omni sensu, ut probetis potiora, ut sitis sinceri, et sine offensa in diem Christi, repleti fructu justitiae per Jesum Christum in [Col. 1072B] gloriam et laudem Dei (Philipp. I). Quam charitatem commendat responsorium, dicens: Ecce quam bonum, et quam jucundum, habitare fratres in unum (Psal. CLXXII). In offerenda, beata Esther, Ecclesiae typum gerens, Dominum rogat recordari sui et ut det sermonem rectum in os ejus. Si enim rectus sermo in ore nostro sonuerit, videlicet peccata nostra confitendo, poenitendo, proximis nostris debita remittendo, statim in communione illa ad nos divina dirigitur promissio: Dico vobis, gaudium est angelis Dei super uno peccatore poenitentiam agente (Matth. XVI). De vicesima autem tertia Dominica, quoniam tractavi in quadam epistola quam ad Aribonem archiepiscopum de Adventu Domini composui, nunc aliquid dicere supersedeo.



CAPUT VI.
[Col. 1072C]

Inter haec non otiose querendum puto cur auctor officiorum tantummodo viginti tria inter octavas Pentecostes et Adventum Domini, ordinator vero Lectionarii viginti quinque lectiones posuerit, exceptis his quae in octava Pentecostes et Dominica quinta ante Nativitatem Domini, et in sancta Trinitate legi solent. Quae si viginti quinque adduntur, XXVIII numerus adimpletur. Qui officia ordinavit, embolismales annos in decennovenali cyclo attendit, in quibus Pascha tardius solet occurrere, et breviora temporum spatia inter octavas Pentecostes et Adventum Domini conficere; alter vero communes, in quibus eadem Paschalis festivitas maturius consuevit provenire. Dicamus sub exemplo, quando ultimus terminus [Col. 1072D] paschalis XIV Kalendis Maii, et ipse Paschalis dies septimo Kalendas ejusdem mensis occurrit, qui diligenter computare voluerit, non plus quam viginti tres hebdomadas ab Octava Pentecostes usque ad Adventum Domini invenire poterit. Et ita accidit ut officium, Domine in tua, necessario debeat cantari in ipsa octavae Pentecostes hebdomada. Quando vero terminus primi Paschae duodecimo Kalendas Aprilis, ipsum vero sanctum Pascha statim in crastinum, hoc est II Kalendas Aprilis evenit, tunc ab octava Pentecostes usque ad Adventum Domini, completur numerus viginti octo hebdomadarum, juxta computationem Lectionarii, dignus profecto numerus, qui inter has solemnitates Spiritus sancti et Domini Adventus [Col. 1073A] medius incedat, quia non solum juxta hujus mundi sapientes, eo quod partibus suis consistat perfectus esse dignoscitur, verum etiam magis propter sacramentum septiformis gratiae et evangelicae doctrinae. Nam septenario quater ducto in hanc perfectionis summam excrescit, ut sicut senarius infra denarium, ita et iste infra centenarium numerum perfectus inveniatur. Quod prudens calculator facile intelligere quibit, si partium ejus divisiones diligenter in unum colligit. Nulli vero dubium quin septem ad Spiritum sanctum, quatuor vero pertineant ad Evangelium; quia per septiformem gratiam Spiritus sancti praedicatur Evangelium per quatuor plagas mundi. Si quis vero contentiose conatus fuerit reprehendere, quod in praedictis officiis non aeque omnia [Col. 1073B] omnibus ex toto conveniant, hujusmodi responsum a B. Augustino percipiat: Non sane omnia quae gesta narrantur, aliquid etiam significare putanda sunt, sed propter illa quae aliquid significant, adduntur. Solo enim vomere terra proscinditur; sed ut hoc fieri possit etiam caetera aratri membra sunt necessaria. Et soli nervi in citharis atque hujusmodi vasis musicis aptantur ad cantum, sed ut aptari possint insunt et caetera in compagibus organorum, quae non percutiuntur a canentibus, sed ea quae percussa resonant, his connectuntur. Ita in prophetica historia dicuntur etiam aliqua quae nihil significant, sed quibusdam adhaereant quae significant et quodammodo religantur.



CAPUT VII. De jejunio quatuor temporum.
[Col. 1073C]

Terminos rectae fidei sanctaeque doctrinae posuerunt ab initio Patres catholici, quos omnino nefas est transgredi. Sed et multae consuetudines ecclesiasticae inveniuntur a sanctis Patribus infra canonicae regulae terminos constitutae, sicut sunt Adventus Domini, Septuagesima, Sexagesima, Quinquagesima, Quadragesima, litania major, dies Rogationum ante Ascensionem Domini, vigiliae quorumdam sanctorum, nec non et haec ipsa Quatuor temporum jejunia, quae prae manibus habentur, aliaque perplura quae omnia jure perpetuo absque ulla transgressione nobis sunt observanda ac pro lege tenenda, dicente sancto Augustino ad Casulanum presbyterum de jejunio Sabbati: In his enim rebus, de quibus nihil certi statuit [Col. 1073D] Scriptura divina, mos populi Dei vel instituta Majorum pro lege tenenda sunt. Accedit etiam hoc quod nihil sine ratione in ecclesiasticis consuetudinibus a sanctis Patribus constitutum reperitur, si causa diligenter inquiritur. Ut ex veterum ac praecipue sancti Augustini sermonibus intelligi potest, necessarium est nostrae religioni annuatim Quatuor jejunia celebrare. Nam Quatuor temporibus volvitur annus: Vere, aestate, autumno, hieme. Haec Quatuor tempora solent nos per delectamenta sua revocare ab amore Creatoris. Qua de re jejunandum est in unoquoque tempore, ut castigentur nostra quatuor elementa, ne subripiantur a delectatione mundi. Ipsa quatuor elementa conjuncta sunt Quatuor [Col. 1074A] temporibus anni. Ver est humidum et calidum, et in eo facimus unum jejunium ut elementum humoris in nobis castigetur, ne consentiat falsae pulchritudini veris. Ex humore enim et calore nascitur pulchritudo terrae. Aestas sicca est et calida, in qua alterum jejunium facimus ut castigetur elementum caloris in nobis, ne consentiat incendio carnali. Tertium fit jejunium in autumno, qui est frigidus et siccus, ne aliquo languore animi arescamus ac defluamus, et inveniamur sine pinguedine olei in aeterno tabernaculo: etenim illo tempore congregamus quo fruamur in futuro. Quartum jejunium fit in hieme, quae est frigida et humida, ne membra nostra fluxu atque luxu solvantur in comessationibus et potationibus, et per hoc negligatur [Col. 1074B] amor Dei. At quia Quatuor tempora annorum nos impediunt ad amorem [ab amore] Dei, quatuor jejunia facimus, per singula quaeque tempora suum jejunium, unumquodque pro suo tempore. Simili modo diurna curricula quatuor nos impediunt ab amore scilicet coelestium, matutinum, meridianum, vespertinum, nocturnum. Per haec etiam quotidie ab amore aeternorum retrahimur. In unoquoque tres dies sunt. Quia unumquodque tempus tres menses habet, pro unoquoque mense singuli dies jejunio consecrantur. At vero quia quotidiana peccata aggravant, non sufficit unum jejunium per unumquodque tempus, ac per hoc quadragesimale tempus inducimus, quo quotidiana peccata affligantur. Eadem vero Quatuor temporum jejunia his diebus solent [Col. 1074C] celebrari, scilicet quarta feria, sexta et Sabbato. Ideo quarta, quia Judaei in ea fecerunt consilium ut occiderent Christum; sexta, quoniam occiderunt eum; Sabbato, ex auctoritate sanctae Romanae Ecclesiae, concluditur jejunium, propter tristitiam apostolorum quam de morte nostri Redemptoris habuerunt, sicut Innocentius papa in suis Decretalibus narrat. Sabbato, inquit, jejunandum esse ratio evidentissima demonstrat. Nam si diem Dominicum ob venerabilem resurrectionem Domini nostri Jesu Christi non solum in Pascha celebramus, verumetiam per singulos circulos hebdomadarum ipsius diei imaginem frequentamus, ac si sexta feria propter passionem Domini jejunamus, Sabbatum praetermittere [Col. 1074D] non debemus, qui inter tristitiam atque laetitiam temporis illius videtur inclusus. In quo etiam Sabbato consecratio ordinum ecclesiasticorum celebratur, causam etiam ejusdem consecrationis sancto Augustino dicente ad Januarium: Sabbatum, inquit, commendatum est priori populo in otio corporaliter celebrandum, ut figura esset sanctificationis in requie Spiritus sancti. Nusquam enim legimus in Genesi sanctificationem per omnes priores dies, sed de solo Sabbato dictum est: Sanctificavit Deus diem septimum (Gen. II). Quia ergo charitas Dei diffusa est in cordibus nostris per Spiritum sanctum, qui datus est nobis (Rom. V), ideo sanctificatio in septimo die commemorata est, ubi requies commendatur. Nunc de lectionibus videamus. In [Col. 1075A] quarta feria duae lectiones leguntur, ut hi qui in Sabbato sunt consecrandi, admoneantur ut notitiam legis et prophetarum habeant, quae maxime in quarta aetate vigebant. Sexta feria una tantum legitur, quia lex et prophetia in uno Evangelio recapitulantur, quod nunc in sexta mundi aetate praedicatur ac legitur. De duodecim lectionibus, quae praetitulantur in libro Sacramentorum, die Sabbati, sic in litteris Patrum reperitur scriptum: Sex lectiones ab antiquis Romanis Graece et Latine legebantur. Qui mos apud Constantinopolim hodie quoque servatur propter duas causas: unam, quia aderant Graeci, quibus incognita erat Latina lingua, aderantque Latini, quibus incognita erat Graeca; alteram quoque, propter unanimitatem utriusque populi. Duodecim [Col. 1075B] lectiones dicuntur propter duodecim lectores, non propter duodecim sententiarum varietates. Sex lectiones sunt tantummodo in sententiis. Neque enim si dixerimus Amen, verum, propterea duas veritates intelligere debemus, sed unam. Sed de his hactenus nunc ad propositum redeamus. Quaestio tua, si rite recordor, talis erat, ut scire optares utrumnam statim in primo Sabbato Martii sit jejunandum, etiamsi idem mensis quinta, sexta aut septima feria incipiat, an ad aliud Sabbatum propter quartam feriam sit differendum. Ad quod tibi ex consuetudine sanctae Ecclesiae, quae pro maxima auctoritate tenenda est, respondeo: quod absque ulla refragatione semper ejusdem mensis quarta feria debeat exspectari, quoniam idem jejunium, [Col. 1075C] quod quarta feria incipitur, Sabbato finitur; nequaquam Februario, sed totum Martio deputatur, ea videlicet ratione ut in eo mense primum jejunium nostrum Domino consecretur, in quo principium anni ac ipsa creatio mundi coepit. Unde iste terminus firmiter est observandus, ut nec ante IV Nonas Martii, nec post VI Idus ejusdem mensis aliquis statuat jejunandum, sed in his septem diebus ubicunque primum evenerit jejunare licite valebit. Ex quo velut intellectuali quodam filo rectissimae regulae linea, per quatuordecim hebdomadas usque in secundum Junii mensis Sabbatum, itemque inde per alias quatuordecim, ad tertium Septembris Sabbatum: item sive per tredecim, sive per quatuordecim, ad illud proximum ante Nativitatem [Col. 1075D] Domini Sabbatum, ut absque errore eorumdem Sabbatorum termini possint inveniri. Ad hoc demonstrandum constituantur feriae septem cum diebus totidem mensis Martii, id est, a quarta Nonarum usque in septimam Idus, per quos primi Sabbati termini solent variari, et his inspectis res ipsa se nobis aperiat. Ut enim ab ultimo incipiamus, Martius aut quinta feria incipit, et Sabbatum in quo est jejunandum sexto Idus occurrit; aut mensis sexta feria, Sabbatum vero septimo Idus; aut ille feria septima, istud vero octavo Idus; aut mensis prima, quae est Dominica, et Sabbatum Nonis; aut si ille feria secunda, istud postridie Nonarum. Si vero tertio, istud tertio Nonas; at si Martius feria quarta, [Col. 1076A] Sabbatum quarto Nonas. Si ex his singulis terminis adhibita computatione ad terminos Septembris per quatuordecim hebdomadas aciem recte dirigis, liquido pervidebis, in quarto seu septimo mense quartas ferias juxta sui quantitatem suis Sabbatis minus deesse, excepto Septembri, quando ipse incipit feria quinta, Junius quarta, Martius tertia. Qua ex re sic eveniat, prudenti calculatori ad indagandum nequaquam erit difficile. Ex his omnibus ratio manifesta docet, firmius ac stabilius esse argumentum, quod ex hebdomadarum numero collectum nunquam nutat, quam quod ex feriarum consideratione compilatum aliquando vacillat. De mense vero decimo nihil aliud dicendum est, nisi ut proximum ante Nativitatem Domini semper observetur Sabbatum, [Col. 1076B] excepto quando vigilia evenerit in sexta feria. Scio me pro certo ita dixisse, et quam verum sit etiam in hac re, de qua praesens tractatus habetur, qua potero brevitate ex dictis, majorem curabo demonstrare. Igitur Amalarius divinorum officiorum indagator solertissimus, cujus dicta catholicorum virorum sententiis fulgent munita, cum de iisdem disputaret jejuniis, sic inter alia dicit: Primi apostolici semper in Decembri mense, in quo Nativitas Domini nostri Jesu Christi celebratur, consecrationes ministrabant, usque ad Simplicium, qui fuit a beato Petro quadragesimus nonus. Ipse primus consecravit in Februario, ni fallor, nullam ob aliam causam, nisi intimando conjungendos propinquius Christi corpori, qui per sacrum mysterium provehuntur. [Col. 1076C] Quod nullo modo satius fieri potest, quam si per eos patriarchas, ex quibus Christus natus est, generentur. Quod impossibile est secundum carnem, secundum spiritum dignum et habile, hoc est, ut per interpretationes nominum patriarcharum nascantur mente, qui genealogiae Christi videntur familiarius adscisci. Et quia incongruum est, sicut unicuique generationi singularis hebdomada deputatur, ita per unamquamque hebdomadam consecrationem celebrari, causa congruenti per singula tempora, quae convenire possunt virtutibus et interpretationibus patriarcharum, qui in articulis genealogiae positi sunt, consecratio celebratur spiritualis. Per tres tesseradecades annuales, fiunt hebdomadae quadraginta duae. Tot generationes secundum Matthaeum Christi [Col. 1076D] sunt cum ipso, tot enim hebdomadae inveniuntur, a primo Sabbato primi mensis usque ad quartum Sabbatum decimi mensis. Consecratio prima celebratur primo Sabbato primi mensis, quae quasi in loco Abrahae generat Christum. Abraham interpretatur pater multarum gentium, cui dictum est: In semine tuo benedicentur omnes gentes (Gen. XXII). Si quis consecratus stat in semine multorum convertentium per sua exempla ad Deum, est a primo patriarcha Abraham genitus, est ipsum semen Christus, in quo semine promissum est Abrahae benedici omnes gentes. Ipsa consecratio verno tempore celebratur, quod tempus habile est procreationibus. Nam et Abraham tertia aetate fuit hujus mundi, quae aetas comparatur [Col. 1077A] adolescentiae, quae habilis est generationi filiorum. Secunda consecratio est in quarto mense, secundo Sabbato, quod est initium secundi catalogi quatuordecim hebdomadarum. Haec deputatur in loco filiorum David. David interpretatur manu fortis, ipse prostravit Goliath, id est, humilitas superbiam. Qui consecrantur, propterea consecrantur ut fortes sint et per humilitatem dejiciant superbiam. Ipsa celebratur in Junio mense, quando fervor magnus solis est super terram. Omnibus notum est David bellicosum fuisse. Tempus Junii aptum est bellis. Tertia consecratio celebratur in Septembrio tertio Sabbato, quod est initium tertii catalogi. Haec deputatur generationi Jechoniae. Jechonias interpretatur praeparatio Domini. Nullique dubium, si omnes [Col. 1077B] oportet praeparari in Adventum Domini, quin potissimum eos qui consecrantur. Neque hoc sine ratione est si computetur catalogus novissimae tesseradecadis, et semel computetur Jechonias, non amplius inveniuntur cum ipso Christo quam tredecim generationes; si ipse bis computetur, quatuordecim inveniuntur. Sanctus Augustinus causa mysterii perhibet factum esse quod Jechonias, qui interpretatur praeparatio Domini, bis numeretur in fine prioris et in capite sequentis catalogi, lapidem angularem, id est, Christum significans: in quo praeparavit Deus pater duos populos quasi parietes in unam jungere domum. Quanquam beatus Hieronymus vitio scriptorum et longitudine temporum inter Graecos et Latinos confusum esse narret, et patrem qui in Hebraeo [Col. 1077C] Joachim nominatus est, non in Chaldaeam ductum, sed defunctum in terra sua, et filium Joachim de captivitate redeuntem Salathiel genuisse affirmet. Igitur supradictus doctor voluit intelligi ut tredecim et quatuordecim hebdomadae praefigurarent in mysterio, quod Jechonias semel aut bis poneretur in catalogo. Enimvero omnibus annis tredecim inveniuntur, exceptis his, hoc est, quando Martius feria tertia vel quarta, Nativitas vero Domini nostri Jesu Christi Dominica aut secunda feria acciderint. De hoc jejunio, quod in ipsa solebant vigilia antiquiores celebrare, supra nominatus dixit Amalarius: Quae consecratio habet finem in ipsa Nativitate Christi, sicut quorumdam Italorum, nescio an omnium, adhuc mos est agere ut ego ipse ibidem positus cognovi; [Col. 1077D] sed usus in nostris excrevit Ecclesiis ut in anteriori hebdomada anticipetur, quia illa duo officia jejunii et Natalis Domini non conveniunt simul celebrari. Nam et sicut praeveniendo istud anticipamus, ita secundum Sabbatum Junii mensis cum vigilia Pentecostes si provenerit, prolongando in proximum differimus, licet nostri antecessores utrumque in ipsa vigilia sancta simul celebrarent, sicut praetitulatione librorum evidens habemus testimonium. Quid adeo opus est, nunc inquiri, quod tam longo tempore coepit dedisci? attamen ne hujusmodi scientia frauderis, talis inscriptio super hac re habetur in libris nostris: Si evenerint duodecim lectiones in Sabbato sancto Pentecostes, tunc in quarta feria [Col. 1078A] cantetur et legatur antiphona: Exaudi, Domine: missa [oratio], preces nostras quaesumus, Domine. Require in prima hebdomada Quadragesimae. Lectio: Dixit Salomon. Item oratio: Devotionem populi. Lectio Isaiae prophetae: Audi, Jacob. Alleluia: Domine Deus salutis. Evangel. secundum Lucam: Accedentes discipuli. Offert: Viri Galilaei. Communio: Pater, cum essem. Feria sexta antiphona: Exaudi, Domine: missa [oratio]: Esto, Domine, propitius. Lectio: Exsultate, filiae Sion. Alleluia: Domine, refugium factus es. Evangelium secundum Lucam: Venit ad Jesum vir nomine Jairus. Offert: Viri Galilaei. Communio: Pater, cum essem. Sabbato omnes parati primitus cantent litaniam. Deinde Kyrie eleison; Gloria in excelsis Deo. Postea [Col. 1078B] oratio: Mentibus nostris. Alia: Illo nos igne. Tertia: Deus qui ad animarum. Quarta: Praesta, quaesumus, omnipotens Deus, ut salutaribus jejuniis. Quinta: Praesta, quaesumus omnipotens Deus, sic nos. Subsequuntur lectiones cum gradualibus: Propitius, Protector, Ad Dominum, Dirigatur et Benedicite. Ad missam: Praesta, quaesumus, omnipotens Deus, ut claritatis. Lectio: Cum Apollo esset Corinthi. Alleluia: Confitemini. Tractus: Laudate Dominum. Evangelium secundum Joannem: Si diligitis me. Offert.: Emitte spiritum. Comm.: Ultimo. Utique secundum consuetudinem antiquam. Gradualia, sicut non solum in nostris libris habetur insertum, sed etiam, ut in quodam ordine secundum sancti Gelasii papae auctoritatem reperi praetitulatum. [Col. 1078C] Qui mos usque hodie, ut compertum habemus, in sancta Romana servatur Ecclesia. Videtur quoque id huic narrationi assensum praebere, quod in authenticis Antiphonariis duo tantum alleluia inveniuntur descripta; hoc est: Emittes Spiritum, et Spiritus Domini; caetera vero a modernis sunt composita. Quapropter intuendum est quia si in monasteriis alleluia cantus abundat, quid simplices villarum presbyteri agunt, qui vix duorum tantum notitiam habent? Ut omnium vulgari proverbio utar, aut cantant quod sciunt, aut tacere compelluntur quod nesciunt. Non tamen haec scribens, sanctissimorum auctoritatem sacerdotum praejudico, quos in sancto Spiritu congregatos, jamdudum audivi in synodalibus suis [Col. 1078D] decretis statuisse ut magis debeant alleluia decantari; sed simpliciter quae sentire potui ad interrogata respondere curavi, consulere volens etiam, si possum, mei similium imperitiae, qui tot alleluia non norunt cantare. Sic in quodam libello de hoc ordine legi per singulas orationes, debemus mentis humilitatem per genuum flexionem ostendere, excepto infra Pentecosten. In sola oratione de camino ignis non flectimus genua, quando Nabuchodonosor compellebat populum adorare statuam quam fecerat, ut separata sit nostra oratio, quae est ad unum Deum, ab errore gentium. Similem ob causam etiam in Parasceve genua non flectimus pro perfidis Judaeis, qui illudendo genua flectebant coram Deo. [Col. 1079A] ne videamur illos imitari qui opus bonum studebant male operari: quemadmodum tunc ab osculo abstinemus, propter Judae traditoris exemplum, qui per simulatae pacis osculum tradidit Dominum Jesum Christum. Si quis jejunia Quatuor temporum legitimo ordine celebrare desiderat, supra scriptum argumentum ex sententiis sanctorum Patrum collectum observare non negligat. Primum Sabbatum Martii, cum praecedente ejusdem mensis quarta feria, nota diligenter, et ab ipso quatuordecim hebdomadas usque in secundum Junii mensis Sabbatum [Col. 1080A] computa, iterumque alias quatuordecim hebdomadas abhinc usque in tertium septembris Sabbatum, quod nullo modo te fallit, connumera, indeque proximum Sabbatum ante Nativitatem Domini, sive quatuordecim, sive tredecim fuerint, semper observa; et in his singulis quatuor Sabbatorum diebus, absque ullo errore occurret tibi legitime illud jejunium, quod in Sacramentorum libris praetitulatur cum duodecim lectionibus celebrandum. Quod si vigilia Natalis Domini in Sabbato venerit, in hebdomada priori idem jejunium debet anticipari.




[Col. 1079]
BERNONIS ABBATIS AUGIAE DIVITIS LIBER QUALITER ADVENTUS DOMINI CELEBRETUR QUANDO NATIVITAS DOMINI FERIA SECUNDA EVENERIT.
(Pez, Thesaurus Anecd. IV, II, 39.)


[Col. 1079B] Incipit epistola Bern. Augiensis monasterii abbatis, ad Aribonem Moguntinum archiepiscopum, de eo qualiter Adventus Domini hoc anno celebrari debeat quando Nativitas Domini secunda feria evenerit.

Summae dignitatis apice sublimato ARIBONI archiepiscopo, per quem in area Domini bona conservis fideliter administratur tritici mensura, BERN, etsi vile Dei Matris mancipium, illud servi boni Euge optat in prooemium.

Quoties in Ecclesiastici ordinis ritu minus concordamus, oportet ut ad consilium magistrorum recurramus, per quos, ut Scriptura testatur, Sapientia divina profunda fluviorum scrutata est et abscondita produxit in lucem, legislatore id etiam praecipiente: Interroga patrem tuum, et annuntiabit tibi; majores [Col. 1079C] tuos, et dicent tibi. Hujus rei gratia te potissimum, piissime Pater, de his quae in dubium de Dominici Adventus celebratione venerunt, consulendum censuimus, cui superna providentia tantam scientiae plenitudinem donavit, ut te per aquam divinarum Scripturarum non solum usque ad talos vel ad genua, seu etiam usque ad renes transduceret; verum etiam ad ipsum torrentem quem non possis transire perduceret: Quoniam, inquit, intumuerant aquae profundae torrentis, qui non potest transvadari. Qui etsi non pertransiri, ad illum tamen ipsa Dei sapientia adjuvante, quae per torrentem designatur, potest perveniri. Igitur hujus aquam torrentis, quem nullus mortalium transire potest, aliquatenus tange, ac aliquem intelligentiae gustum sitibundis pectoribus [Col. 1079D] nostris praebe.



CAPUT PRIMUM. Proponitur argumentum praesentis quaestionis, et afferuntur diversae sententiae, statuiturque non nisi quatuor hebdomadas Adventui celebrando dandas esse.
[Col. 1080B]

Ut enim apertius unde quaeramus agnoscas, intimamus quod tamen jam dudum te latere minime credimus, quotiescunque Natalis Domini in secunda feria, velut in praesenti anno, evenerit, magnus error per Ecclesias Dei se infundit, aliis dicentibus non debere plus quam quatuor dies Dominicos cum ipsa sacratissima Dominicae Nativitatis vigilia celebrari; aliis vero e regione contendentibus, magis oportere quatuor plenas hebdomadas Adventum Domini habere, quintum diem Dominicum specialiter vigiliae Domini dedicantes, nullum aliud, ut investigare potuimus, defensionis suae argumentum vel rationem habentes, nisi ut illa quatuor officia, [Col. 1080C] quae in nocturnalibus Antiphonariis inveniuntur, vel lectiones sanctorum Evangeliorum nec non et apostoli plenius adimpleantur.

Ad haec alii pleniorem veritatis ratione subnixam antiquorum, beati videlicet Gregorii papae ac presbyteri Hieronymi, proferunt sententiam, quorum alter in libro Sacramentorum, id est: Missali, ita praetitulavit: Dominica prima de Adventu Domini; Dominica secunda; Dominica tertia; Dominica quarta, quae proxima est ante Natale Domini. Alter vero in Lectionaria, quem librum Comitis appellavit, sic: Dominica quarta ante Natale Domini (quam Ama larius presbyter praeparationem Dominici Adventus nominavit), deinde Dominica quarta ante Natale Domini; Dominica tertia ante Natale Domini; Dominica secunda [Col. 1080D] ante Natale Domini; Dominica prima ante Natale Domini, ut converso modo, quae apud Hieronymum dicitur prima vel proxima ante Natale Domini, apud Gregorium dicatur Dominica quarta de Adventu Domini, [Col. 1081A] non inconvenienter, ut reor, propter quinque hujus saeculi aetates, in quibus humanum genus sub jugo diaboli captivum tenebatur, quousque per intactae Virginis uterum nascendo carne appareret, qui carnis peccata per sui corporis hostiam aboleret et initium sextae sequentis aetatis sanctificaret. Vel quia interior noster homo per quinque sensus corporis corrumpitur, ita ut in nobis mors operetur, sicut propheta dicit: Introivit mors per fenestras vestras; quatenus in his quinque hebdomadibus hospitium mentis illi regi nostro praeparetur, quem prophetica lectio in ipsa hebdomada quinta his verbis pronuntiat venturum: Ecce dies veniunt, dicit Dominus, et suscitabo David germen justum.

Item in Antiphonario diurno post tria officia statim [Col. 1081B] sequitur jejunium, deinde Dominica vacat, ut ex hoc liquido comprobetur quantum etiam in hoc delinquant qui in praesenti anno jejunium, quod praecedere debuit, post Dominicam quae vacat ponunt, Adventum Domini inchoantes VI Kal. Decemb.

Quod si hoc caventes prius jejunant, nihilominus contra Patrum instituta agunt, qui jejunium decimi mensis semper in proximo Sabbato ante Natale Domini celebrandum statuerunt. Quaternarium vero numerum, quem, ut supra notavimus, S. Gregorius in quarta Dominica de Adventu Domini diebus posuit tali celebrans sacramento: ut homo, qui quatuor consistit elementis, per quatuor hebdomadas ejus exspectet Adventum, quem per tres ordines librorum, legis scilicet, prophetarum, psalmorum olim [Col. 1081C] promisit, et per quartum, id est principium Evangelii, angelo sanctae Mariae semper virgini conceptus ac nativitatis ejus ordinem narrante, ad salutem humani generis, certissime scimus huic mundo praesentatum. Et ne tanta illa parvitatis meae attestatio, quam ex aliorum magis quam ex propria protuli sententia, videatur parvipendenda, majorum dicta ponantur in medio, ut vel ex his liquido comprobetur quorum usus rectior habeatur.



CAPUT II. Idem confirmatur ex Amalario, Fortunato et Beda.

Ait nempe Amalarius (lib. III Eccles. Offic., c. 40), divinorum officiorum scrutator non contemnendus: »In antiquis libris Missalium et Lectionariorum reperitur scriptum, hebdomada quinta ante Natale Domini: [Col. 1081D] totidem enim lectiones habentur in Lectionario, et totidem Evangelia a tempore memorato per dies Dominicos usque ad Nativitatem Domini. Antiphonarius habet tria officia diurna, et quartum in die Dominico, qui vacat, post lectiones duodecim; nocturna vero quatuor, ut superius dixi, per dies Dominicos. Auctor Lectionarii excitat fidem nostram ad recolendum Domini nostri Jesu Christi venturi in mundum praeconium per quinque aetates mundi. Auctor missalis qui nominatur Gregorialis, et Antiphonarii, nos tangit, ut recolamus nativitatem Domini celebratam per tres ordines librorum, scilicet legis, prophetarum et psalmorum, nec non et per quartum, id est principium Evangelii, in quo narratur [Col. 1082A] Gabriel archangelus missus ad Zachariam, videlicet nuntius nativitatis praecursoris Domini. Verum etiam et prophetia Zachariae de Adventu Domini, et Gabriel missus ad Mariam virginem narrans ei conceptionem Salvatoris nostri, et caetera talia usque ad ipsam Nativitatem. Nempe et ipsa quarta hebdomada, hoc est, quae proxima est ante Natale Domini, sive in qua celebratur, singularis est. Habet in matutinali officio per unamquamque feriam antiphonas proprias in psalmis. Et alio modo auctor Lectionarii docet nos quam fortis sit Dominus, qui venturus est ad nos, et intraturus domum nostram, ut in ea habitet, quam solemus sordidare quinque sensibus nostris. Illices formae intrant per oculos, suspicio mala de fratre per aures, odor libidinosus [Col. 1082B] per nares, per os ingluvies polluit, per tactum crudelitas. In sordibus non vult habitare rex venturus. Nisi itaque purgetur hospitium, ut nec saltem pulvis talium phantasmatum remaneat, non dignabitur hospes venturus intrare in illum. Ideo scribit auctor quinque lectiones quinque hebdomadarum ut nos hortetur circumcidere quinque sensus nostros ab omni vitio, et parare mansionem dignam regi et Domino atque vero prophetae.

»De ipso rege dicit prima lectio: Ecce dies veniunt, dicit Dominus, et suscitabo David germen justum, et regnabit rex, et sapiens erit. Et iterum de Domino: Et hoc est nomen, quod vocabunt eum, Dominus justus noster. Et iterum in Evangelio de propheta: Quia hic est vere propheta, qui venturus est in mundum.

[Col. 1082C] »Auctor Missalis sive Antiphonarii eamdem praeparationem hortatur nos facere per quatuor hebdomadas. Sicut enim homo internuntiis quinque sensibus ad animam bene aut male operatur; ita per quatuor elementa aut ruit ad mala corporalia, aut surgit ad bona. Quapropter hortatur nos, ut dixi, auctor memoratus, ut, si usque modo torpuimus negligentia, dehinc surgamus ad mundandam domum nostram, ut qui non excitatus est in quinta hebdomada, saltem surgat in quarta. Ipsum enim sonat lectio quae legitur in quarta hebdomada: Scimus quia hora est jam nos de somno surgere, et reliqua.

»Non dubito, propterea cantorem in memorata hebdomada cum tuba suam exaltare vocem: Ad te levavi animam meam, ut excitet eos qui in quinta [Col. 1082D] hebdomada sopore negligentiae oppressi sunt.

»Quomodo autem nostram domum praeparare debeamus, in sequentibus memorata lectio monstrat: Non in comessationibus et ebrietatibus, non in cubilibus et impudicitiis, non in contentione et aemulatione, sed induimini Dominum Jesum Christum.

»Eamdem praeparationem inculcat in aures cordis nostri Sacramentarium: Suscipiamus, inquiens, Domine, misericordiam tuam in medio templi tui, ut reparationis nostrae ventura solemnia congruis honoribus praecedamus.

»Si quis voluerit nostra dicta infringere, quasi non sint quatuor hebdomadae plenae a memorata Dominica usque in Nativitatem Domini, videtur mihi [Col. 1083A] ignarus esse regulae sacrae Scripturae, quae a parte totum solet implere.«

His verbis satis datur intelligi quod hanc sacrae Scripturae regulam, quae non solum a parte totum, sed etiam aliquando ex toto partem significat, ii transcendant qui in Nativitate Domini non quatuor, sed quinque Dominicos dies annumerant. Astipulatur huic narrationi illud famosissimi ac sapientissimi calculatoris, domni videlicet Bedae, argumentum, si tamen ipsius et non alterius esse conceditur, toto pene orbi, ut puto, notissimum. »Notum, inquit, sit omnibus hominibus ut quicunque Adventum Domini diligenter voluerit celebrare, videat ut nec ante V Kal. Decemb. inchoet, nec III Nonas ipsius mensis transeat, sed in his septem diebus, ubicunque [Col. 1083B] dies Dominica advenerit, ibi sine dubio celebrare valebit.«

Hunc morem tota, tota pene, ut fertur, observat Gallia ac ipsa civitas Romana, quondam mundi domina, ut per veracissimos relatores ac praecipue sanctae recordationis Adalboldum episcopum, qui scriptis nostris pulsatus Romae positus hoc requisivit, didicimus, quamvis postea nescio qua de causa aliter agerent: Placentina tamen, ut ipsi ego eodem in tempore et audiendo et videndo cognovi, aliisque Italiae civitatibus antiquae institutionis regulam servantibus. Sed et abbas Herigerus, vir non parvae auctoritatis nostris temporibus, proprium super hac re libellum composuit, in quo, ut asserunt qui illum legerunt, probabilibus argumentis eos convincit [Col. 1083C] contra Patrum instituta agere, qui plus quam quatuor Dominicos dies Adventus Domini celebrare contendunt.



CAPUT III. Objectio contra dicta dissolvitur.

Quod vero ex adverso objiciunt, ideo quatuor Dominicos dies excepta vigilia Domini debere celebrari, ut illa quatuor nocturnalia officia vel sancti Evangelii, seu Apostoli lectio in illa Dominica, quae vacat, possint impleri, facili responsione potest enervari. Quis enim non videat incongruum valde esse propter tria vel quatuor responsoria, quae retroactis hebdomadae diebus, si tamen ita visum fuerit, decantari, vel sancti Evangelii seu Apostoli lectio, quae feria tertia ante jejunium, sicut in Italiae regionibus [Col. 1083D] nos ipsi agere audivimus ac vidimus, vel potius in ipsa Dominica, quando vigilia celebratur cum hymnis matutinalibus, primo mane possint adimpleri, tam mysticas rationes quatuor hebdomadarum evacuari debere?

Non utique quarta Dominica Adventus Domini vacaret, si proprium officium haberet. Introitus, Memento, in nullo authentico invenitur Antiphonario; sed ipsum officium a quodam pro libitu est superadditum, ideoque nec summopere est curandum, si pro rationabiliori causa aliquando fuerit intermissum. Vacat enim ista, quemadmodum et caeteri tres Dominicae dies, qui simili modo ponuntur post duodecim lectiones; quibus tamen minime desunt lectiones [Col. 1084A] Epistolarum atque Evangeliorum ad implendum numerum quinquaginta duarum anni Dominicarum. Habentur enim inter Natale Domini et Septuagesimam officia quatuor per dies Dominicos, a Septuagesima usque in Pascha octo (nam nona in medio vacat), a Pascha vero usque in octavas Pentecostes octo. Deinde sequuntur viginti tres usque in Adventum Domini. In Adventu Domini tres tantum ponuntur, quarta, ut supra diximus, vacante. Quatuor et octo, itemque octo atque viginti tres, et tres fiunt quadraginta sex. His adde quatuor Dominicas vacantes, et unam, quae est praeparatio Dominici Adventus, nec non de sancta Trinitate, summam quinquaginta duarum Dominicarum videbis adimpletam esse.

[Col. 1084B] At vero missae in libro Sacramentorum plures inveniuntur appositae, utpote post Theophaniam abundant tres, post octavam Pentecostes una, et una in septimo mense, quando jejunium est celebrandum, non incongruo, ut puto, ordine, ut quinarius, qui quinquagesimum secundum numerum hic supergreditur, quintae nihilominus Dominicae ante Natale Domini per verba deprecationis adunetur. Sic enim orat sacerdos: Excita, Domine, quaesumus tuorum fidelium voluntates, etc. Quanquam et in quibusdam Missalium libris etiam altera, nescio a quo, inveniatur composita. Quod si in aliquibus plures inveniuntur libris, non tamen authenticis.

His ita sese habentibus, eos qui tanto annisu hoc anno unam hebdomadam Dominico Adventui conantur [Col. 1084C] adjicere, libet percontari quidnam agendum censeant, cum primum Pascha in XI Kal. April., Septuagesima vero XV Kal. Febr. evenerit, et ob hoc duo officia, quae sunt: Omnis terra, Adorate, velut minus necessaria remanebunt, nisi forte priori, id est: Omnis terra, tali modo locum dent, ut ante Epiphaniam: In excelso throno contra morem canant, cum in omnibus authenticis Antiphonariis id ipsum ita praetituletur: Dominica I post Epiphaniam Domini.

Non solum hoc, sed et responsoria: Domine, ne in ira, nullum diem Dominicum poterunt attingere, octava Epiphaniae proxima tertia feria ante Septuagesima occurrente. Quod si ita est, imo quia ita est, unum horum necesse est intelligant, aut ut haec omnia, id est: officia, responsoria: Domine, ne in ira, [Col. 1084D] lectiones quatuor, missas quinque, omnino quasi non necessaria praetermittant; aut ubi locorum possint, interserant, et concedant nobis, id una tantum missa et una lectione apostolica seu evangelica agere, quod sibi putant in plurimis licere. Alioquin terminum paschalem eotenus transferant, quatenus illa duo officia, ne dicam lectiones et missas, inter Epiphaniam et Septuagesimam locum inveniant, et nos illis concedimus Adventum Domini anticipare, ut Dominica quae vacat, cum integritate hebdomadae possit vigiliam Natalis Domini hoc anno praeire.

Quod si respondebunt hoc canonica auctoritate esse prohibitum, et nos veraciter dicimus quia ritum quo Adventum Domini celebramus, a sanctis [Col. 1085A] Patribus Gelasio, Gregorio, Hieronymo atque Hilario indubitanter accepimus, quae velut bases consistunt in sanctae Ecclesiae fundamentis, quorum sententiis nolle acquiescere transgressio est legis divinae.



CAPUT IV. Implorat Berno Aribonis auctoritatem, ut ne plures quam quatuor Adventus Dominicas celebrari permittat.

Haec esse etsi ita credimus, haud facile tamen aliis persuadebimus. Quapropter ex sanctae sedis tuae auctoritate sententia prodeat, quae sanctorum Patrum instituta servare decernat, ne sanctae matris Ecclesiae filii, in schisma diversi, minus unanimes possint habitare in domo Domini. Nam ex dulcissimo sacri pectoris tui fonte purum hujus scientiae potum tandem haurire cupimus, ne per varios [Col. 1085B] errorum rivulos diutius a vero nos aberremus, ut illa valeas mercede donari quam Dominus per prophetam talibus verbis dignatus est polliceri: Beati, qui seminatis super omnes aquas.

Dilectus Ecclesiae Sponsus, qui quotidie descendit in hortum suum ad areolam aromatum, te pascentem in hortis virtutum, inter lilia castitatis convallium post hujus vitae terminum colligat in horreum [Col. 1086A] suum! Salutat te humilis Augiensium fratrum catervula, semper tui memor inter sacra orationum libamina.


Rescriptum Aribonis archiepiscopi.

Sanctitatem vestram aevo sempiterno intemeratam conservare optantes, circumspectae vestrae in his, quae ad Dominum sunt, sollicitudini gratulamur. Tandem etiam vestris bene et artificiose inventis, optime dispositis, facunde elocutis, et postremo firma memoria pronuntiatis, ex animo favemus tractatibus, et, si qua illa est pontificatus tantilli auctoritas, ejus, sicut rogastis, manum imponimus eis. Fecundet Dominus et amplificet tantam in vobis gratiam, ut, si quod adhuc etiam, in quo Ecclesia offendat, obstaculum restare senseritis, eadem [Col. 1086B] cautela propellere velitis et industria.

De caetero, orationibus vestris et sancti examinis sub vestro regimine mellificantis recreari optamus; et qui nunc sub crucis habitu assi piscis parte cibamini, ut quandoque favo mellis digni habeamini, me quoque a longe haud strenue certantem et interdum statione relicta loco cedentem, precibus vestris revocare velitis, sollicite rogamus.




[Col. 1085]
BERNONIS ABBATIS AUGIENSIS RATIO GENERALIS DE INITIO ADVENTUS DOMINI SECUNDUM AUCTORITATEM HILARII EPISCOPI.
(Apud Pez, ubi supra, 49.)

[Col. 1085C] Sciendum sane est et omnibus orthodoxis fidelibus memoriter retinendum, quia sicut praecipua currentis anni tempora propriis sunt terminis praefixo tenore contenta, hoc est: Septuagesimale, quod septuaginta trium dierum spatio conficitur, et quadragesimale, quod quadragenis binisque constat diebus, nec non et paschalis solemnitatis terminus, quia a XII Kal. Aprilis usque XIV Kal. Maii per X et XI annos variatur; Rogationum quoque, quarum terminus omni tempore a pridie Non. Maii quaeritur, et est luna XX mensis Maii; Pentecostes terminus a XIII Kal. Junii semper inquiritur, qui est luna IV mensis Junii; ita ergo terminus inchoationis Adventus Domini immobili limite constat secundum fidem Nicaeni concilii a V Kal. Dec. usque in III Non. ejusdem [Col. 1085D] mensis. Nam septem dies in medio variantes ostendunt procul dubio singulis annis Dominicam, in qua, absque refragatione aliqua, sancta per orbem Ecclesia Adventum Domini praeconando aggreditur.

Et ita contingit, ut si quarumdam more Ecclesiarum a VI Kal. Decemb. idem terminus figatur, proxima hebdomada Nativitatis Domini superflua tota inveniatur at nequaquam vacillans. Sanctum quippe a Patribus mystica auctoritate est, quatenus ille praeoptabilis Domini Adventus non nisi trium hebdomadarum praestolatione suppleatur. At si quarta propter varietatem quatuor dierum, qui in praefato [Col. 1086C] termino versantur, succrescat, per speciem synecdochae, id est, tota ex parte computetur, eo quod tota non vacando expendatur, sed in Sabbato ejus tandem vigilia Domini celebretur.

Quae, inquiunt, ratio est ut quatuor hebdomadae in praeconio Adventus Domini funditus expleantur, et quinta intrante vigilia Domini habeatur? Si in III Non. Decemb. inchoatur, ubi ultima Dominica ejusdem termini invenitur, non expenduntur in Adventu Domini nisi tres hebdomadae plenae etiam celebratis legalis jejunii solemniis, quarta demum accrastinante vigilia Domini in Dominica occurrit.

Haec autem causa est, quia praefata Patrum sententia fulcitur. Omnis enim Omnipotentis Verbi humanati dispensatio, sanctae Trinitatis individua est operatio. [Col. 1086D] Et quanquam ad solum Filium respiciat humanitatis assumptio, tamen ad totam Trinitatem pertinet effectiva nostrae redemptionis consummatio. Quapropter aequum per omnia fore et condecibile censetur, quatenus tres tantum hebdomadae observentur in Adventu Domini. Quod si aliquid supercrevit, synecdochicos accipitur, ne tanti mysterii regula praesumptive, quod absit, annulletur.

Est autem et alia ejusdem negotii ratio haudquaquam vilipendenda, qua gloriosus Ecclesiae auctor et doctor eximius Hilarius in libro utitur Officiorum: »Sicut, inquiens, pater familias in Evangelio [Col. 1087A] trino adventu infructuosam ficulneam visitavit: sic sancta mater Ecclesia Salvatoris adventum annuo recursu per trium septimanarum secretum spatia [alter cod., spatium] sibi incitavit. Venit enim Filius hominis quaerere et salvum facere, quod perierat. Venit ante legem, quia per naturalem intellectum quid unicuique agendum, quidve sequendum sit, innotuit. Venit sub lege, quia patriarcharum exemplis et prophetarum praeconiis Abrahae legalia confirmavit decreta. Venit tertio post legem per gratiam ad vocationem gentium, ut a solis ortu usque ad occasum laudare discerent [codd., discernerent] pueri nomen Domini, quousque ad finem mundi ad suae majestatis cultum exhortari non desinit.« Haec sunt, quae apud Gallos positus ex libro Officiorum [Col. 1087B] sancti Hilarii non inutiliter mihi corrasi.


Confirmatio ejusdem sententiae.

Sed ne ea quae hactenus Patrum vestigia sequendo retulimus, amphibola [ita cod.] fortasse videantur, operae pretium duximus ut, qualiter eadem auctoritas in nostra quoque praesentia apud urbem Aurelianensem multorum conventu episcoporum atque spiritalium Patrum diffinitione subnixa sit, referamus.

Contigit namque quodam anno, mediante decennovenalis cycli curriculo, ut Aurelianenses canonici causa agente negligentiae in VI Kal. Decemb. Adventum [Col. 1088A] Domini inchoarent. Transacta quippe illa hebdomada exstitit octava dies, quae est III Non. Decemb. Et nos Floriacenses fratres, monachi videlicet beatissimi Patris Benedicti, initium fecimus Adventus Domini. Cumque in crastinum, quod est II Non. Dec. festum haberetur illationis ejusdem Patris, et praefati canonici tantae festivitati ex more concurrerent, et nos ex consuetudine monastica matutinalem celebramus missam de Adventu Domini, quem pridie [In alt. cod deest: pridie] inchoavimus, coeperunt ipsi Aurelianenses valde inter se mussitare et nos incaute arguere.

Sed quia tanta tanti Patris solemnitas nos a responsione suspendebat, in crastinum res admodum ventilata est. Et quia sine praesentia ejusdem urbis [Col. 1088B] episcopi finiri non potuit, placuit sine mora omnibus Francigenis episcopis apud jam dictam urbem concilium super Adventu Domini agere. Ibi nos quippe Floriacenses Patrum auctoritate armati et ingladiabiliter perarmati adfuimus, et ita contradicentes in omnibus convicimus, ut in aeternum eis silentium super hoc negotio imponeremus. Ex illo die et deinceps non est apud Gallos vel Germanos praesumptor inventus, qui huic tam sanae diffinitioni vellet contraire. Quapropter si est unus Dominus, una fides, unum baptisma, sit et una Ecclesiae unanimitas.




[Col. 1087]
BERNONIS ABBATIS AUGIAE DIVITIS DIALOGUS QUALITER QUATUOR TEMPORUM JEJUNIA PER SUA SABBATA SINT OBSERVANDA.
(Apud Pez, ubi supra, p. 53.)



Incipit prologus Bern. abbatis ad Aribonem archiepiscopum Moguntinum in Dialogum de observatione jejunii Quatuor temporum.

[Col. 1087C] Amantissimo domino ARIBONI, odorifero pontificum Flori, BERN. Dei Matris servorum extremus, in discretae fidei pignus, simulque debiti pensum famulatus.

Doctrina et veritas, quae in rationabilis peccatoris tui, decoris sui speciem praemonstrant, ad id meum inducebant animum, quo te prae caeteris dignum ducerem, cujus examinationibus illius narrationis seriem, quam nuper sub interrogatione [Col. 1088C] et responsione de jejuniis Quatuor Temporum edidi, commendarem. Nihil enim ex propriis sum commentatus, sed quod inde antiquos Patres probabiliter elocutos fuisse invenire potui, diligenti dispositione scribendo memoriae commendavi.

Tu vero nunc opusculum, decus, aequi libraminis lance, quaeso, perpende, utrumnam sit dignum pronuntiatione; quia satis erit ratum, si tanti Pontificis auctoritate fuerit roboratum.



INCIPIT DIALOGUS INTER BERN. ABBATEM AUGIENSIS COENOBII ET MONACHUM GERUNGUM HABITUS, QUALITER QUATUOR TEMPORUM JEJUNIA PER SUA SABBATA SINT OBSERVANDA.
[Col. 1087]


CAPUT PRIMUM. De diversitate jejunia Quatuor Temporum celebrantium.
[Col. 1087D]


G. Licet in his sacris jejuniorum diebus, exspoliata [Col. 1088D] mundanae actionis tunica, in lectulo dulcissimae quietis otio frui modis omnibus te velle non ambigam, ita ut delecteris dicere: Ego dormio, et cor meum vigilat; quibuscunque precibus tamen [Col. 1089A] excitandum putavi, quatenus pessulum ostii dilecto tuo sponso, videlicet Christo, in nobis aperias, dataque manu in cubiculum sacrae doctrinae introducas, ubi et panem intelligentiae parvulis petentibus frangas. Quia tunc salubriter a contemplationis somno ad tempus excitaris, si proximorum necessitati patiendo condescendas.


B. Satis egregie, fili, hoc diffinisti. Sed ego inde magis dolorem capio, quod in me nihil hujusmodi sentio, ut puta, quem nulla virtutum penna ad alta sustollit, sed gravi sarcina saecularis curae ad ima demergit, dissolutae mentis pigredo ad noxia per quietis soporem pertrahit, ita ut in illorum numero inveniri pertimescam, de quibus dicitur per Psalmistam: Dormierunt somnum suum, et nihil invenerunt. [Col. 1089B] Verum quia Salomon dicit: Stellio manibus nititur, et moratur in aedibus regum; etsi tardus ingenio, infisus tamen in eo, qui omni petenti se fideliter tribuit, ac nulli improperat, nisu quo valeo per ipsum ad ipsum me levare conabor, qui etiam gallo dedit intelligentiam. Tu tandem propone quod tantopere velis investigare.


G. Hoc scilicet, ut, cum una fides sanctae catholicae Matris Ecclesiae unitatem commendet, quare ipsa in filiis suis quibusdam consuetudinum diversitate aliquando discordet. Ut enim unum quoddam ad medium ducam, de jejuniis Quatuor Temporum studui nunc interrogandum, in quorum observatione nonnulli videntur discordare. Nam cum in libris Sacramentorum ita ordinatum praetituletur, ut in [Col. 1089C] primo Sabbato primi mensis duodecim lectiones cum jejunio sint celebrandae; in quarto mense secundo; in septimo tertio; in decimo proximo Sabbato ante Natalem Domini; alii sic intelligendum putant, ut si Martius V, VI, vel ipsa VII feria incipiat, mox eum praecedente Februarii mensis quarta feria, seu etiam aliquando VI jejunium in Sabbato celebrent, eademque consequentia secundum Sabbatum in Junio, tertium observent in septimo, absque aliqua consideratione quartae seu sextae feriae. Alii vero e diverso nolunt in Martio primum Sabbatum jejuniis deputare, nisi ejusdem quarta feria antecedat, eodem utentes ordine per suas quatuor ferias in Junio et Septembri. Quocirca ratio exigit, ut aperias [Col. 1089D] si quod argumentum vel regulam hac de re statuerit anterior aetas, cujus auctoritate instructi discernamus qui horum magis sint sequendi.



CAPUT II. In rebus incertis ac dubiis majorum tenenda sunt instituta.


B. Recte priorum, qui aetate et sapientia nos praecesserunt, statuta delectant, quae mentis intellectum intra legitimi cursus metam cohibeant; quam qui transgreditur, obnoxius culpae tenetur. Unde Scriptura pulchre admonet dicens: Ne transgrediaris terminos antiquos, quos posuerunt patres tui.


G. Hic paululum siste gradum, mihique praepositi testimonii pande sensum.


B. Libenti animo id ago, quandoquidem te tam [Col. 1090A] intentum adesse conspicio. Terminos rectae fidei sanaeque doctrinae posuerunt ab initio Patres catholici, quos omnino nefas est transgredi. Sed et multae consuetudines ecclesiasticae inveniuntur a sanctis Patribus infra canonicae regulae terminos constitutae, sicut sunt Adventus Domini, Septuagesima, Sexagesima, Quinquagesima, Litania major, dies Rogationum ante Ascensionem Domini, vigiliae quorumdam sanctorum, nec non et haec ipsa Quatuor Temporum jejunia, quae prae manibus habentur, aliaque perplura quae omnia jure perpetuo absque ulla transgressione nobis sunt observanda ac pro lege tenenda, dicente S. Augustino ad Casulanum presbyterum de jejunio Sabbati: »In his enim rebus, de quibus nihil certi [Col. 1090B] statuit Scriptura divina, mos populi Dei vel instituta majorum pro lege sunt tenenda.« Accedit in hoc, quod nihil sine ratione in ecclesiasticis consuetudinibus a sanctis Patribus constitutum reperitur, si causa diligenter inquiratur.


G. Ita esse ut asseris indubitanter creditur; ideoque magis consequens videtur ut edisseras qua ratione haec Quatuor Temporum jejunia sint constituta; cur his potissimum tribus septimanae diebus; cur feria quarta duae lectiones, in sexta feria tantum una legatur; Sabbatum autem praetituletur in duodecim lectionibus, cum non plus quam sex legantur. Deinde quod quaerere institui, videlicet, quo ordine saepius memorata ac memoranda [Col. 1090C] per sua Sabbata sint celebranda jejunia.



CAPUT III. Qua ratione Quatuor Temporum jejunia sint constituta, et cur potissimum tribas septimanae diebus; quae denique ratio plurium vel pauciorum lectionum.


B. (ANNAL. FORTUN. eccle. Offic. lib. II, c. 2.) Ut ex veterum, praecipue S. Augustini sermonibus intelligi potest, necessarium est nostrae religioni annuatim quatuor jejunia celebrare. Nam quatuor temporibus volvitur annus: vere, aestate, autumno, hieme. Haec quatuor tempora solent nos per delectamenta sua revocare ab amore Creatoris. Qua de re jejunandum est in unoquoque tempore ut castigentur nostra quatuor elementa, ne subripiantur a [Col. 1090D] delectatione mundi. Ipsa quatuor elementa conjuncta in sua natura sunt quatuor temporibus anni. Ver est calidum et humidum, et in eo facimus unum jejunium ut elementum humoris in nobis castigetur, ne consentiat falsae pulchritudini veris. Ex humore enim et calore nascitur pulchritudo terrae. Aestas sicca et calida, in qua alterum jejunium facimus ut castigetur elementum caloris in nobis, ne consentiat incendio carnali. Tertium jejunium fit in autumno, qui est frigidus et siccus, ne aliquo languore animi arescamus ac defluamus et inveniamur sine pinguedine olei in aeterno tabernaculo. Etenim illo tempore congregamus, quo fruamur in futuro. Quartum jejunium fit in hieme, quae est et humida et frigida, ne membra nostra fluxu atque luxu solvantur in [Col. 1091A] comessationibus et potationibus, ac per hoc negligatur amor Dei.

At quia quatuor tempora annorum nos impediunt ab amore Dei, quatuor jejunia facimus. Per singula quoque tempora suum jejunium, unumquodque pro suo tempore. Simili modo diurna curricula quatuor nos impediunt ab amore coelestium, scilicet matutinum, meridianum, vespertinum, nocturnum: per haec enim quotidie ab amore aeternorum retrahimur. In unoquoque tres dies sunt, quia unumquodque tempus tres menses habet. Pro unoquoque mense singuli dies jejunio consecrantur. At vero quia quotidiana peccata aggravant, non sufficit unum jejunium per unumquodque tempus, (ac per hoc) quadragesimale inducimus, quo quotidiana peccata affligantur.

[Col. 1091B] Eadem vero Quatuor Temporum jejunia his diebus solent celebrari, scilicet quarta feria, sexta, septima: ideo quarta, quia Judaei in ea fecerunt consilium ut occiderent Christum; sexta feria, quoniam occiderunt eum; septima, ex auctoritate sanctae Romanae Ecclesiae concluditur jejunium propter tristitiam apostolorum, quam de morte nostri Redemptoris habuerant, sicut Innocentius papa in suis Decretalibus narrat: »Sabbato, inquit, jejunandum esse ratio evidentissime demonstrat. Nam si die Dominico ob venerabilem resurrectionem Domini nostri Jesu Christi non solum Pascha celebramus, verum etiam per singulos circulos hebdomadarum ipsius diei imaginem frequentamus, ac si sexta feria propter passionem [Col. 1091C] Domini jejunamus, Sabbatum praetermittere non debemus, qui inter tristitiam atque laetitiam temporis illius videtur inclusus.« In quo etiam Sabbato consecratio ordinum ecclesiasticorum celebratur, causam etiam ejusdem consecrationis sancto Augustino dicente ad Januarium: »Sabbatum, inquit, commendatum est priori populo in otio corporaliter celebrandum, ut figura esset sanctificationis in requie Spiritus sancti. Nusquam enim legimus in Genesi sanctificationem per omnes priores dies, sed de solo Sabbato dictum est: Sanctificavit diem Deus septimum; quia charitas Dei diffusa est in cordibus nostris per Spiritum sanctum, qui datus est nobis. Ideo sanctificatio in septimo die commemorata est, ubi requies commendatur.« Nunc de lectionibus [Col. 1091D] videamus.

In quarta feria duae lectiones leguntur, ut hi, qui in Sabbato sunt consecrandi, admoneantur ut notitiam legis et prophetarum habeant, qui maxime in quarta aetate vigebant. Sexta feria una tantum legitur; quia lex et prophetia in uno Evangelio recapitulantur, quod nunc in sexta mundi aetate praedicatur et legitur. De duodecim lectionibus, quae praetitulantur in sacramentario die Sabbati, sic in litteris Patrum reperitur scriptum: (AMALARIUS FORTUNATUS eccle. Offic. lib II, c. 1) »Sex lectiones ab antiquis Romanis Graece ac Latine legebantur (qui mos apud Constantinopolim hodieque servatur) propter duas causas: unam, quia aderant Graeci [Col. 1092A] quibus incognita erat Latina lingua, aderantque Latini quibus incognita erat Graeca: alteram propter unanimitatem utriusque populi. Duodecim lectiones dicuntur propter duodecim lectores, non propter duodecim sententiarum varietates. Sex lectiones sunt tantummodo in sententiis. Neque enim si dixerimus amen, verum, propterea duas varietates intelligere debemus sed unam.« Sed de his hactenus. Nunc ad proposita redeamus.



CAPUT IV. Utrum statim in primo Sabbato Martii sit jejunandum, etiamsi idem mensis quinta, sexta aut septima feria incipiat, an in aliud Sabbatum propter quartum feriam sit differendum?

Quaestio tua, si rite recordor, talis erat: Utrumnam [Col. 1092B] statim in primo Sabbato Martii sit jejunandum, etiamsi idem mensis quinta, sexta aut septima feria incipiat, an in aliud Sabbatum propter quartam feriam sit differendum? Ad quod tibi ex consuetudine sanctae Ecclesiae, quae pro maxima auctoritate tenenda est, respondeo, quod absque ulla refragatione semper ejusdem mensis quarta feria debeat exspectari, quoniam idem jejunium quod quarta feria incipitur Sabbato finitur, nequaquam Februario sed Martio totum deputatur: ea videlicet ratione ut in eo mense primum jejunium nostrum Domino consecretur, in quo principium anni ac ipsa creatio coepit mundi. Unde iste terminus firmiter est observandus, ut, nec ante IV Nonas Martii nec post VI Idus ejusdem mensis, aliquis statuat Sabbatum jejunandum, sed in [Col. 1092C] his septem diebus, ubicunque primum evenerit, jejunare licite valebit. Ex quo velut intellectuali quodam filo rectissimae regulae linea per quatuordecim hebdomadas usque in secundum Junii mensis Sabbatum ducatur, indeque per alias quatuordecim ad aliud proximum ante Nativitatem Domini Sabbatum, ut absque errore eorumdem Sabbatorum termini possint inveniri.


G. Videris quidem de primo mense sufficienter dixisse: Sed est adhuc, quod moveat de quarto et septimo. Quia cum diceres a Sabbato usque in Sabbatum semper quatuordecim hebdomadas enumerandas, non addidisti utrum, finita decima quarta hebdomada, secundum Sabbatum Junii mensis quarti [Col. 1092D] feriae II, tertium Septembris Sabbatum praecedere deberent III, cum id sit maxime quod videatur quaestionem gignere. Quod qualiter evenire soleat, per te opto, ut manifestum fiat.


B. Ad hoc demonstrandum constituantur feriae septem cum diebus totidem mensis Martii, id est: a IV Nonas usque in VI Idus, per quos primi Sabbati termini solent variari, ut in his inspectis res ipsa aperiat se nobis. Ab ultimo etiam incipiamus. Martius aut quinta feria incipit, et Sabbatum illud, in quo est jejunandum, Idibus occurrit; aut mensis sexta feria, Sabbatum vero VII Id.; aut ille feria VII, istud VIII Id., aut mensis I, quae est Dominica. Sabbatum Non. Aut si ille feria II, istud Prid. Non. Si vero ille III, istud III Non. Aut si Martius feria IV, [Col. 1093A] Sabbatum IV Non. Si ex his singulis terminis adhibita computatione ad terminos Junii mensis, et iterum ab illis ad terminos Septembris per quatuordecim hebdomadas aciem recte dirigis, liquido pervidebis in quarto seu septimo mense quartas ferias juxta sui quantitatem suis Sabbatis minus deesse, excepto Septembri, quando ipse incipit feria V, Junius IV, Martius III, simul autem Septembri et Junio; cum idem September feria VI, Junius V, Martius IV. Qua ex re eveniat, prudenti calculatori ad indagandum nequaquam erit difficile.

Ex his omnibus ratio manifeste docet firmius ac stabilius illud esse argumentum, quod ex hebdomadarum numero collectum nunquam nutat, quam quod ex feriarum consideratione capitulatum aliquando [Col. 1093B] vacillat. De mense vero decimo nihil aliud dicendum est, nisi ut proximum ante Nativitatem Domini semper observetur Sabbatum, excepto, quando vigilia evenerit in feria septima.



CAPUT V. Praedicta amplius illustrantur et roborantur.


G. Quamvis oratio tua mihi persuaserit nihil verius esse quam quod asseris, vellem tamen perdoceri qua auctoritate hoc argumentum ex numero quatuordecim hebdomadarum inventum magis debeat esse ratum, praecipue cum te superius dixisse recorder nihil in ecclesiasticis consuetudinibus a sanctis Patribus esse constitutum quod non aliqua ratione sit roboratum.


B. Scio me pro certo ita dixisse: et quam verum [Col. 1093C] sit etiam in hac re, de qua praesens tractatus habetur, qua potero, brevitate ex dictis majorum curabo demonstrare. Igitur Amalarius, divinorum officiorum indagator solertissimus, cujus dicta catholicorum virorum sententiis fulgent munita, cum de eisdem disputaret jejuniis, sic inter alia dicit (De Offic. eccle. lib. II, c. 1): »Primi apostolici semper in Decembrio mense, in quo Nativitas Domini nostri Jesu Christi celebratur, consecrationes ministrabant usque ad Simplicium, qui fuit a beato Petro quadragesimus nonus. Ipse primus consecravit in Februario, ni fallor, nullam ob aliam causam, nisi intimando conjungendos propinquius Christi corpori qui per sacrum ministerium provehuntur, quod nullo modo satius fieri potest, quam [Col. 1093D] si per eos patriarchas ex quibus natus est Christus generentur, quod impossibile est secundum carnem, secundum vero spiritum dignum et habile; hoc est: ut per interpretationes nominum patriarcharum nascantur mente, qui genealogiae Christi videntur familiarius ascisci. Et quia incongruum est, sicut uniquique generationi singularis hebdomada deputatur, ita per unamquamque hebdomadam consecrationem celebrari, causa congruenti per singula tempora, quae convenire possunt virtutibus et interpretationibus patriarcharum qui in articulis genealogiae positi sunt, consecratio celebratur. Per tres tesseres (sic cod.) decades annuales fiunt hebdomadae XLII. Tot generationes secundum Matthaeum [Col. 1094A] Christi sunt cum ipso; tot etiam hebdomadae inveniuntur a primo Sabbato primi mensis usque ad quartum Sabbatum decimi mensis. Consecratio prima celebratur primo Sabbato primi mensis, quae quasi in loco Abrahae generat Christum. Abraham interpretatur pater multarum gentium, cui dictum est: In semine tuo benedicentur omnes gentes. Si quis consecratus stat in semine multorum convertentium per sua exempla ad Deum, est primo patriarcha Abraham genitus; est ipsum semen Christus, in quo semine promissum est Abrahae benedici omnes gentes. Ipsa consecratio tempore verno celebratur, quod tempus habile est procreationibus. Nam et Abraham tertia aetate fuit hujus mundi, quae aetas comparatur adolescentiae, quae habilis est generationi [Col. 1094B] filiorum. Secunda consecratio est in quarto mense, secundo Sabbato, quod est initium secundi catologi quatuordecim hebdomadarum. Haec deputatur in loco filiorum David. David interpretatur manu fortis. Ipse prostravit Goliam, id est, humilitas superbiam. Qui consecrantur, propterea consecrantur, ut fortes sint et per humilitatem dejiciant superbiam. Ipsa celebratur in Junio mense, quando fervor magnus solis est super terram. Omnibus notum est David bellicosum fuisse et valde arsisse in Marte. Tempus Junii aptum est bellis. Tertia consecratio celebratur in Septembrio, tertio Sabbato, quod est initium tertii catalogi. Haec deputatur generationi Jechoniae. Jechonias interpretatur praeparatio Domini: nullique dubium, si omnes oportet praeparari [Col. 1094C] in adventu Christi, quin potissimum eos qui sacrantur. Quae consecratio habet finem in ipsa Nativitate Christi. Quae aliquando in tertia hebdomada finitur, propter anticipationem dierum Nativitatis Domini, et habet tredecim hebdomadas, aliquando in quarta, propter tarditatem, et habet quatuordecim. Neque hoc sine ratione est. Quia si computetur catalogus novissimae tesserecedecadis (ita cod.), et semel computetur Jechonias, non amplius inveniuntur cum ipso Christo quam tredecim generationes. Si ipse bis computetur, quatuordecim inveniuntur.« En habes, quod scire cupiebas, qua videlicet causa argumentum quatuor jejuniorum ex ratione quatuordecim hebdomadarum sit colligendum.


G. Gratias Deo ac tibi ago quia sic habeo. Sed [Col. 1094D] non infructuose adhuc quaerendum arbitror quid hoc velit quod dicitur: Si semel computetur Jechonias, non amplius inveniuntur cum ipso Christo quam tredecim generationes; si autem bis, quatuordecim inveniuntur.


B. S. Augustinus causa mysterii perhibet factum esse ut Jechonias, qui interpretatur praeparatio Domini, bis numeratus in fine prioris et in capite sequentis catalogi poneretur, lapidem angularem, id est, Christum significans, in quo praeparavit Deus Pater duos populos quasi parietes in unam jungere domum. Quanquam beatus Hieronymus vitio scriptorum et longitudine temporum inter Graecos et Latinos confusum esse narret, et patrem, qui in [Col. 1095A] Hebraeo Joachim nominatus est, non in Chaldaeam ductum, sed defunctum in terra sua, et filium Joachim de captivitate redeuntem Salatiel genuisse affirmet. Igitur hoc supradictus doctor voluit intelligi ut tredecim et quatuordecim hebdomadae praefigurarent in mysterio quod Jechonias semel aut bis poneretur in catalogo.



CAPUT VI. Quandonam tredecim vel quatuordecim hebdomadae eveniant, etc.


G. Utinam modo non graveris dicere quando tredecim vel quando quatuordecim hebdomadae soleant evenire!


B. Nequaquam tui amoris causa gravabor intimare quod verum exinde potui cognoscere. Enimvero [Col. 1095B] omnibus annis tredecim eveniunt exceptis his, hoc est: quando Martius feria III, vel IV, Nativitas vero Domini nostri Jesu Christi Dominica aut secunda feria acciderint. De hoc jejunio, quod in ipsa vigilia solebant antiquiores celebrare, supra nominatus dixit Amalarius quod consecratio habet finem in ipsa Nativitate Christi, sicut quorumdam Italorum, nescio an omnium, adhuc mos est agere, ut ego ipse ibidem positus cognovi. Sed usus in nostris excrevit Ecclesiis, ut in anteriori hebdomada anticipetur; quia illa duo officia jejunii et Natalis Domini non conveniunt simul celebrari. Nam sicut praeveniendo istud anticipamus, ita secundum Sabbatum Junii mensis, cum in vigilia Pentecostes provenerit, prolongando in proximum differimus, licet [Col. 1095C] nostri antecessores utrumque in ipsa vigilia sancta simul celebrarent, sicut ex praetitulatione librorum evidens habemus testimonium.


G. Nosse desidero qua convenientia haec duo simul possint celebrari officia?


B. Quid adeo opus est nunc inquiri quod tam longo tempore jam coepit dedisci? Attamen ne hujusmodi scientia frauderis, talis inscriptio super hac re habetur in libris nostris: Si evenerint duodecim lectiones in Sabbato sacrae Pentecostes, tunc in quarta feria cantetur et legatur: Exaudi, Domine, preces nostras. Require in prima hebdomada Quadragesimae. Vel libri Sapientiae: Dixit Salomon. Item orat.: Devotionem populi. Vel Isaiae prophetae: Audi, Jacob. Alleluia. Off. Domine Deus salutis. [Col. 1095D] Evangelium secundum Lucam: Accedentes discipuli. Of. Viri Gallilaei. Com. Pater cum essem. Feria sexta: Exaudi, Domine. Or. Esto, Domine, propitius. Lect. Exsultate, filiae Sion. Alleluia. Domine refugium. Evang. Venit ad Jesum vir, cui nomen Jairus. Off. viri Gallilaei. Com. Pater cum essem. Sabbato omnes parati primitus cantent litaniam Kyrie eleison. Gloria in excelsis Deo. Postea oratio: mentibus nostris. Or. illo nos igne. Or. Deus qui ad animarum. Or. praesta, quaesumus, omnipotens Deus, sic nos. Subsequuntur lectiones cum gradalibus. Gra. Propitius. Gr. Protector. Gr. ad Dominum. Gr. Dirigatur. Gra. Bened. Orat. praesta, quaesumus, omnipotens Deus, ut clar. Vel. Cum Apollo esset. Alleluia. [Col. 1096A] Confitemini. Tractus: Laudate. Evang. Si diligitis me. Off. Emitte Spiritum tuum. Communio: Ultimo festivitatis die.



CAPUT VII. Num jejunio in aliud Sabbatum dilato, vel in ipsam hebdomadam sanctam Pentecostes incidente, gradalia an Alleluia sint canenda?


G. Si ipsum jejunium fuerit in aliud Sabbatum dilatum, ut paulo ante dixisti agendum, vel si in ipsa hebdomada sancta Pentecostes evenerit, utrum gradalia an alleluia sunt canenda?


B. Utique secundum consuetudinem antiquam gradalia, sicut non solum in nostris libris habetur insertum, sed etiam, ut in quodam ordine secundum S. Gelasii papae auctoritatem reperi praetitulatum, [Col. 1096B] qui mos usque hodie, ut compertum habemus, in sancta Romana servatur Ecclesia. Videtur quoque id huic narrationi assensum praebere, quod in authenticis Antiphonariis duo tantum alleluia inveniuntur descripta, hoc est: Emitte Spiritum; Spiritus Domini. Caetera vero a modernis sunt composita.

Quapropter intuendum est, quia si in monasteriis alleluia cantus abundat, quid simplices villarum presbyteri agant, qui vix duorum tantum notitiam habent? Ut enim vulgari proverbio utar: Aut cantant quod sciunt, aut tacere compelluntur quod nesciunt. Non tamen haec scribens sanctissimorum sacerdotum auctoritati praejudico, quos in Spiritu sancto congregatos jam dudum audivi in synodalibus suis decretis [Col. 1096C] statuisse ut magis debeant alleluia decantari; sed simpliciter quae sentire potui ad interrogata respondere curavi, consulere volens etiam, si possim, mei similium imperitiae, qui tot alleluia non norunt cantare.


G. Cum ecclesiasticae sit consuetudinis in his diebus ut stantes oremus, cupio rescire, si in hac hebdomada saepe dictum evenerit jejunium, utrum debeamus ad missam genua flectere necne.


B. Sic in quodam libello de hoc ordine legi (AMAL. FORTUNATUS, lib. II Offic. eccles., c. 3): Per singulas orationes debemus mentis humilitatem per genuflexionem ostendere, excepto infra Pentecosten. In sola De camino ignis non flectimus genua, quando Nabuchodonosor compellebat populum adorare [Col. 1096D] statuam quam fecerat, ut separata sit nostra oratio, quae est ad unum Deum, ab errore gentilium. Similem ob causam etiam in Parasceve genua non flectimus pro perfidis Judaeis, qui illudendo genua flectebant coram Domino, ne videamur illos imitari qui opus bonum studebant male operari, quemadmodum tunc ab osculo abstinemus propter Judae traditoris exemplum, qui per simulatae pacis osculum tradidit Dominum Jesum Christum.



CAPUT VIII. Compendium doctrinae hactenus expositae, ac prescriptus modus in jejunando servandus.


G. Quia meae inquisitioni in omnibus satisfecisti, superest tantum quatenus ex connexione collocutionis [Col. 1097A] hactenus inter nos habitae quoddam breviloquium in unum velis colligere, quo hujusmodi queant instrui argumento quorum aures longa fatigat oratio.


B. Si quis jejunia Quatuor Temporum legitimo ordine celebrare desiderat, subterscriptum argumentum ex sententiis sanctorum Patrum collectum observare non negligat. Primum sabbatum Martii cum praecedente ejusdem mensis quarta feria nota diligenter, et ab ipso quatuordecim hebdomadas, abhinc usque in tertium Septembris sabbatum, quod nullo modo te fallit, connumera, indeque proximum sabbatum ante Natalem Domini, sive quatuordecim, sive tredecim fuerint, semper observa, et in his singulis quatuor sabbatorum diebus absque ullo errore occurret tibi legitime illud jejunium quod in [Col. 1097B] Sacramentorum libris praetitulatur cum duodecim lectionibus celebrandum. Quod si vigilia Natalis Domini in sabbato evenerit, in hebdomada priori idem jejunium debet anticipari.


G. His ita tandem regulariter a te de jejunii [Col. 1098A] temporibus determinatis, rogo etiam aliquem abstinentiae modum nunc vel breviter describi, quo possit praecaveri ne exterior noster homo aut nimia extenuatus inedia deficiendo tabescat, aut immoderato gulae victus appetitu insolescat, ne principe cocorum Nabuzardan, hoc est, nequissima edacitatis ingluvie nos superante, corruant intra nos muri Jerusalem nostrae, sicut scriptum est: Princeps cocorum destruxit muros Jerusalem.


B. Cum sacrae Scripturae mensa, de qua ad Dominum loquitur Psalmista: Parasti in conspectu meo mensam, petenti omni coram sit posita, variis cunctarum disciplinarum doctrinis referta, mirum videtur quod a me quaeris quod per te ipsum invenire poteris. Verumtamen ne in calce hujus opusculi [Col. 1098B] durus fenerator existam, qui hactenus in praestandi officio me tibi promptum exhibebam, unum de pluribus coelestium dapium illatorem pro me vadem dabo, sanctum Augustinum dico, cujus artis instruaris magisterio, quo utaris modo in abstinendo.



BERNONIS OPUSCULA DE MUSICA.
(Apud D. Martinum Gerbertum, monasterii S. Blasii in Silva Nigra abbatem, Scriptores ecclesiastici de musica, tom. II, pag. 61.)




[Col. 1097]
MONITUM.

Bernonis, monachi Augiae Divitis, prologum in Tonarium edimus ex ms. San-Blasiano saec. XII, collato cum codd. Lipsiensi, San-Emeramensi, Admontensi et Ottoburano. Dedicatus est non Grinovero, sed Piligrino archiepiscopo Coloniensi, prout ex cod. saec. XII Villingano illo (flammis an. 1768 cum monasterio S. Blasii absumpto) meis oculis restitui veram hanc lectionem contra praeposteram illam, Dilecto filio Grinovero, quae Mabillonio imposuit, editoribusque Galliae Christianae t. III, p. 659, crucem fixit, probe perspicientibus Grinovero nullum locum inter archiepiscopos Colonienses esse potuisse tunc temporis. Variis ductibus cincinnisque pro more saeculi, quod hodieque male feriati typothetae usurpare incipiunt, exornatae litterae Romanae unciales, quibus perscriptus fuit totus hic titulus seu inscriptio, in transversum egerunt exscriptorem, ut pro Piligrino vero scriberet Filio Grinovero. Rem indubitatam reddunt alii codices quos consuluimus. Tonarium vero damus, ex cod Vaticano bibliothecae Palatinae num. 1344, saec. XI, collato cum Admontensi. Qui tamen admodum variat a principio usque, quod tale est in cod. Vat., »Authenticus protus constat ex prima specie diapente, et ex prima specie diatessaron superius. Hujus ultima syllaba in saeculorum Amen altius distat a finali diatessaron intervallo.« Admontensis vero habet: »Authenticus protus habet octo differentias: quarum prima saeculorum Amen desinit in lichanos hypaton in diatessaron intervallo.«

Ejusdem Bernonis De varia psalmorum atque cantuum modulatione epistolam Meginfrido, Eipennoni, dilectis in Christo fratribus inscriptam ex ms. Salemitano saec. XI vel XII; ex ms. San-Gallensi vero saec. XI epistolam de consona tonorum diversitate Burchardo et Kerungo una cum caeteris in Dominicarum scholarum gymnasio Augiae vacantibus dicatam exhibemus.




[Col. 1097]
MUSICA BERNONIS [(1) 1Kb] SEU PROLOGUS IN TONARIUM.



ARGUMENTUM.

1. Scala musica. 2. Novem sonorum modi. 3. Consonantiae musicae. 4. Tetrachordum, praesertim finalium. 5. De consonantiarum speciebus. 6. Octo toni musici usu ecclesiastico. 7. Eorumque limites. 8. Intensiones et remissiones [Col. 1099] sonorum. 9. Toni medii ac communes, unde quidam duodecim modos statuunt. 10. Toni indifferentes. 11. Cantiones circa modos regulariter componendos. 12. Differentiae tonorum. 13. Moduli Noanneane, etc. 14. Toni et cantus irregulares cavendi. 15. Semitonii positio sedulo attendenda.



[EPISTOLA BERNONIS AD PILGRINUM.]

[Col. 1099A] Domino Deoque dilecto PILIGRINO, vero mundi hujus advenae, et peregrino, BERNO, licet parvus meritis, servus tamen Dei Genitricis Virginis municipatum in arce divinae speculationis.

Praeclara Christianae fidei forma in te splendens egregie probat animam tuam sedem esse sapientiae: cum moralis disciplinae honestas ita naturales animi tui motus componat, ut amore divinae contemplationis rationabili progressu ad superna proveharis, ubi laeto cordis jubilo delectet animam tuam proclamare sponso suo: Trahe me post te, curram in odorem unguentorum tuorum, quasi interhabentes in manibus citharas, et cantantes canticum Moysi servi Dei et canticum Agni.

Quod ego perpendens haud facile indagare valeo [Col. 1099B] quid causae exstiterit quod tu, quem non solum quatuor matheseos disciplinarum speculatio quadratum, verum etiam coelestis harmoniae melos divinis laudibus jugiter reddit intentum, me, ut ita dicam, semivocalem, imo pene in artibus mutum ac elinguem, de canora musicae modulatione jubeas aliquid proferre. Praesertim cum in Ecclesia plebis a Deo exaltatus et in cathedra seniorum laudatus, assidue laeto cordis auditu percipias qualiter sapiens et te praesule felix Colonia cum beatis Ecclesiae suae filiis, apostolorum principe linguarum omnium quodammodo plectrum modificante, in decachordo psalterio cum cantico in cithara psallat Domino Deo. Sed ipsa natura instigante, non ambigo te tam ardenter id a me expetere [Col. 1099C] voluisse, ut, quoniam tota nostrae animae corporisque compago musica coaptatione conjungitur, animus quoque tuus sonora artis hujus dulcedine suavius delectetur. Nihil est enim, ut Tullius ait, appetentius similium nec rapacius quam natura. Et quoniam eo charitatis affectu, quo me semper gratis fovisti, hoc obedientiae opus [(2) 1Kb] injunxisti, ut cujusdam verbis utar, sat scio [(3) 1Kb] , si sat bene pareo, et libellum, quem tonarium consuete vocant, libens porrigo, magis eligens ultra vires praesumere quam charitati, quae omnia sperat, aliquid denegare. Confidens de te, o praesulum decus et gloria, quo [(4) 1Kb] placido discretionis moderatione [(5) 1Kb] et errata corrigas et, si qua fuerint digne prolata, sine livore defendas.

Verumtamen non absimile videtur, si prius quaedam [Col. 1099D] ponantur [(6) 1Kb] prolegomena, quibus minus ad intelligendum capaces veluti prae foribus interim exercitati ad ipsius demum scientiae penetralia queant intromitti. Beatitudinem tuam divina clementia hic diu incolumem custodiat, et post ad coelestia regna perducat: ubi inter psallentium choros constitutus decantare valeas laetus: Sicut audivimus, sic vidimus in civitate Domini Dei nostri, in monte sancto ejus.



PROOEMIUM SUBSEQUENTIUM TONORUM.
[Col. 1100A]

1. Omnis igitur regularis monochordi constitutio, secundum praeclaram disertissimi viri Boetii instructionem, in quindecim chordis consistit, per quas totius harmoniae vis rata connexione decurrit, si tamen synemmenon non desit. Quae in quatuor tetrachorda dividuntur his nominibus discreta: tetrachordum gravium, tetrachordum finalium, tetrachordum superiorum, tetrachordum excellentium. Tetrachordum gravium, eo quod sit infra finalium et reddat sonum omnium gravissimum; tetrachordum finalium, eo quod in eo finis sit omnium tonorum legitime currentium; superiorum, quod sit superius constitutum; excellentium, quia excellit sonos trium aliorum. In medio horum solet inter [Col. 1100B] seri quintum tetrachordum, quod dicitur synemmenon, id est conjunctum [(7) 1Kb] .

Verum quia omnis cantilena, non quibuscunque vocibus, sed certis et determinatis sonis, quos Graeci phthongos quasi a similitudine loquendi vocant, ordinabiliter contexitur, ut quemadmodum litterarum elementis omnis sermonum series digeritur, ita quoque harmoniae concentus rationabili sonorum quantitate promatur; non ab re credimus, si propter minus eruditos in hac arte de eorumdem sonorum modis juxta majorum traditionem aliquid vel breviter dicimus.

2. Habentur enim novem modi, ut antiquitas sagaci indagavit industria, instar, ut reor, humanae [Col. 1100C] vocis, quae novem constat officiis, id est plectro linguae, pulsu quatuor dentium, repercussione duorum labiorum in modum cymbalorum, cavitate gutturis. et adjutorio pulmonis, qui in modum follis aerem recipit et remittit. Simili de causa etiam Apollini novem Musas designant [(8) 1Kb] .

Nunc vero ipsos modos, prout possumus, aperire tentemus. Primus modus est in brevissimo duarum vocum spatio et fit in semitonio, ut hoc liquet exemplo in gravitate et acumine in illa antiph.: Missus est Gabriel, ad id loci Mariam, item virginem.

Secundus jam perceptibilioris est intervalli, et fit in tono, ut in hac antiph.: Missus est.

Tertius adhuc parvo diductior, hoc est in tono et semitonio, ut in hac ant.: Missus est Gabriel ad Mariam [Col. 1100D] virginem.

Quartus hoc quoque protensior, qui fit in duobus tonis, ut in hac: Beati qui ambulant.

Quintus adhuc spatiosior, id est duobus tonis et semitonio, ut in hac: Ne timeas, Maria. Item ant.: In illa die fluent.

Sextus nihilominus amplior, id est tribus tonis continuis, ut in hoc R\.: Jam corpus ejus. Cujus pater feminam.

[Col. 1101A] Septimus hos quoque spatio supervadit, constans tribus tonis et semitonio, ut haec ant.: Beata Agnes in medio minas.

Octavam ac si rarius in quatuor tonis, non tamen plenis, reperies, ut in hoc R\. [Tu, vir Simphoriane, suspendere in tormenta, ab illa namque neuma, quae deponitur, ad [(9) 1Kb] eam, quae elevatur ad in, sunt semitonium, tres toni, item semitonium; quae duo semitonia simul juncta non faciunt integrum tonum. Item com.] [(10) 1Kb] Principes persecuti. Spolia multa concupivit.

Nonus prolixiori super omnes spatio tensus metam hujusmodi divisionum sortitur; nam nec ampliorem isto, nec strictiorem primo ullam musicarum vocum reperies divisionem; constat enim quatuor [Col. 1101B] tonis et semitonio; et habes exemplum in hac ant.: Ad te levavi animam meam, Deus meus. Item R\.: Inter natos mulierum non. Item R\.: Haec est virgo; Introivit. Item in acumine ant.: Iste cognovit, in hoc loco: Et inventus est in. Ultra hunc enim novissimum modum, si quas voces inter se subalterna percussione distantes quaesieris, in nullo rationabili cantu reperies, donec ad diapason consonantiam pervenias, ubi magis est novae permutatio vocis quam progressio modi amplioris, quia nec ipsa humani appulsus possibilitas admittit, ut intervallis tam longe inter se distantibus aliquis aptus reddatur sonus.

3. In his omnibus quintus tantum et septimus modus inter musicae artis consonantias reperiuntur, [Col. 1101C] hoc est, diatessaron, quod est sesquitertia; ac diapente, quod est sesquialtera. Et tunc consonantiae fiunt, quando altrinsecus virilis ac puerilis vox pariter sonuerit; vel potius eo cantandi genere, quod consuete dicitur organizare. In reliquis vero non sunt consonantiae, sed intervalla et quaedam vocum discrimina. Sunt et aliae consonantiae, sicut diapason, videlicet in dupla proportione; tripla quoque, quae fit ex diapason et diapente. Diapason vero et diatessaron, quanquam Pythagorici negant consonantiam esse, idcirco quoniam nec in multiplici, nec in superparticulari consistit quantitate, quod proprium est consonantiarum artis musicae, sed in multiplici superpartiente. Est enim talis proportio, ut octo ad tria, quae proportio dicitur in arithmetica [Col. 1101D] dupla superbipartiens; habet enim octonarius ternarium bis duasque ejus partes, id est, duas unitates. Tamen eximio doctore Boetio Ptolomaei sententiam super hoc approbante, necessario fatemur eam consonantiam esse maximam, quoniam diapason talis est symphonia, ut quamcunque aliam suscipiat consonantiam, servet nec immutet, nec ex consona dissonam reddat. Sicut, inquit, denario numero qui fuerit additus, intra eum positus integer inviolatusque servatur, cum in caeteris id minime eveniat, ita etiam in hac consonantia. Nam si duo tribus adjicias, quinque continuo reddes et numeri species immutata [Col. 1102A] est. Si vero eosdem denario addas, duodecim facis, et binarius junctus denario conservatus est. Ex quibus verbis satis apparet longe aliud esse per simplices consonantias cum sonorum intervallis cantilenam contexere, aliud per compositas easdem voces sive superius sive inferius per immutationem resumere. De quibus aliquid dicere alterius est temporis et loci. Est et bis diapason, id est, quadrupla.

4. His ita breviter dictis, vel pauca de his proferre tentemus, quae ad injuncti operis negotium necessaria esse putamus. In primis tetrachordum finalium diligentius est intuendum; cui tanta quaedam naturalis sonorum inest virtus, ut ex quatuor chordarum ejus origine omnis modorum seu tonorum potestas videatur procedere. Neque enim non [Col. 1102B] divine hanc vim soli quaternario contigit inesse; omne enim quod vocamus principium, nonnisi alicujus rei potest esse principium; similiter et finis alicujus rei est finis. Sed ubi principium est et finis, necessario est et medium, [(11) 1Kb] [ut a principio et medio et fine constet, vel] ut a principio per medium veniatur ad finem. Igitur ut totum aliquid sit, principio et medio et fine constat. Unum ergo, non tam numerus quam principium, fons et origo est omnium numerorum, quod medio et fine caret, nisi forte, pro sui perfectione, sicut principium, ita et finis dicatur. Dualis vero numerus finem non habet, ad quem per medium perveniri debeat, cujus omnino expers existit. Superest autem ut ipse principium dicatur, ut hoc alterum principium sit de illo [Col. 1102C] primo, illud vero de nullo. Primum illud principium, a quo numeri omnes oriuntur; hoc vero alterum est, per quod omnes numeri inveniuntur. At si uni duo fuerint juncta, occurrit ternarius: primus impar, qui habet initium medium et finem, ubi una interjecta medietas pares sibi terminos habet; ex utroque enim latere circumvallatur unitate, et quod extremitates junctae, hoc facit medietas duplicata; unum enim et unum faciunt duo, quae simul juncta, id est duo et duo, faciunt quatuor. Primus ergo omnium numerorum est ternarius, cui inter duo summa medium, quo vinciretur, accidit. Quaternarius vero, quia duas medietates obtinuit et quia tunc arctius extima vinciuntur, quando medietas geminatur, [Col. 1102D] merito artifex natura jussu Creatoris hunc sibi numerum ascivit, quo insolubili colligationis vinculo elementa sibimet repugnantia devinxisset, triaque illa musicae genera, id est, mundanae, humanae et ejus quae est in instrumentis, rata modulationis lege conformasset. Merito, inquam, hic numerus musicae harmoniae est attributus, qui inferiora superioribus conciliat, animae corporisque statum jugabili proportionum competentia foederat, bestiales hominum motus comprimit, mores componit, iras daemonum mitigat vel potius fugat; etiam ipsam terram sonorum suorum concentibus coelo quodammodo associat.

[Col. 1103A] Si ipsum quaternarium praecedentibus se naturalibus numeris, id est uni, duobus, tribus adjunxeris, denarii summam conficies, ut ex hac etiam ejus perfectione in decachordo psalterio assuescamus psallere, quatenus Deo nostro sit jucunda decoraque laudatio. Adeo etiam antiqui hunc numerum ad animae perfectionem pertinere putabant, si tamen fides huic eorum sententiae est adhibenda, ut etiam Pythagorici ex eo jurisjurandi religionem sibi facerent, taliter dicendo:


Per qui nostrae animae numerum dedit ipse quaternum.

Adde etiam quod idem quaternarius a binario, quem supra diximus principium esse, generatur, a quo et octonarius, qui est primus cubus, procreatur. [Col. 1103B] Nam bis bini, qui sunt quatuor, superficiem faciunt; bis duo bis solidum corpus, quod est octo. Sub hujus numeri mysterio consonus Evangelistarum sonus in omnem terram exivit et in fines orbis terrae, dulcissima praedicationis eorum vox processit. Hujusmodi harmoniae concentum Deo esse gratissimum Psalmista noverat, cum ad psallendum Domino mentes hominum quarto invitabat dicens: Psallite Deo nostro, psallite: psallite regi nostro, psallite sapienter.

Ergo sive ex istis, quae pauca protulimus, sive ex aliis, quae in praesenti minus occurrunt memoriae, vel omnino abdita latent, satis claret non sine magno divini muneris nutu hanc vim quaternario esse ingenitam, ut totius harmoniae concentus ab eo oriatur [Col. 1103C] et in eumdem velut ad principii sui originem revertatur: quemadmodum illi octo toni semper bini et bini ad unam ex quatuor finalium chordis quadam dictante justitia velut ad parentem redeunt. Unde pulchre eumdem octonarium antiqui justitiam vocaverunt, non solum ob supradictam harmonicae rationis causam, verum etiam quia primus omnium ita solvitur in numeros aeque pariter pares, id est, in quatuor et quatuor, ut nihilominus in numeros aeque pariter pares, id est, duo et duo ipsa divisio solvatur.

5. Nunc prout gratia divina inspiraverit, aperire conemur qualiter unusquisque authenticus vel suus plagalis a suo finali progrediens iterum ad eumdem [Col. 1103D] redeat, licet supra vel infra in varios se sonos protendat. Ac primo dicendum quot sint species diatessaron ac diapente, necnon et diapason. Habet enim diatessaron species tres, diapente quatuor, diapason VII [(12) 1Kb] . Hae quidem species vario modo a quibusdam musicis ordinantur. Nos vero magistrorum praecepta sequentes, juxta rationem tonorum ordinabiliter eas ponimus, ut facile intelligere quilibet possit qui vel tenuiter notitiam hujus artis habuerit.

Ergo prima species diatessaron constat ex tono semitonio et tono, exordium sumens a lichanos meson et finiens in lichanos hypaton; cui si adjeceris [Col. 1104A] tonum superius, oritur tibi prima species diapente. Secunda species ex duobus tonis et semitonio, incipiens a mese et finiens in hypate meson; cui si adjeceris tonum superius, erit secunda species diapente. Tertia ex semitonio et duobus tonis, incipiens a trite diezeugmenon et finiens in lichanos meson; cui adhibendus est tonus inferius, ut fiat tertia species diapente. Quarta species diapente constat ex prima specie diatessaron, adjecto tono inferius, non quidem per ejusdem nominis chordam [(13) 1Kb] [sed per ejusdem speciei formam], sed alius, id est, a paranate diezeugmenon incipiens, ac si per tonum semitonium et tonum in meson descendit, assumptoque inferius tono quartam speciem diapente perficit.

Diapason vero species facile est pervidere; si enim [Col. 1104B] a proslambanomenos inceperis usque in mese, prima species erit, sicque semper semitonio vel tono altius per ordinem repetendo, septimae speciei finis in paranete hyperboleon erit. Sin autem exordium sumis ab hypate hypaton, erit finis in paramese [(14) 1Kb] .

[(15) 1Kb] Et haec quidem dispositio specierum in consonantiis secundum veteres quosdam est. Sed moderni diligentiores in omnibus in diapente et diapason eis aliquatenus consentiunt; diatessaron vero in speciebus et aliud exordium et ordinem tribuunt. Quia enim diapason ex diapente et diatessaron consistit, primaque specie a diapason ab A ad a, id est a proslambanomenos ad mese pertingit, cum prima diapente species a mese incipiens in lichanos hypaton finiatur; incongruum eis visum est in tetrachordum [Col. 1104C] gravium, quod ab eadem lichanos hypaton usque ad proslambanomenos, in quo diatessaron continetur, velut otiosum et inutile ab his speciebus excludatur, hacque de causa statuerunt ut prima diatessaron species ab A usque ad D protendatur, et ex eadem D prima diapente species in acutam a producatur; sicque prima diapason species in his duabus speciebus ab A in a contineatur. Est igitur prima species diatessaron A B C D a proslambanomenos videlicet ad lichanos hypaton, constans ex tono semitonio et tono. Secunda species B C D E, quae est semitonium et ditonus. Tertia C D E F, ditonus scilicet et semitonium. Et sic per omnem seriem chordarum computando, id est, per quatuor litteras, per quaternas has alternatim tres species invenies, exceptis duobus [Col. 1104D] locis, scilicet inter parypatemeson et paramese, et inter trite synemmenon et nete diezeugmenon.

Diapente vero species prima, sicut et supra dictum est, continetur D E F G a tono semitonio ditono. Secunda E F G a [Figure: [Symbol] 3Kb] semitonio et tribus tonis, ab hypate meson scilicet ad paramese. Tertia F G a [Figure: [Symbol] 3Kb] c, tribus tonis et semitonio, a parypate meson ad trite diezeugmenon. Quarta G a [Figure: [Symbol] 3Kb] c d, ditono, semitonio et tono, a lichanos meson ad paranete diezeugmenon. Has species si diligenter inspicias, tonorum et semitoniorum positiones invenies diversas, et per [Col. 1105A] seriem vocum in totius monochordi constructione alternatim dispositas, exceptis tribus locis, videlicet inter hypate hypaton et paripate meson, et inter hypatemeson et trite synemmenon, et inter paramese et trite hyperboleon. Diapason autem, quoniam his duabus consonantiis completur, tot habet formas quot sub his continentur. Septem igitur continet species; pro diapente quatuor, pro diatessaron tres; quarum prima inter A et a, id est proslambanomenos et mese continetur; secunda ab hypate hypaton ad paramese porrigitur; tertia a parypate hypaton in trite diezeugmenon terminatur; quarta a lichanos hypaton ad paranete diezeugmenon protenditur; quinta ab hypate meson et ad nete diezeugmenon limitatur; sexta a parypate meson ad trite hyperboleon [Col. 1105B] intenditur; septima a paranete hyperboleon ad lichanos meson remittitur. Quas omnes species, si tonorum et semitoniorum situm inspexeris, a se invicem distantes videbis. Quod si octavam a mese per paramese et trite diezeugmenon intendendo ad nete hyperboleon adjeceris, a prima non dissentire videbis. Si vero ab eadem mese per trite synemmenon et paranete synemmenon ascenderis, eamdem quintae notabis. Sic igitur diapason septem habet species, una minus quam voces, in quibus octo modorum diversa fit positio; quod sequens expediet ratio. Septem vero tantum modos secundum diapason species primum fuisse, sed Ptolomaeum octavum superaddidisse, Boetium in musica scimus tradidisse quorum nomina diversitatemque, quoniam brevitati studemus, [Col. 1105C] secundum ecclesiasticum usum expediamus.

6. Octo itaque cantionum modis, quos abusive tonos vocamus, ordo ecclesiasticus utitur. Quatuor excelsiores monochordi voces sortiti sic vocantur: authenticus protus, id est primus magister; authenticus deuterus, id est secundus magister; authenticus tritus, id est tertius magister; authenticus tetrardus, id est quartus magister. Authentos enim Graeci magistros dicunt, quasi auctoratos, id est auctoritate praeditos, quorum praecellit auctoritas. Unde a comparatione altioris gradus hos modos ita vocari obtinuit usus. Alii vero quatuor inferiora loca possidentes sic vocantur: plagis proti, id est lateralis primi, subauditur authentici, quasi sub latere ejus contineatur, [Col. 1105D] et inferior sit, simili ratione plagis deuteri, plagis triti, plagis tetrardi. Sed nos regulas eorum dantes Latinis utamur nominibus, et excelsiores magistros, inferiores vero discipulos nominemus.

Sed antequam eorum intensiones vel remissiones incipiamus, finales omnium nervos ostendamus. Quatuor sunt voces, quae vocantur finales, eo quod in unaqualibet harum regulares finiantur cantiones, videlicet D E F G, quae sunt lichanos hypaton, hypate [Col. 1106A] meson, parypate meson, lichanos meson; quae idcirco ex omnibus electae sunt finales quod inter septem vocum discrimina inveniantur sonoriores, extra quas si vel vetus vel nova cantio finiatur, irregularis et illegitima sine dubio judicatur. Cantus igitur magistri ejusque discipuli, id est primi et secundi modi finitur in D, secundi magistri ejusque discipuli, id est tertii et quarti modi in E, tertii magistri ejusque subjecti, id est quinti et sexti modi in F, quarti magistri ejusque discipuli, id est septimi et octavi modi in G. Sed quia nomina et finales eorum diximus, intensionis et remissionis limites aperiamus.

7. [(16) 1Kb] Protus [(17) 1Kb] [itaque authentus, id est primus magister] constat ex prima specie diapente et ex [Col. 1106B] prima specie diatessaron superius [(18) 1Kb] [non quod ibi prima ejus species exordiatur, sed quod forma et similitudo illius primae speciei, quae inferius est, hic sub earum chordarum dispositione contineatur, tono scilicet et semitonio et tono]; subjugalis vero ejus constat ex eadem specie diapente, et ex eadem specie diatessaron inferius, quod autem dico, tale est: Primus tonus a suo finali, id est, a lichanos hypaton habet licentiam ascendendi in diapente, hoc est, in mese; et a mese in paranete diezeugmenon, quod est prima species diatessaron, [(19) 1Kb] eo modo, quo praedictum est; secundus vero tonus, qui dicitur ejus subjugalis, in eamdem diapente ascendit; sed per eamdem speciem diatessaron [(20) 1Kb] inferius a lichanos hypaton in proslambanomenon per tonum et semitonium [Col. 1106C] itemque tonum descendit. Et protus quidem aliquando unum tonum super diatessaron licenter assumit [(21) 1Kb] : similiter et caeteri authentici praeter deuterum, qui semitonium tantum admittit. Itemque protus infra finalem suum descendit [(22) 1Kb] in sonum sibi vicinum, aliquando in tertium, nunquam vero in legitimis cantibus in quartum. Similiter et alii tres authentici juxta ordinem finalium suorum.

Deuterus constat ex secunda specie diapente et secunda specie diatessaron superius, illo scilicet modo quo supra tractatum est. Subjugalis ejus ex eadem specie diapente, et ex eadem specie diatessaron inferius; ex superiori autem sermone potes et istud comprehendere. Tritus authentus, qui est [Col. 1106D] tonus quintus, constat ex tertia specie diapente et tertia specie diatessaron superius. Tetrardus authentus [qui est tonus septimus] constat ex quarta specie diapente et ex forma primae speciei diatessaron superius modo dicto. Subjugalis ejus ex eadem specie diapente, et ex prima specie diatessaron inferius [(23) 1Kb] [secundum quosdam, revera tamen forma est primae illius speciei]. Omnis itaque tonus subjugalis eamdem habet diapente et diatessaron quam [Col. 1107A] authenticus ejus; differunt autem in hoc quod authentus diatessaron habet supra diapente, subjugalis vero infra.

8. [(24) 1Kb] Primus igitur modus vel tonus intenditur ad acutam d, id est paranete diezeugmenon, raro autem ad e, quae est nete diezeugmenon, et descendit ad C, id est parypate hypaton, rarissime vero ad B quae est hypate hypaton, habens inter D et d quartam diapason formam, supra vero et infra chordam, et ut dictum est, rarissime duas inferius. Secundus modus ascendit ad a, id est mese, raro autem ad b, vel [Figure: [Symbol] 1Kb] , id est ad trite synemmenon, vel paramese; remittitur ad A, quae est proslambanomenos, interdumque adhuc sono inferius, quam moderni, ut supra dictum est, addiderunt, et [Col. 1107B] Graeca littera notaverunt. Possidet autem hic modus inter A et a primam diapason speciem, supra vero rarius et infra vocem. Et hi sunt magister primus ejusque discipulus. Magistri autem, id est primi toni cantus incipitur sex nervis, scilicet C D E F G, a, habens cola et commata, id est membra et incisiones, quas distinctiones cantus appellamus, in eisdem. Cantus vero discipuli, id est secundi toni habet principia legalia quatuor A B C D, a multis vero usitata sex A B C D E F, in quibus etiam cola et commata. Quod si primi cantum C, vel D, vel E, vel F, inceperis, non minus quam c. acutam [(25) 1Kb] , id est trite diezeugmenon, ut cujusmodi sit, ascendendo discernas. Si vero secundi cantum in eisdem incoeperis, non minus quam ad B deponas, ut cujus sit remittendo [Col. 1107C] ostendas. Sed in eo judicio quatuor tantum principia unicuique dabuntur discipulo.

Tertius modus intenditur ad e, id est nete diezeugmenon, raro autem remittitur ad D quae est lichanos hypaton. Habet principalis cantus distinctiones nervis sex D E F G, a [Figure: [Symbol] 1Kb] possidens inter E et e, id est inter hypate meson et nete diezeugmenon, quintam diapason speciem, supra vero et infra vocem. Quartus modus ascendit ad [Figure: [Symbol] 1Kb] , id est paramese, raro ad c quae est trite diezeugmenon; descendit vero ad B, continens inter B, et [Figure: [Symbol] 1Kb] secundam in diapason formam, supra vero chordam. Cujus cantus secundum quosdam sex nervis, legaliter vero quatuor incipitur B C D E, et sex distinguitur B C D E F G. Et hi sunt secundus magister ejusque discipulus. Quod [Col. 1107D] si magistri cantum D vel E incoeperis, non minor, quam ad d, id est paranete diezeugmenon, sit modus intensionis: [(26) 1Kb] si discipuli, non minor, quam ad C depositionis, ut cujusmodi sit intendendo vel remittendo discernas.

Quintus modus intenditur ad e, quae est trite hyperboleon, raro autem ad g, et remittitur ad C, hoc est hypate meson, continens inter F et f sextam diapason speciem, supra vero et infra vocem. Cujus cantus principia et distinctiones sunt sex E F G, a b c ab hypate meson ad trite diezeugmenon.

Sextus modus ascendit ad c, quae est trite diezeugmenon, [Col. 1108A] raro autem ad d, hoc est ad paranete diezeugmenon: et descendit ad C, quae est parypate hypaton, possidens inter C et c tertiam diapason formam, supra vero aliquando chordam. Cujus cantus principia legalia sunt quatuor, C D E F, secundum quosdam sex, sicut et distinctiones C D E F G a, et sunt tertius magister ejusque discipulus. Si magistri cantum E vel F inchoaveris, ad e, quae est nete diezeugmenon, sit minimus modus intensionis, discipuli vero ad B remissionis, ut cui deputari debeat tali differentia patefiat.

Septimus modus intenditur ad g, id est paranete hyperboleon, et remittitur ad E, id est ad parypate meson, continens inter G et g septimam diapason speciem, supra vero et infra vocem. Hujus cantus [Col. 1108B] principia et distinctiones sunt sex, F G a [Figure: [Symbol] 1Kb] c d. Octavus modus ascendit ad d, id est paranete diezeugmenon, raro autem ad e, descendit vero ad D, id est lichanos hypaton, possidens inter D et d, secundum primum magistrum, quartam diapason formam, supra vero chordam. Hunc enim Ptolomaeus adnexuit, et quia diapason octava specie caret, quartam ut primus obtinuit; qui, quamvis eamdem habeat speciem, diversam habet finalem et non eamdem ad C remissionem. Hujus cantus initia ut aliorum discipulorum legalia sunt quatuor, D E F G; usurpata sex, sicut distinctiones D E F G a [Figure: [Symbol] 1Kb] . Et hi sunt quartus magister ejusque discipulus. Si magistri cantum F vel G incoeperis, ad f, id est trite [Col. 1108C] hyperboleon sit minimus modus intensionis; discipuli vero causa supradictae differentiae ad E remissionis.

Haec est regula intensionis et remissionis octo modorum, et haec est sequenda lex eorum, quam per singulorum tonorum proprii cantus dissonantiam subtilis et cauta modernorum exaravit diligentia. Antiquitus enim authentici, cum plagis etsi non aequaliter intendebantur, indifferenter tamen omnes in quartam vel in quintam chordam remittebantur, quod adhuc multorum cantuum indifferentes inter authentos et subjugales descensus testantur. Unde in pluribus interdum pro ascensu, maxime vero pro descensu fit saepe dubietas utrum authento an plagi eorum tribuatur proprietas. Hinc juniores subtilius [Col. 1108D] et acutius adjudicando et certius legaliusque discriminantes, nec ex toto antiquis consentiunt, nec ex toto dissentiunt. Aiunt enim oportere inter modos certas esse differentias, ut cujuscunque modi sint, cognoscere possimus cantilenas. Sed si primus modus ab acuta e ad A, id est, a nete diezeugmenon ad proslambanomenon remittatur; secundus vero a paramese, quae est [Figure: [Symbol] 1Kb] , ad eamdem A deponatur: si inter A et a, id est, inter mese et proslambanomenon, cantus non excedens componatur et in D utriusque finali regulariter terminatur, incertum est cui potius deputetur. Idem contingit in caeteris; ad quam [Col. 1109A] incertitudinem propulsandam praescriptam juniorum probamus regulam [(27) 1Kb] .

9. [(28) 1Kb] [(29) 1Kb] Animadvertendum nunc est cum omnis authenticus a suo finali incipiens licenter in nonum sonum ascendat; non quod semper id eveniat, sed quod haec ejus scandendi sit potestas, et nonnisi in sibi vicinum et aliquando in tertium, ut supra etiam aliquid tetigimus, descendat. Subjugalis vero ejus in quintum locum ascendat, in quartum autem nec non et quandoque in quintum descendat; et ex hoc facilis sit cognitio authentici vel sui subjugalis [(30) 1Kb] . Quid de his sit sentiendum, qui nec ad diapente pertingunt [(31) 1Kb] , [nec inferius diatessaron admittunt], vel supra diapente diatessaron minime habent, sed nec inferius ad diatessaron pertingunt; [Col. 1109B] vel si diatessaron quidem inferius habent, et supra diapente aliquid, non tamen usque ad diatessaron ascendunt; talis enim ordo super his nobis est servandus. Si quis cantus a finali suo ad diapente non pertingit, nec diatessaron inferius habet pro sui brevitate vel imperfectione, solemus eum subjugali designare, exempli causa, inter protum et ejus subjugalem: antiph. Benedicat nos Deus Deus; ant. Beata mater; ant. Coeli coelorum; ant. In omnem terram; ant. Juste et pie; ant. Juste judicate. Inter deuterum et ejus plagin: Ant. Benedicat terra Domino, licet quantum ad judicium aurium convenientius sonet ad tertium quam ad quartum, non solum praesens regula repugnat, verum etiamsi, juxta hanc sonoritatem, ipsam velis inchoare, nullo modo ad [Col. 1109C] finalem recto tramite poteris canendo pervenire. At si hanc ad differentiam quarti toni ita finias saeculorum amen, ac semitonio altius, id est, a parypate meson incipias, absque laesione poteris ad finalem pervenire. Si vero ad diapente quidem pervenit, et nec supra nec infra diatessaron habet; quia diapente amborum commune est, cantus quoque communis sit; ita tamen ut eorum alteri tribuatur cujus et frequentior usus habetur. Ecce has antiphonas vel his similes, id est, ant. Biduo vivens; ant. Lux orta est, ad protum canimus. Has vero, quae simili modo incipiunt, in eumdem locum ascendunt ac descendunt in eumdem, id est ant. O Domine, salvum; ant. Oblatus est ad subjugalem ejus canimus.

[Col. 1109D] Tales vero solent quidam medios tonos vocare. Et quia inter singulos quatuor authenticos et subjugales hujusmodi reperiri possunt, hos quatuor illis octo adjiciunt, et duodecim tonos dinumerare contendunt. Si vero ultra diapente aliquid superius ascendit, nec inferius diatessaron habet, cantus ille [Col. 1110A] authentici erit: quod frequentius, quam ut exemplo indigeat, evenire solet: quamvis hoc non usquequaque procedat, ut in illa antiphona adverti potest, ant. Iste cognovit, quae supra diapente semitonio ac tono ascendit; infra finalem vero duobus tonis descendit. Quam tamen quarto tono ideo aptamus, quia tertio euphonia repugnante nequimus. Item Ant. Dixit Caesar ad Hippolytum, cum tono et semitonio supra diapente altius ascendat, non tamen hanc secundum regulam septimo, sed octavo regimus tono, non id artis magisterio dictante, sed vocis sono cogente. Sin autem inferius diatessaron habuerit, subjugalis erit, ut in hac ant. In spiritu humilitatis, ubi in eo loco: sic fiat, diapente tono supergreditur, sed quia diatessaron habet inferius [Col. 1110B] hoc loco: hodie, subjugalis, ut supra diximus, erit. Vel certe si utrumque, et supra diapente et infra diatessaron invenitur habere, authentico magis debet aptari. Quanquam haec regula partim cantorum inscitia, partim longo usu inveterato constet omnino in multis vitiata, tum in quotidianis antiphonis, quae inveniuntur compositae ex psalmis, tum etiam in aliis plurimis cantionibus, in nocturnis videlicet ac diurnis. Quod quidem ad regulam aliquatenus posset corrigi, si inolita consuetudo ab ore cantantium potuisset ullo modo evelli, ut ex paucis subter positis liquebit exemplis. Ant. Petrus autem servabatur, quae cum sit primi toni, et per suum diastema vel systema, hoc est, cola et comma, semper ad finalem primi toni recurrat, ita canendo, [Col. 1110C] ant. Petrus autem servabatur in carcere, [(32) 1Kb] item, Et oratio fiebat pro eo sine intermissione ab Ecclesia. Ubi in a, syllaba apud quosdam incipit a recto deviare, et in tertium vel quartum tonum declinare, quod tamen talibus neumis, si quis curat, poterit emendare, ut sic canat, ab Ecclesia ad Deum. Item ant. Et respicientes, ant. Pastor bonus, cum sint magis tertii toni, apud plerosque minus regulariter sortiuntur finem octavi. Quod taliter potest corrigi, si in fine harum antiphonarum, ubi canendum est Alleluia, a prima syllaba, id est al., quae venit in mese, per diatessaron in medio, vocibus connumeratis, in finalem descendat ita [(33) 1Kb] : Alleluia. Ideoque magis has tertii toni auctoritate regimus, quia juxta illum supra diapente diatessaron habent; [Col. 1110D] juxta octavum vero inferius diatessaron carent, cum supra diapente altius tono abundent

10. Interdum etiam miro quodam evenit modo ut unum idemque melum aeque congruenterque cantari possit hoc et illo tono, veluti hae antiphonae, ant. Gloriosi principes; ant. Malos male; ant. Novit Dominus; [Col. 1111A] ant. Nemo te cond.; ant. Qui odit; quae tam sexto quam octavo reguntur et finiuntur. Quas nonnulli magis violenter quam vere ad tertium tonum conantur inflectere. Item hoc R\ Genti peccatrici tam triti quam tetrardi sono regitur; unde ejusdem responsorii versus apud alios ad triti, id est quinti toni modum ita canitur, V\ Esto placabilis [(34) 1Kb] , apud alios vero ad tetradum sic, V\ Esto. Antiphonae, quae uniformiter ab O incipiunt, ut ant. O sapientia, ant. O rex gentium, et his similes, velut in quodam bivio inter protum et ejus subjugalem consistunt, eo quod tono diapente in omnibus supervadunt, diatessaron inferius in quibusdam habent, in quibusdam vero minime. Sed frequentior usus in subjugali praevaluit, quia in ejusmodi cantilena aliquoties [Col. 1111B] non solum diatessaron, sed et diapente invenitur inferius, ut in illa antiphona O Rex gloriae, in illo loco, spiritum, sed haec apud quosdam. Quanquam illi non errent qui eas duntaxat, quae diatessaron inferius non habent, ad protum inflectunt.

11. Propter hujusmodi aliosque devios errorum anfractus debet peritus cantor caute inspicere utrum cantus regulari a suo finali incipiat ordine, an legitime currat, ne quid naturali vitiata qualitate absonum fiat; si rata tonorum semitoniorumque dimensione consonantiae bene conveniant, ne extra metam inferius aut superius canendi exordium sumat; si ad finalem suum recto legis tramite recurrat; qui finales illius et illius existant. Finales ergo sunt lichanos hypaton, hypate meson, parypate [Col. 1111C] meson, lichanos meson. Omnis ergo proti et subjugalis ejus, id est, primi ac secundi toni melodia lichanos auctoritate regitur ac finitur. Deuteri vero, ejusque subjugalis, id est, tertii ac quarti hypate meson regitur ac finitur. Tritus cum suo subjugali, id est, quintus cum sexto parypate meson regitur et finitur. Tetrardus cum suo subjugali lichanos meson sono regitur et finitur. Et haec est eorum regula ad quodlibet melum inchoandum, ut nec supra quintum superiorem, nec infra quintum inferiorem locum aliquando incipiant, sed inter eas octo voces vel aliquando novem initia sua cohibeant.

Notandum vero est quod quinto semper loco superioribus cum inferioribus finalibus quaedam talis [Col. 1111D] concordia est, ut aliqua mela in eis quasi regulariter inveniantur finire, velut hoc responsorium, Factum est dum tolleret. Quod quidem regulariter incipiens, sed extra regulam ultra nonum in decimum sonum ascendens, nequaquam terminat in lichanos hypaton finali, sed in mese ejus sociali. Eodem modo clauduntur R\ Terribilis est; communio Cantabo Domino. Hoc ergo socialitatis foedus obtinet lichanos hypaton cum mese, hypate meson cum paramese, parhypate meson cum trite diezeugmenon, lichanos meson cum paranete diezeugmenon. Cum inferioribus quoque quartis, et in quibusdam quintis parem habitudinem habent; quamvis hoc magis ad initia [Col. 1112A] illorum, quam ad finem pertinere soleat. Fit etiam miro quodam modo ut finales non solum in quintis, ut diximus, regionibus suos habeant sociales, verum etiam in quartis superioribus locis sibi inveniant compares, ut quemadmodum membra cantionum, quae sunt cola et commata, in finalibus et in quintis locis, ita per arsin et thesin consistant saepius in quartis. Amplius autem, quod omnis tropus, sive ille authenticus sit, sive plagis, si quarto a finali loco diligentius intueatur, mira ac divina quaedam concordia inveniatur, ita ut si quis cantus a finali in quartum locum transponatur, legitime videatur sub eodem modo vel tono currere, et in eodem velut in finali regulariter desinere: adeo ut pleraque mela ab ipsis finalibus seu dextera laevaque apta [Col. 1112B] incepta minus conveniant propter semitonia, quae desunt per loca; a superioribus vero inchoata absque ullius soni diminutione decurrant modeste, finiantque in socialibus honeste. Ut enim hoc clarius elucescat, ex quarto tono ponamus haec sub exemplo. ant. Factus sum, ant. O mors ero, ant. Sion renovab., ant. Sion, noli timere, ant. Vade jam. Si has antiphonas tertio a finali loco, id est, a lichanos meson incipere volueris, in modulando deficis, dum semitonium, ubi esse debuit, minime reperis. Sin autem quartum locum, id est mese, attendas, ac interposito primum semitonio in synemmenon, deinde tono, sicque tertio loco, hoc est, paranete synemmenon easdem inchoaveris, totam cantilenam absque sui laesione videbis decurrere, donec ad finalis sui [Col. 1112C] comparem, id est, mese eam contingat in fine pervenire.

Similiter ejusdem modi antiphonas, videlicet ant. Ad te, Domine, levavi, ant. Ex Aegypto vocavi, si a finali ordiri contendis, minus apte in medio convenire pervidebis. Si autem quarto loco, id est, mese incipiunt, absque neumarum dispendio modulantur, donec ibidem finem sortiantur. Quod quidam minus intuentes, magis has et hujusmodi putant septimo, quam quarto regi tono, quanquam non negent easdem finem sortiri in quarto. Idem neumarum defectus in illa communione Beatus servus, quae est tertii toni, proveniet, nisi ab hypate meson transposita in mese fuerit. Non minimum etiam a plerisque [Col. 1112D] erratur in his antiphonis, ant. Ante me non est formatus, ant. Ex quo facta; qui putant eas in principio septimo tono debere regi, propter similitudinem cantilenae, quam videntur cum superioribus in initio habere, cum apertissime constet, easdem et ab ipso primi toni finali congruenter incipere, legitime per diastemata et systemata in quartis vel quintis locis currere, regulariterque in eodem finali terminum sortiri. In octavo quoque si illam communionem De fructu operum, a finali cantare coeperis, in medio cantilenam minus apte convenire per sua limmata vel semitonia cognosces. Si vero post duos tonos et unum semitonium quarto loco orditus fueris, totam cantilenae hujus seriem per [Col. 1113A] ordinabilem progressionem senties ad socialis sui pertinere finem.

Idipsum in quintis locis evenire solet, verbi gratia, nisi enim hae antiphonae, Alias oves habeo; Domine, qui operati sunt, quae sexti sunt toni, in quintum transponantur locum, hoc est a parhypate meson in trite diezeugmenon, nequaquam in regulari monochordo servare poterunt ordinem suum.

Haec pauca pro exemplis sint posita. Caeterum ut in hujusmodi defectionibus solet necessario synemmenon in superioribus aliquando suffragari, ita nonnunquam videtur refragari, in his duntaxat cantibus, qui in inferioribus per synemmenon decurrunt; cujus vicem in superioribus supplere nequeunt, sed et hoc aliquando, non semper. Hoc [Col. 1113B] vero in talibus est observandum, ut si cantus a finali incipiat, quarto loco nihilominus incipere valeat, sin autem inferius vel superius, quoto loco ibi a finali tono, hic ordiatur a quarto sociali.

Oportet etiam et illud considerare ut cum in omnibus subjugalibus tonis ascensus usque in diapente et ultra suppetat, protus quoque usque in nonum sonum in talibus ascendere valeat [(35) 1Kb] , et tres alii authentici, videlicet quintus et septimus, in locum regulariter sibi ordinatum deficientibus nervis minus proveniant, quod doctus cantor, quoties id ratio exposcit, inferius redeat, ut per octava loca voces resumat, quas in superioribus non invenerat. Sed quando vocum intervallo singuli authentici vel laterales eorum supra vel infra a finalibus distent in [Col. 1113C] differentiis suis, vel quam ad ultimam saeculorum. Amen syllabam habitudinem seu spatiorum dimensionem habeant, melius ostendemus, cum in ipso tonorum libello suis in locis id explicare curabimus, quia arctius memoriae commendatur quidquid prae oculis habetur. Hoc tamen interim breviter notandum quod omnis principalis sonus, sive ille sit authentici cujuslibet sive plagis ejus, semper a finali suo, in quem regulariter desinit, incipiat.

12. Differentiae vero, quae ornatus causa peritorum cantorum placito sunt inventae, a nobis ita sunt ordinatae, ut cujusque toni differentia, si qua in ipso finali incipiat, primum locum obtineat, secunda vero proximum inferius locum, sicque inferius quousque invenitur progreditur. Deinde superius [Col. 1113D] proximo, quo occurrit, loco iterum incipiat currere ordine suo usque dum ad quintum locum perveniat, ubi unusquisque finalis socialem suum inveniat, quatenus ipse finalis quasi quidam dux, ac princeps moderatorque in medio residens, ex utraque parte sui differentiis condat legem inchoandi. Ipsas vero differentias quidam definitiones vocant. In quo providendum, ne dum quis verbum definitionis audierit, eo sensu accipiat quo sapientes definierunt, definitionem dictam esse orationem quae id [Col. 1114A] quod definit explicat quid sit. Sed hic definitionem nihil aliud quam differentiam intelligat, qua initia cantus vel saeculorum. Amen a sono principalis toni sive in extensione, sive in remissione, sive etiam eodem loco incipiendo, suavi ac concordabili quadam differunt diversitate. Quanquam nos rectius differentias quam definitiones dici debere arbitremur, maxime cum non aliquid ibi quid sit definiamus perorando, sed varie saeculorum. Amen canendo, aliterque melum ordiendo sonum discernamus a sono [(36) 1Kb] .

13. Inveniuntur et moduli ad vim cujusque toni investigandam antiquitus constituti, ut puta Noan Noeane. Noeis Noeane [(37) 1Kb] . In quibus magis intelligimus syllabas modulationi aptas quam significativas rerum notas, quas una cum aliis versiculis a [Col. 1114B] modernis tam ad antiphonas quam ad introitus et communiones repertas, in capite singulorum tonorum apposuimus, quatenus per haec rudi cantori facilior pateret via intelligendi.

14. Caeterum si quis cantus contra legem finalium ortus incoeperit, vel aliter contra regulam in processu variaverit, nec debito fini occurrerit, ita ut ab uno tono ordiatur et in alio terminetur, hic talis magis nothus quam legitimus est judicandus. Quapropter non solum haec atque alia hujusmodi vitia in cantionibus sunt praecavenda, verum etiam pervigili observandum est cura uti attendas in neumis, ubi rarae [(38) 1Kb] sonorum morulae breviores, ubi vero sint metiendae productiores, ne raptim et minime diu proferas quod diutius et productius praecinere [Col. 1114C] statuit magisterialis auctoritas. Neque audiendi sunt qui dicunt sine ratione omnino consistere quod in cantu aptae numerositatis moram nunc velociorem, nunc vero facimus productiorem, si grammaticus quilibet te reprehendit, cum in versu eo loci syllabam corripias ubi producere debeas, nulla alia causa naturaliter existente cur magis eam producere debeas, nisi quia antiquorum ita sanxit auctoritas; cur non magis musicae ratio, ad quam ipsa rationabilis vocum dimensio et numerositas pertinet, succenseat quodammodo, si non pro qualitate locorum observes debitam quantitatem morarum? Si aliquando offendere te potuit male prolatum, quod est extra te, quanto magis, quod est infra [(39) 1Kb] te? non enim grammatica, sed musica [Col. 1114D] hominem consistere percepimus: quod, ut viri eruditissimi verbis utar, quisquis in sese ipsum descendit, intelligit.

Idcirco ut in metro certa pedum dimensione contexitur versus, ita apta et concordabili brevium longorum sonorum copulatione componitur cantus, et velut in hexametro versu, si legitime currit, ipso sono animus delectatur. At si verso ordine in penultimo spondaeum, in ultimo dactylum admittit, vel si quis in secundae conjugationis verbo acuto accentu [Col. 1115A] in antepenultima pronuntiat ita, dócete; vel in tertia conjugatione in penultima circumflexo, legîte, omnino ipsa auditus novitate tabescit: sic in cantilena ex veterum auctoritate apta et modesta modulationum coaptatione conjuncta, tota animae corporisque compago delectatur; sicut econtrario ab audiendi voluptate se suspendit, si quid in ea depravatum sentit.

Quisquis igitur sibi videtur sine artis hujus notitia bene canere, cum interrogatus de numero vel de intervallis acutorum graviumque sonorum nesciat respondere, vultque solummodo aurium sensui credere, non autem rationi magistrae, cum utrorumque judicium sit exquirendum, amplius tamen rationis, quae ipsam veritatem integritatemque ad [Col. 1115B] liquidum in rerum natura, in quantum possibile est, ex munere omnipotentis Artificis comprehendit, is, inquam, talis magis lusciniae, quae verno anni tempore ac si numerose et suaviter canat, est comparandus quam peritus cantor habendus. Quocirca sit nostrae musicae cantilena rata sonorum quantitate distincta, neumarum gravitate ponderata prudenterque conjuncta, modesta, simplex et mascula, nec effeminata, quatenus ejus dulcedine attacti incitemur ad psallendum Domino laeti, semper memores Psalmistae vocis admonentis: Psallite sapienter.

15. Enimvero sapienter psallimus, si non solum quaeque intervalla musicis sonis congruenter aptata observamus, verum etiam, quo harmonice spatio [Col. 1115C] ipsi authentici cum subjugalibus suis inter se differant, si diligenter intendimus, ne qua confusibilis inter seipsos commutatio fiat, quae magis absoniam reddat. Et quoniam tritus ac deuterus discernibili inter se, hoc est semitonii dirimuntur intervallo, caeteri vero distant tono ideoque minus aperte dignosci valent eorum proprietates in sono, singulorum quatuor diapente cum verborum modulatione curavimus subternotare, quatenus ex illorum ordinis circumstantia facilius cujuscunque possit comprehendi notitia.

Igitur cum omnium diapente ex tribus tonis et semitonio constet, in eo maxime, cujus horum diapente sit, agnoscitur, si quoto semitonium positum sit loco, non negligenter inspicitur. Diapente proti [Col. 1115D] post duos tonos semitonium admittit; diapente deuteri post tres tonos, diapente triti primo loco semitonium habet; diapente tetrardi post unum tonum. [Col. 1116A] Ex hoc namque colligitur quam veridicam super his quidam sapiens proferat sententiam. Protus, inquit, et tetrardus contrarii sunt, eo quod diapente proti prius habeat duos tonos, et postea semitonium, et in fine tonum; diapente vero tetrardi prius tonum et semitonium, postea duos tonos. Concordant autem prima specie diatessaron, excepto quod tetrardi est superior. Deuterus et tritus omnino sunt contrarii, cum diapente deuteri prius tres tonos habeat et postea semitonium; diapente vero triti prius semitonium, post tres tonos, et diatessaron deuteri sit duorum tonorum et semitonii, diatessaron autem triti semitonii et duorum tonorum. Si converteris diapente proti, efficitur diapente tetrardi; rursus diapente tetrardi conversa resonat diapente proti; [Col. 1116B] diatessaron vero ipsorum non convertitur. Si converteris, diapente deuteri efficitur diapente triti; rursus triti diapente conversa resonat diapente deuteri. Similiter potest converti diatessaron eorum.

Nunc igitur, ut supra promisimus, ponamus singulorum diapente, uniuscujusque a proprio finali incipientes, et per quinas syllabas, connumeratis quae in medio sunt vocibus, ascendamus, itemque per alias quinas in usque finales simili modo descendamus, ita proti diapente modulando: Principium ego sum et finis; deuteri vero sic: Duo charitatis praecepta sunt; triti vero in hunc modum: Tria sunt munera pretiosa; tetrardi vero sic concinendo: Nomen Domini tetragrammaton. His ita se habentibus, [Col. 1116C] ne quis me sine pudoris respectu jaculo reprehensionis feriendum putet, eo quod quasdam differentias, quibus aliqui moderni utuntur, huic operi minime addiderim, noverit mihi id studii fuisse magis eorum qui ante nos aetate et scientia rectius sapuerunt, observare voluisse constitutiones quam vocum sequi novitates. Et ne omnino intactas easdem relinquam, in primo tono aliis quam nos utuntur differentiis, ad hanc antiphonam: Biduo vivens, ita saeculorum. Amen, itemque saeculorum. Amen; O beatum pontificem, tono videlicet inferius finientes, multaque id genus, in quarto vero in hac antiphona nos scientes; in septimo in ista Loquebantur, peregrinos quosdam modulantur sonos; et si qua inveniri possunt similia. Nunc vero, si adeo hujusmodi novae [Col. 1116D] sonoritatis flagrant desiderio, agant ut libet animo. Ego vero jam desinam multa loqui, ut finis sit prologi.



TONARIUS BERNONIS Ex cod. Palatino biblioth. Vatic., collato cum codice Admontensi.
[Col. 1115]

[Col. 1115D] Authenticus protus constat ex prima specie diapente, et ex prima specie diatessaron superius. [Col. 1116D] Hujus ultima syllaba in saeculorum. Amen altius distat a finali diatessaron intervallo.



NONANNOEANE.
[Col. 1117A]

Primum quaerite regnum Dei.

Saeculorum. Amen.

Lichanos hypaton.

A. Angelus Domini nuntiavit, etc. [(40) 1Kb] .

Differentia prima [(41) 1Kb] , quae a finali quidem incipit, sed mox in quintum sonum ascendit, ut sicut antiphona ab ultima saeculorum. Amen syllaba in gravitate, ita secunda neuma distet diapente a prima in acumine.

Saeculorum. Amen, lichanos hypaton; ant. Domine, Dominus noster, etc. Hae antiphonae tono inferius cum subsequenti differentia taliter Vadit. Amen, incipiunt, sed cum superiori post contiguum tonum statim in diapente consurgunt ideoque in medio ambarum [Col. 1117B] hic eas collocavimus, ut cuilibet earum illas attribuas, non delinquas. Ant. Amice, non facio, etc.

Differentia secunda ab ultima syllaba saeculorum. Amen per diatessaron, vocibus quae sunt in medio annumeratis, finalem usque descendit sicque tono inferius incipit.

Saeculorum. Amen, ant. Amen, dico vobis, etc. Hae antiphonae, licet a finali incipiant, tamen quia per quilismata, quae nos gradatas neumas dicimus, magis gutturis quam chordarum vel alicujus instrumenti officio modulantur, potius hujus differentiae sono quam principali ipsius authentici promantur modo.

Saeculorum. Amen; ant. Columna es; ant. Euge, serve bone.

[Col. 1117C] Hae antiphonae tono ac semitonio superius a finali suo sub ejusdem differentiae sono incipiunt. Habet etiam haec eadem differentia in his et in aliis simibus vicinitatem quamdam cum eo qui est plagis proti.

Parhypate meson. Ant. Ananias, Azar, etc. Differentiae tertiae hujus saeculorum. Amen a finali diatessaron intervallo distat; ipsa autem ab eadem finali tono et semitonio inchoatur superius, tono ab Amen inferius.

Saeculorum. Amen; ant. Apertis thesauris, etc. Differentia quarta, quae cum eodem loco quo et superior ordinatur, melius tamen sono vocis per Amen in fine dignoscitur.

[Col. 1117D] Saeculorum. Amen; ant. Alleluia ego sum vitis, etc. Differentia quinta ultimam sui Amen syllabam quinto loco a finali superius deponit, ordiendi vero melum in medio diapente [(42) 1Kb] initium sumit.

Saeculorum. Amen; ant. Circumdantes. Differentia sexta Amen quarto a finali loco in acumine deponit, canendi vero exordium tono inferius assumit in parhypate meson; quidam vero altius hoc ad lichanos meson inchoant.

Saeculorum. Amen; ant. Ave, Maria, etc. Plagis proti constat ex eadem specie diapente qua et authenticus [Col. 1118A] ejus, et ex eadem specie diatessaron inferius. In eodem vero finali, ubi incipit, saeculorum. Amen, finit.


Noeais.

Secundum autem simile est huic.

Saeculorum. Amen; ant. Michael archangele, etc. Hae tono a finali distant in gravitate, reguntur tamen eodem sono.

Ant. Assumpsit Jesus.

Haec una differentia semitonio ac tono distat a finali in acumine, quae fit magis intervallo quam sono.

Saeculorum. Amen; ant. A saeculo non est, etc. Authenticus deuterus constat ex secunda specie diatessaron [(43) 1Kb] : finit saeculorum. Amen altius semitonio [Col. 1118B] ac tono.


Noeane.

Tertia dies est quod haec facta sunt.

Saeculorum. Amen; ant. Accipiens Dominus septem. Differentia prima semitonio et tono superius incipit, ubi et ultimam syllabam finit.

Saeculorum. Amen; ant. Fac benigne.

Differentia secunda semitonio ac tono altius incipit Amen suum, a se toni, a finali vero diatessaron finit intervallo.

Saeculorum. Amen. Lichanos meson; ant. Domine, probasti me.

Differentia tertia in eadem quidem chorda, qua et superiores, melum inchoat, sed ultimam amen syllabam a finali sexto loco determinat.

[Col. 1118C] Saeculorum. Amen; ant. Accipiens Simeon, etc.

Harum antiphonarum cantilena sexto loco a finali contra artem incipiunt, ubi et amen finit. Ant. Vivo ego; ant. Unum opus feci.

Differentia quarta eumdem quem et superior ordiendi obtinet locum, sed non similem in penultimo. Amen reddit sonum. Unde non adeo delinquit, si quis vel superiores antiphonas hujus soni tenore proferat, vel istas superiores differentias sono in concinendo pronuntiet.

Saeculorum. Amen, vel ita Saeculorum. Amen; ant. Auferte ista, etc.

Plagis deuteri constat ex secunda specie diapente, sicut authenticus ejus, et ex secunda specie diatessaron [Col. 1118D] inferius.


Noeais.

Quarta vigilia venit ad eos. Saeculorum. Amen; ant. Annuntiate, etc.

Differentia prima saeculorum. Amen, semitonio altius a finali determinat, at vero melum tono inferius inchoat.

Saeculorum. Amen; ant. Ambulabunt mecum. Differentia secunda duobus infra finalem tonis incipit; amen syllaba inter utrasque chordas media quievit.

Saeculorum. Amen; ant. Accesserunt ad Jesum, etc.

[Col. 1119A] Differentia tertia ultimam syllabam amen semitonio et tono ultra finalem deponit, canendi autem exordium infra uno tono assumit, sicque initium et finem, id est amen, diatessaron recte conjungit.

Saeculorum. Amen. ant. Ante torum.

Differentia quarta amen in finali deponit, semitonio superius incipit; sed in quibusdam finalem, in quibusdam autem tertium a finali obtinet locum.

Saeculorum. Amen. ant. Anxiatus est.

Hac finali incipiunt sub eadem differentia, excepto quod in his antiphonis, ant. Ad te, Domine, levavi, ant. ex Aegypto vocavi, minus recte semitonium evenit, si a finali cantilena currere coeperit. Qualiter vero absque neumarum dispendio valeant modulari, plenius in prooemio notare curavi. Ant. Ad [Col. 1119B] te, Domine, levavi, etc. Isti vero semitonio et tono superius sub eodem sono incipiunt. Ant. Benedictus Dominus, etc.

Differentia quinta in tertia a finali chorda, ubi amen deponit, initium sumit Lichanos meson.

Saeculorum. Amen; ant. A viro iniquo.

Differentia sexta semitonio et tono superius incipit, amen in diatessaron a finali concludit.

Saeculorum. Amen; ant. Factus sum sicut.

Haec antiphona ad finalem diatessaron ad ultimam syllabam amen resonat, superius diapente; attamen dulci quodam canori gutturis reflexu facit discrimen ab alterius differentiae sonitu

Saeculorum. Amen; ant. Nisi diligenter, non, etc.

Authenticus tritus constat ex tertia specie diapente, [Col. 1119C] et ex eadem specie diatessaron superius.


Noeaoeane.

Quinque prudentes intraverunt ad nuptias, etc.

Saeculorum. Amen; ant. Adhuc multa.

Quidam hanc a mese incipiunt ant. Laudem dicite, etc. Differentia prima supra finalem duobus tonis incipit, ubi et amen finit.

Saeculorum. Amen; ant. Exsultavit Spiritus, etc.

Differentia secunda, ubi et superior amen finit, melum vero per diapente a finali superius incipit.

Saeculorum. Amen; ant. Alleluia, quem quaeris.

Plagis triti constat ex eadem specie diapente, qua et authenticus ejus, ex eadem specie diatessaron inferius.


[Col. 1119D] Noeais.

Sexta hora sedit super puteum. Saeculorum. Amen; ant. Ascendente.

Haec sola tono altius apud quosdam incipit ant. Nesciens mater.

Hae iterum ubi superiores incipiunt; ant. Notum fecit, etc.

Haec semitonio ac tono inferius sub eodem sono incipit ant. Si ego verus Christi.

Haec differentia sexti toni amen tono superius finit, incipiendi autem exordium ab ipso finali sumit. Parhypate meson. Saeculorum. Amen; ant. Benedictus Dominus; ant. Benedixit.

Authenticus tetrardus constat ex quarta specie [Col. 1120A] diapente, et ex prima specie diatessaron superius.


Noeoeane.

Septem sunt spiritus ante thronum Dei; saeculorum. Amen; ant. Benedicta tu, etc. Haec antiphona uno tono superius incipit; ant. Ipse praeibit.

Differentia prima a finali quidem ut principalis tonus incipit, et amen quinto loco superius per diapente finit, sed post initium cantilenae variando se dignoscitur a principali differre.

Saeculorum. Amen; ant. Assumpta est, etc.

Differentia secunda a finali incipit, amen tono superius deponit.

Saeculorum. Amen; ant. Accipite Spiritum, etc.

Differentia tertia item a finali incipit, statimque [Col. 1120B] in tertium locum ascendit, ubi et amen deponit.

Saeculorum. Amen; ant. Ascendo ad.

Differentia quarta ultimae amen syllabae per diapente in finali concinit, ac reciproca vice de ipsa finali in eamdem consonantiam redit.

Saeculorum. Amen; ant. Aqua comburit.

Hae antiphonae, licet post ascensum in diapente mox in alium se modum mutent, ad eamdem tamen differentiam se habent; ant. Argentum et aurum, etc.

Differentia quinta duobus tonis superius incipit, tono diatessaron amen a finali desinit.

Saeculorum. Amen; ant. Benedicta filia.

Differentia sexta quarto a finali loco superius amen finit ibidemque incipit.

Saeculorum. Amen; ant. Aquae multae.

[Col. 1120C] Differentia septima a suo finali in amen per diapente in acumine distat, per diatessaron inchoat; differt enim ista a superiori quod haec a finali raro ad diapente pervenit, illa vero non solum in diapente licenter pertingit, verum etiam aliquando contra legem ulterius procedit.

Saeculorum. Amen; ant. Deus deorum, etc.

Differentia octava quasi rara ac barbara in ultimo ponitur extraordinaria, quae saeculorum. Amen quarto loco a finali inferius deponit; melodiam vero aliquando quinto orditur loco, ita ut diapente intervallo distet a finali suo, aliquando vero quatuor, ut subjectis liquebit exemplis.

Sicut erat in principio et nunc et semper, et in [Col. 1120D] saecula saeculorum. Amen [(44) 1Kb] ; ant. Angeli Domini ant. Martyres Domini.

Simili modo istae tonantur, quamvis inferius ordiantur. Ant. Nos qui vivimus; ant. In Ecclesiis bened.

At vero hae, quae sequuntur, licet in eodem loco inchoent, magis tamen principali sono per diapente respondent.

Saeculorum. Amen; ant. In camino ignis; ant. Sapientia clamitat, ant. Stabunt justi.

In his enim tribus a primo supremo usque ad nonum sonum cantilena inflectitur ita ut a finali, qui est lichanos meson, singulas chordas tangendo in quintum phthongum utraque regione ducta protendatur.

[Col. 1121A] Modi vel tropi, quos usualiter tonos vocamus, nocturnalium responsoriorum, licet a diversis chordarum sedibus incipiant, tamen unusquisque illorum per uniformem versuum suorum modulationem facilem sui praebet cognitionem; veluti ex paucis, quae pro exemplo subter notavimus, manifestus patet intellectus. Nisi forte multiplicata neumarum [(45) 1Kb] variarum velit quis ipsorum versuum modulationem decentius adornare.



AUTHENTICUS PROTUS.

    R\. Beata es, Maria.
    V\. Ave, Maria, gratia plena, Dominus tecum.
    R\. Confirmatum est.
    V\. O regem coeli cui. Gloria Patri et Filio, et Spiritui sancto.





PLAGIS PROTI.
[Col. 1121B]

    R\. Sancta et immacul.
    V\. Benedicta tu in mulieribus, et benedictus fructus ventris tui.
    R\. Agnus Dei Christus.
    R\. Laetentur coeli.
    R\. Audi, Israel. Gloria Patri.





AUTHENTICUS DEUTERUS.

    R\. Congratulamini.
    V\. Tulerunt Dominum meum, et nescio ubi posuerunt eum; si tu sustulisti eum, dicito mihi.
    R\. Postquam impleti sunt.
    V\. Salvatorem exspect. Gloria Patri.





PLAGIS DEUTERI.

    R\. Rex noster adveniet.
    [Col. 1121C] V\. Ecce Agnus Dei, ecce qui tollit peccata mundi.
    R\. Sicut cedrus.
    R\. Dum transisset.
    R\. Ascendens in altum. Gloria Patri et Filio.





AUTHENTICUS TRITUS.

    R\. Benedictus qui.
    V\. Lapidem, quem reprobaverunt aedificantes, hic factus est in caput anguli; a Domino factum est istud, et est mirabile in oculis nostris.
    R\. Angelus Domini locutus.
    R\. Hodie nobis coelorum. Gloria Patri et Filio.





PLAGIS TRITI.

    R\. Aspiciebam in visu.
    V\. Ecce dominator Dominus cum virtute veniet.
    R\. Beata es, virgo Maria.
    [Col. 1121D] R\. Decantabat populus.
    R\. Modo veniet. Gloria Patri.





AUTHENTICUS TETRARDI.

    R\. Beata viscera Mariae.
    V\. Dies sanctificatus illuxit nobis; venite, gentes, et adorate Dominum.
    R\. Elisabeth Zachariae.
    R\. Puer meus, noli.
    R\. Aspiciens a longe. Gloria Patri, et Filio.





PLAGIS TETRARDI.

    R\. Dies sanctificatus.
    V\. Venite, adoremus eum, quia ipse est Dominus Deus noster.
    [Col. 1122A] R\. Doceam iniquos vias.
    R\. Sicut mater consolatur.
    R\. Oravit Jacob.
    R\. Senex puerum. Gloria Patri.


Toni pertinentes ad introitus et communiones per consuetam modulationem Gloria Patri satis possunt discerni. Quae dum in singulis tam in antiphonis, quae dicuntur introitus, quam in communionibus uniformiter vadat; nos tamen pro conservando cantandi ordine quaedam gradalia, alleluia, offertoria curavimus interponere.



AUTHENTICUS PROTUS.

Primo pro culmine tuae quaerere justitiae, Domine, verum summum quoque lumen fac nos; petimus ut in coelo semper tibi jubilemus. Amen.


[Col. 1122B] Saeculorum. Amen.

    Ant. Gaudete in Domino.
    Ant. Exsurge quare.
    Ant. Exaudi, Domine, vocem.
    Ant. Laudate, pueri.
    Ant. Justus ut palma.
    Ant. Justus non conturbabitur.
    Ant. Dicit Dominus: Sermones.
    Ant. Da pacem, Domine.
    Ant. Statuit ei Dominus.
    Ant. Factus est Dominus.
    Ant. Justus es, Domine.
    Ant. Etenim sederunt.
    Ant. Misereris omnium.
    Ant. Ego autem in Domino.
    [Col. 1122C] Ant. Exclamaverunt.
    Ant. Dominus secus mare.

Saeculorum. Amen.
    Ant. Rorate, coeli.
    Ant. Gaudeamus omnes.
    Ant. Suscepimus, Deus.
    Ant. Inclina, Domine, aurem.

Saeculorum. Amen.
    Ant. Lex Domini irrep.
    Ant. Meditatio cordis.
    Ant. Sapientiam sanctorum.
    Ant. Salus autem.
    Ant. Scio autem cui credidi.


Gloria Patri, et Filio, et Spiritui sancto, sicut erat in principio et nunc et semper, et in saecula [Col. 1122D] saeculorum. Amen.


Gradalia.

    Grad. Miserere mei, Deus.
    Grad. Beata gens cujus.
    Grad. Posuisti, Domine.
    Grad. Sacerdotes ejus.

Alleluia.
    Al. Qui timent Dominum.
    Al. Justus ut palma.
    Al. Mirabilis Dominus.

Offertoria.
    Of. Repleti sumus.
    Of. Jubilate Deo univ.
    [Col. 1123A] Of. Benedicam Domino.

Communiones.
    Com. Ecce Virgo conc.
    Com. Vos qui secuti.
    Com. Qui vult venire.
    Com. Panis quem ego.
    Com. Principes persecuti sunt.
    Com. Manducaverunt.
    Com. Cum invocarem te.
    Com. Domine, Dominus noster.
    Com. Cantate Domino.
    Com. Gaudete, Justi.
    Com. Psallite Domino.
    Com. Petite et accip.
    Com. Confundantur superbi.
    [Col. 1123B] Com. Posuerunt mort.
    Com. Notas mihi fec.
    Com. Amen dico vobis.
    Com. Etsi coram hom.
    Com. Dominus dabit benignitatem.
    Com. Revelabitur gloria.
    Com. Viderunt omnes.
    Com. Fili, quid fecisti?
    Rectius has regeret authenticus tetrardus, si inveteratus permitteret usus.
    Com. Illumina faciem.
    Com. Quicunque fecerit.
    Com. Amen dico vobis.
    Com. Data est mihi.


Gloria Patri, et Filio, et Spiritui sancto, sicut [Col. 1123C] erat in principio, et nunc et semper, et in saecula saeculorum. Amen.



PLAGIS PROTI.

Secundum quae legis verbum, mutua quo dilectione Dei et proximi, Christe, mandasti colere, quo per haec geminae observantiae praecepta reddamus. Amen.


Saeculorum. Amen.

    Ant. Dominus dixit ad me.
    Ant. Redime me, Domine.
    Ant. Ex ore infantium.
    Ant. De ventre matris.
    Ant. Vultum tuum.
    Ant. Fac mecum, Domine.
    Ant. Clamaverunt.
    [Col. 1123D] Ant. Terribilis est.
    Ant. Multae tribul.
    Ant. Sacerdotes ejus.
    Ant. Sitientes, venite.
    Ant. Mihi autem nimis.
    Ant. Veni et ostende nobis.
    Ant. Ecce advenit.
    Ant. Laetetur cor. quaer.
    Ant. Cibavit eos.
    Ant. Dominus illuminatio.
    Ant. Dominus fortitudo.
    Ant. Me exspectaverunt.
    Ant. Venite, adoremus.


Gloria Patri, et Filio, et Spiritui sancto, sicut [Col. 1124A] erat in principio et nunc et semper, et in saecula saeculorum. Amen.


Gradalia.

    Grad. De necessitatibus.
    Grad. Universi qui te.
    Grad. Ne avertas faciem.
    Grad. Angelis suis.

Alleluia.
    Al. Dies sanctificatus.
    Al. Video coelos.
    Al. Dominus regnavit.

Offertoria.
    Of. Laudate Dominum.
    Of. Protege, Domine.
    Of. Vir erat in terra.
    [Col. 1124B] Of. Ad te, Domine, levavi.
    Of. De profundis.

Communiones.


Saeculorum. Amen.
    Com. Multitudo lang.
    Com. Potum meum.
    Com. Hierusalem, surge
    Com. Laetabimur in saec.
    Com. Aufer a me.
    Com. Vovete et reddite.
    Com. Narrabo omnia.
    Com. Tu, puer, propheta.
    Com. Cantabo Domino.
    Com. Domine, Deus meus in te.
    Com. Exiit sermo.
    [Col. 1124C] Com. Dominus Jesus, postquam.
    Com. Dominus regit me.
    Com. Dominus firmamentum.




Gloria Patri, et Filio, etc.



AUTHENTICUS DEUTERUS.

Tertia die, Christe, te resurgere et mundo ferre lumen credimus. O alme, fac nos et tuum semper laudare nomen, et in patriae te aeternae regione cernentes sedere. Amen.


Saeculorum. Amen.

    Ant. Miserere mihi, Domine, quoniam.
    Ant. Ego autem sicut oliva.
    Ant. Dum clamarem.
    Ant. Confessio et pulch
    Ant. Cognovi, Domine.
    [Col. 1124D] Ant. Ego clamavi quoniam.
    Ant. Dum sanctificatus.
    Ant. In nomine Domini.
    Ant. Vocem jucunditatis.
    Ant. Repleatur os meum.
    Ant. Si iniquitates.

Saeculorum. Amen.
    Ant. Deus, dum egredereris.
    Ant. Intret oratio.
    Ant. Sacerdotes tui, Domine.
    Ant. Tibi dixit cor.
    Ant. In Deo laudabo.
    Ant. Liberator meus.
    Ant. Omnia quae fecisti.
    [Col. 1125A] Ant. Charitas Dei.
    Ant. Loquetur Dominus.
    Ant. Timete Dominum.
    Ant. Dispersit dedit.
    Ant. Benedicite Domino.


Gloria Patri, et Filio, et Spiritui sancto, sicut erat in principio et nunc et semper, et in saecula saeculorum. Amen.


Gradalia.

    Grad. Eripe me, Domine.
    Grad. Juravit Dominus.
    Grad. Adjutor in op.
    Grad. Speciosus forma.
    Grad. Exsurge, Domine.

Alleluia.
    [Col. 1125B] Al. Adducentur.
    Al. Laetatus sum.
    Al. Spiritus Domini replevit.
    Al. In te, Domine, speravi.

Offertoria.
    Of. Benedictus es.
    Of. Sperent in te.
    Of. Exsulta satis.
    Of. Perfice gressus.

Communiones.


Saeculorum. Amen.
    Com. Beatus servus.
    Com. Qui meditabitur.
    Com. Scapulis suis.
    Com. Passer invenit.
    [Col. 1125C] Com. Justorum animae.
    Com. Gustate et videte.
    Com. Tu, Domine, servabis.
    Com. Dominus virtutum.




Gloria Patri, et Filio, et Spirit., etc.



PLAGIS DEUTERI.

Quarta te noctis, Christe, vigilia discipulis dare coeleste solamen nos humiles fatentes, te cantantes, laudantes, tuaeque nomen potentiae nos quaternae tuae evangelicae vocis da cognoscere munimen.


Saeculorum. Amen.

    Ant. Prope esto, Domine.
    Ant. Nos autem gloriari.
    Ant. Judica, Domine, nocentes.
    Ant. De necessitatibus.
    [Col. 1125D] Ant. Exaudivit de templo.
    In aliis vero ab eadem chorda incipientibus et ad eamdem statim relabentibus, ita canitur:

Saeculorum. Amen.
    Ant. Resurrexi et adhuc.
    Ant. Reminiscere.
    Ant. Misericordia Domini.
    Ant. In voluntate.

Item, ut supra.
    Ant. Intret oratio.
    Ant. Omnis terra.
    Ant. Sancti tui, Domine.
    Ant. Scelus populi.
    Ant. Nunc scic.
    [Col. 1126A] Ant. Protector noster.
    Ant. Exaudi, Domine.
    Ant. Dicit Dominus Petro.
    Ant. Sicut oculi.
    Ant. Judica me, Deus.
    Ant. Deus, in nomine.
    Ant. Accipite jucunditatem.
    Ant. Eduxit eos Dominus.

Gloria Patri, et Filio, et Spiritui sancto, etc.


Gradalia.
    Grad. Tu es Deus qui.
    Grad. Exsurge, Domine.
    Grad. Ego autem.
    Grad. Tibi, Domine, derelictus.

Alleluia.
    [Col. 1126B] Al. Excita, Domine.
    Al. Laudate, pueri.
    Al. Dextera Domini.

Offertoria.
    Of. Tui sunt coeli.
    Of. Terra tremuit.
    Of. Laetentur coeli.
    Of. Lauda, anima.

Communiones.


Saeculorum. Amen.
    Com. Vidimus stellam.
    Com. Exsulta, filia.
    Com. Quod dico vobis.
    Com. Erubescant et conf.
    Com. Tanto tempore.
    [Col. 1126C] Com. Dilexisti justitiam.
    Com. Ab occultis meis.
    Com. Acceptabis.
    Com. Pater, cum essem.
    Com. Inclina aurem.
    Com. Jerusalem quae aed.
    Com. Magna est gloria.
    Com. Benedicite, omnes.
    Com. Memento verbi.
    Com. Semel juravi.
    Com. Tollite hostias.
    Com. Feci judicium.




Gloria Patri, et Filio, etc.



AUTHENTICUS TRITUS.

[Col. 1126D] Quinque tu, Domine, in coelum virgines te recipere dignatus es, plebi tuae verbis revelare signis et ostendere, sensus ecce nostros, ut te precamur, Domine, te disponere.


Saeculorum. Amen.

    Ant. Loquebar de.
    Ant. Miserere mei, Domine, quoniam trib.
    Ant. Domine, refugium.
    Ant. Verba mea auribus.
    Ant. Exaudi, Deus, orationem.
    Ant. Deus in loco sancto.

Saeculorum. Amen.
    Ant. Circumdederunt.
    Ant. Laetare, Jerusalem.
    [Col. 1127A] Ant. Domine, in tua misericordia.

Gloria Patri, et Filio, etc.


Gradalia
    Grad. Locus iste.
    Grad. Ex Sion species.
    Grad. Viderunt omnes.
    Grad. Propitius esto.
    Grad. Discerne causam.

Alleluia.
    Al. Diligam te.
    Al. Memento, Domine.

Offertoria.
    Of. Intende voci.
    Of. Populum humilem.
    Of. Benedic, anima.
    [Col. 1127B] Of. Sanctificavit Moyses.

Communiones.
    Com. Intellige clamorem.
    Com. Voce mea ad Dominum.
    Com. Laetabitur justus.
    Com. Qui mihi ministrat.
    Com. Non vos relinquam.
    Com. Dicit Dominus: Implete.
    Com. Adversum me.
    Com. Servite Domino.
    Com. Ultimo festivitatis.
    Com. Justus Dominus.
    Com. Quis dabit Dominus.
    Com. Tu mandasti.
    Com. Pacem meam do.
    [Col. 1127C] Com. Panem de coelo.
    Com. Dico vobis.
    Com. Signa eos.
    Com. Domus mea.




Gloria, etc.



PLAGIS TRITI.

Sexta tuae, Christe, potentiae corporalis hora resplendet formae, Ecclesiae vitam tribue salientem aquae vivae, fervore quoque plenae gratiae hanc semper accende.


Saeculorum. Amen.

    Ant. Os justi meditabitur.
    Ant. Esto mihi in Deum.
    Ant. Omnes gentes.
    Ant. Justi epulentur.
    [Col. 1127D] Ant. Respice in me.
    Ant. Sacerdotes Dei, bened.
    Ant. Dicit Dominus.
    Ant. Exsultate Deo.
    Ant. Hodie scietis.
    Ant. In medio Ecclesiae.
    Ant. Cantate Domino.
    Ant. Quasimodo.

Gloria Patri, etc.


Gradalia.
    Grad. Fuit homo mis.
    Grad. Exiit sermo.
    Grad. Ego dixi: Domine.
    Grad. Venite, filii.
    Grad. Constitues eos.

Alleluia.
[Col. 1128A]
    Al. Dulce lignum.
    Al. Domine in virtute.
    A. Vox exsultationis.

Offertoria.
    Of. Domine Deus, in simplicit.
    Of. Domine, convertere.
    Of. Domine, in auxilium.
    Of. Justitiae Domini.

Communiones.
    Com. Pascha nostrum.
    Com. Tu es Petrus.
    Com. Dicit Andreas.
    Com. Mitte manum.
    Com. Quinque prudentes.
    [Col. 1128B] Com. Domine, quis habitabit?
    Com. Lutum fecit.
    Com. Ecce Dominus veniet.
    Com. Anima nostra.
    Com. Venite post me.
    Com. In splendoribus.
    Com. Diffusa est.
    Com. Qui me dignatus.
    Com. Honora Dominum.
    Com. Surrexit Dominus.
    Com. Qui manducat.
    Com. Posuisti, Domine.




Gloria Patri, et Filio, etc.



AUTHENTICUS TETRARDUS.

Septemplicem te nunc quoque nobis adesse deposcimus, [Col. 1128C] alme Paraclete, nostrae mentes ut tuae gratiae semper exuberent perfecto munere, quaeque nocent exstingue, et cuncta, quae proficiunt, accende semper amoris igne.


Saeculorum. Amen.

    Ant. Populus Sion.
    Ant. Puer natus est.
    Ant. Oculi mei semper.
    Ant. Aqua sapientiae.
    Ant. Adorate Dominum.
    Ant. Gloria et honore.
    Ant. Ne timeas, Zacharia.
    Ant. Judicant sancti gentes.
    Ant. Respice, Domine.
    [Col. 1128D] Ant. Audivit Dominus.
    Ant. Ne derelinquas.
    Ant. Exspecta Dominum.
    Ant. Viri Galilaei.
    Ant. Protexisti me.
    Ant. Venite, benedicti.
    Ant. Eduxit Dominus.

Gloria, etc.


Gradalia.
    Grad. Jacta cogitatum.
    Grad. Dirigatur oratio.
    Grad. Oculi omnium.
    Grad. Liberasti nos.

Alleluia.
    Al. Pascha nostrum.
    [Col. 1129A] Al. Exsultate Deo.
    Al. Venite exsultemus.
    Al. Quoniam Deus magnus.
    Al. Domine, refugium.

Offertoria.
    Of. Precatus est.
    Of. Confitebuntur.
    Of. Eripe me de inimicis.

Communiones.
    Com. Dicite pusillan.
    Com. Tolle puerum.
    Com. Fidelis servus.
    Com. Dum venerit Paracletus.
    Com. Si conresurrexistis.
    Com. Populus acquisitionis.
    [Col. 1129B] Com. Factus est repente.
    Com. Ne tradideris.
    Com. Erubescant et rever.
    Com. Ego sum vitis.
    Com. Pater, si non potest.
    Com. Redime me, Deus.
    Com. Domine, quinque.
    Com. Vox in Rama.
    Com. Qui biberit aquam.




Gloria, etc.



PLAGIS TETRARDI.

Octo, pie rex, Christe lucide, beatitudines evangelicae gratiae plebi tuae praebe benignus et clemens sempiternam requiem, et refove sine fide credentes in te.


[Col. 1129C] Saeculorum. Amen.

    Ant. In excelso throno.
    Ant. Invocavit me.
    Ant. In virtute tua.
    Ant. Jubilate Deo.
    Ant. Laetabitur justus.
    Ant. Dilexisti.
    Ant. Probasti, Domine.
    Ant. Victricem manum.
    Ant. Miserere mei, Domine, quia ad te

Saeculorum. Amen.
    Ant. Ad te levavi.
    Ant. Lux fulgebit.
    Ant. Introduxit vos.
    [Col. 1129D] Ant. Spiritus, Domini replevit.
    Ant. Domine, ne longe.
    Ant. Dum medium.

Gloria, etc.


Gradalia.
    Grad. Benedictus Dominus.
    Grad. Propter veritatem.
    Grad. Benedicam Domino.

Alleluia.
    Al. Adorabo ad templum.
    Al. Deus judex justus.
    Al. Ostende nobis.
    Al. Specie tua.

[Col. 1130A] Offertoria.
    Of. Miserere mei.
    Of. Angelus Domini.
    Of. Posuisti, Domine.
    Of. Domine, Deus salutis.
    Of. Exaudi, Deus, orationem.

Communiones.


Saeculorum. Amen.
    Com. Spiritus sanctus docebit.
    Com. Christus resurgens.
    Com. Dico autem vobis.
    Com. Circuibo et immolabo.
    Com. Simile est regnum coel.
    Com. Primum quaerite.
    [Col. 1130B] Introibo ad altare.
    Com. Oportet te.
    Com. Nemo te condemnavit.
    Com. Hoc corpus.
    Com. Video coelos.
    Com. Domine, memorab.
    Com. Spiritus ubi.
    Com. Ego clamavi.
    Com. Responsum accepit.
    Com. Lavabo inter innocentes.
    Com. Comedite pinguia.
    Com. Ego sum pastor.




Gloria, etc.

Haec munera quondam Sion animo exsultante, prout potuimus, concinendo deprompsimus: nunc [Col. 1130C] autem velut super flumina Babylonis sedentes, malis amaricati, jam organa nostra suspendimus, lacrymabiliter clamantes ac dicentes: Quomodo cantabimus canticum Domini in terra aliena? Terra quippe nobis facta est aliena, quandoquidem nec vivere, ne dicam cantare, licet in ea. Impleta in nobis prophetia, quae olim miserae ac infelici Judaeae taliter est comminata: Terra vestra deserta, civitates vestrae igne succensae, regionem vestram in conspectu vestro alieni devorant, et desolabitur sicut in vastitate hostili (Isa. I, 7). Propterea defecit gaudium cordis nostri, versus est in luctum chorus noster, cecidit corona capitis nostri (Thren. V, 15), ita ut compellamur dicere: Vae nobis, quia peccavimus (Ibid., 16); [Col. 1130D] et ut quidam sapiens dicit: Vacat hoc tempore potentibus opprimere, privatis perdere, miseris flere.

Sed quid inter haec restat agendum, nisi ut in illo prophetico volumine, in quo scripta sunt lamentationes, carmen et vae, die noctuque meditemur, ut dum filia Babylonis misera (Psal. CXXXVI), hoc est, iniqua nos persequentium multitudo retribuente Domino recipiet retributionem, quam retribuit nobis (Ibid.), scilicet vae perenne, nos per lamentationes dignas potentiae [(46) 1Kb] verum mereamur cantare carmen laetitiae, suffragantibus Principis apostolorum meritis, cujus amore tuis, beatissime Pater, in hoc opere studuimus praeceptis obedire.




[Col. 1131]
BERNO AUGIENSIS. DE VARIA PSALMORUM ATQUE CANTUUM MODULATIONE.
Ex ms. Salemitano Saec. XI vel XII.



SYNOPSIS.

1. Esdras Scripturam S. restituit. 2. LXX Interpretes. 3. Aliae Scripturae interpretationes. 4. Psalterii versio Gallica et Romana. 5. Differentiae versionis Romanae a Gallicana. 6. Differentiae in Isaia et aliis prophetis. 7. Nihil canatur in Ecclesia, nisi ex S. Scriptura, aut a prudentioribus tractata. 8. Verba S. Scripturae non immutentur. 9. Ninilque contra ipsius fidem ponatur. 10. De antiphonis ab O incipientibus in Adventu, et nonnullis in festis natalitiis. 11. De officio Septuagesimae, quando alleluia deponitur. 12. De responsoriis, quibus versus non satis respondent: 13. Aut aliis mendis scatent.

[Col. 1131A] BERN. qui quod vult Deus, MEGINFRIDO, EIPENNONI, dilectis in Christo fratribus, perenne immarcescibilis gloriae decus.

Rationabile mihi videtur ut quos unus spiritus vinculo charitatis ligat, hos litterarum textus non dissolvat, imo epistola jungat, quos charae amicitiae sodalitas conglutinat. Igitur fraternae dilectionis tuae rogatu compulsus, o Meginfride, aliquid tibi scribere de varia psalmorum atque cantuum modulatione, quae dissimiliter vel confuse solet in Ecclesia fieri, prius cupio aliquam de interpretum translatione memoriam facere, quatenus velut hoc quodam jacto sermonis fundamento, nostrae narrationis aedificium solidius surgat in altum.

1. Ut enim majorum firmat auctoritas, omnis [Col. 1131B] Veteris Testamenti Scriptura imprimis Hebraeo sermone constat conscripta. Sed post destructam Jerusalem et legem accensam a Chaldaeis, dum Judaei reversi sunt a Babylonia captivitate in Jerusalem, Esdras, scriba doctus scientia divina, omnem Veteris Testamenti bibliothecam et cuncta legum et prophetarum volumina reparavit, atque in viginti duobus voluminibus secundum numerum Hebraicarum litterarum, constituit, correxit, ordinavit. Ad ejus imitationem multi gentilium gesta aliorum congregaverunt et bibliothecas constituerunt. Inter quos quidam Episistratus floruisse dicitur; deinde Xerxes, post Seleucus ac Alexander Magnus.

2. Sed et Ptolomaeus, cognomento Philadelphus, omnes litteratos studio superans non solum gentium, [Col. 1131C] sed etiam divinas litteras in bibliothecam contulit. Nam septuaginta millia librorum, ut fertur, hujus temporibus Alexandriae inventa sunt. Hic etiam ab Eleazaro pontifice petens Scripturas Veteris Testamenti ab Hebraea lingua in Graecam converti, LXX Interpretes impetravit, qui ejus voluntati satisfacerent. Nam quidam mirabiliter de iisdem septuaginta Interpretibus asserunt, quod singuli per singulas cellas divisi ita omnia per Spiritum sanctum sint interpretati, ut nihil in alicujus eorum codice inventum sit, quod in caeteris vel in verborum ordine discreparet. Cui opinioni S. Hieronymus [Col. 1132A] vehementer obsistit, ita inquiens: Nescio quis primus auctor septuaginta cellulas Alexandriae mendacio suo construxerit, quibus divisi eadem scriptitarent, cum Aristheas ejusdem Ptolomaei , quod interpretatur protector fidelis, et, multo post tempore, Josephus nihil tale retulerint; sed in una basilica congregatos contulisse scribant, non prophetasse. Aliud est enim, inquit, vatem esse, aliud interpretem. Hic spiritu ventura praedicit; hic eruditione et verborum copia ea quae intelligit transfert. Et paulo superius, cum ea commemorasset quae a septuaginta interpretibus sunt praetermissa, ait: Judaei prudenti factum dicunt esse consilio, ne Ptolomaeus, unius Dei cultor, etiam apud Hebraeos duplicem divinitatem deprehenderet; [Col. 1132B] quod maxime idcirco faciebat, quia in Platonis dogma cadere videbatur. Denique ubicunque sacratum aliquid Scriptura testatur de Patre et Filio, et de Spiritu sancto, aut aliter interpretati sunt, aut omnino tacuerunt, ut et regi satisfacerent et arcanum fidei non vulgarent. Legite prologum ejusdem beati Hieronymi super librum Genesis.

3. Fuerunt et alii interpretes, qui ex Hebraea lingua in Graecum sacra eloquia transtulerunt, sicut Aquila, Symmachus, Theodotion. Est etiam et Vulgaris interpretatio, cujus auctor non apparet, et ob hoc sine nomine interpretis quinta editio vocatur, quam Origenes et Eusebius Caesariensis , id est, Communem vel Vulgatam appellant; quam Origenes miro labore reperit et caeteris editionibus comparavit. Sed [Col. 1132C] et multi Graeciae tractatores variis modis eam transtulerunt atque corruperunt. Quam multi Latinorum et maxime Romanorum, ante sanctum Hieronymum acceperunt et hucusque utuntur, tenent et servant. Quorum diversitatem, imo errorem beatus Hieronymus corrigere cupiens, utpote multarum linguarum peritus, omnem Scripturam Veteris Testamenti ex Hebraeo in Latinum vertit eloquium: cujus interpretatio merito caeteris antefertur, ut Isidorus ait; est enim et verborum tenacior et perspicuitate sententiae clarior. Sed et S. Gregorius papa ipsius translationem caeteris asserit esse veraciorem. Est et [Col. 1133A] sexta editio, de qua beatus Hieronymus: »Illud, inquit, breviter admoneo, ut sciatis aliam esse editionem, quam Origenes et Caesariensis Eusebius omnesque Graeciae tractatores , id est Communem appellant atque Vulgatam; aliam LXX Interpretum, quae in codicibus reperitur, et a nobis in Latinum sermonem fideliter versa est, et in Hierosolymae atque in Orientis Ecclesiis decantatur.« Et paulo post iterum infert: »sicut autem in Novo Testamento, si quando apud Latinos quaestio exoritur, et est inter exemplaria varietas, concurrimus ad fontem Graeci sermonis, quo novum scriptum est instrumentum; ita in Veteri Testamento, si quando inter Graecos Latinosque diversitas est, ad Hebraicam confugimus veritatem, ut quidquid de fonte proficiscitur, [Col. 1133B] hoc quaeramus in rivulis. autem ista, hoc est Communis editio, ipsa est quae et LXX, sed hoc interest inter utramque, quod pro locis et temporibus, et pro voluntate scriptorum Vetus corrupta editio est; ea autem, quae habetur in , et quam nos vertimus, ipsa est quae in eruditorum libris incorrupta et immaculata LXX Interpretum translatione servatur. Quidquid ergo ab hac discrepat, nulli dubium est quin ita et ab Hebraeorum auctoritate discordet.« Hucusque Hieronymus. Hic talis ac tantus aliquando ad tribunal aeterni Judicis raptus, ubi divina increpatione est admonitus, ut studiis divinis insisteret et sanctae Ecclesiae utilitati deserviret.

4. Inter caetera ex emendata LXX Interpretum [Col. 1133C] translatione Psalterium ex Graeco in Latinum vertit illudque cantandum omnibus Galliae ac quibusdam Germaniae Ecclesiis tradidit; et ob hoc Gallicanum Psalterium appellant, Romanis adhuc ex corrupta Vulgata editione Psalterium canentibus, ex qua Romani cantum composuerunt nobisque usum cantandi contradiderunt. Unde accidit quod verba, quae in diurnis vel in nocturnis officiis canendi more modulantur, intermisceantur et confuse nostris psalmis inserantur, ut a minus peritis haud facile possit discerni quid nostrae vel Romanae conveniat editioni. Quod pius pater ac peritus magister, Hieronymus, intuens, tres editiones in uno volumine composuit: Gallicanum Psalterium, quod nos canimus, ordinavit in una columna, in altera Romanum, in tertia [Col. 1133D] Hebraeum. Et ubicunque aliquid in nostro interpositum est quod in Hebraeo non habetur, obelo, id est veru, taliter cum hoc signo notavit ÷; ubi vero ex Hebraeo aliquid addidit, cum asterisco, id est stella +, hoc modo illucescere fecit.

5. Hujus igitur summi doctoris, licet scientia multum inferior, utpote qui in ejus comparatione nec linguam me habere putem, a longe vestigia sequens vestrae dilectionis causa cupio aliquid discernere quid in antiphonis, responsoriis gradalibus, offerendis, communionibus, modulando psallamus, quid in Ecclesiis distincte proferendo dicamus. Et quia sensu sum parvulus, ingenio tardus, et si aetate provectus, senio jam defectus, more puerorum, qui [Col. 1134A] post prima elementa solent discere psalmorum carmina, imprimis incipio exordium sumens a timore: quia initium sapientiae timor Domini est (Psal. CX, 10), ut per timorem perveniamus ad charitatem, quae perfecta foras mittit timorem (I Joan. IV, 18). Et non solum in cantu, verum etiam in aliis quibusdam locis, ubi nostra et Romana editio in verbis discrepare videntur, notare nitimur.

Itaque antiphonas vel communiones, quae, juxta Romanum Psalterium canuntur: Servite Domino in timore, et exsultate ei cum tremore, nos juxta emendationem beati Hieronymi canimus: Et exsultate ei in tremore. In tertio psalmo, ubi illi canunt: Ego dormivi et sommum cepi; nos: Ego dormivi et soporatus sum. In quarto psalmo, ubi illi canunt: [Col. 1134B] Cum invocarem te, et exaudisti me Deus; nos dicimus: Cum invocarem, exaudivit me Deus justitiae meae. Quod vero a prima persona subito transit ad secundam ita dicens: In tribulatione dilatasti mihi, more omnium prophetarum ait, qui solent tempora et personas saepissime permutare et rationis ordinem tali modo observare.

In quinto psalmo: Dirige in conspectu tuo viam meam; quod, ut B. Hieronymus dicit, nec LXX habent, nec Aquila, nec Symmachus, nec Theodotion, sed sola editio habet. Denique, sicut in Hebraeo scriptum est, omnes voce simili transtulerunt: Dirige in conspectu meo viam tuam, secundum illud quod in oratione Dominica dicitur: Pater noster, qui es in coelis, sanctificetur nomen tuum; non quo [Col. 1134C] nobis orantibus sanctificetur in nobis: ergo et nunc Propheta postulat, ut via Domini, quae per se recta est, etiam sibi recta fiat.

In sexto psalmo, ubi illi canunt: Domine, ne in ira tua arguas me, neque in furore tuo corripias me; nos canimus: Domine, ne in furore tuo arguas me, neque in ira tua corripias me. Item: Convertere, Domine, et eripe animam meam; nos dicimus: Convertere, Domine, eripe animam meam. In septimo, ubi illi canunt: Exsurge, Domine Deus meus, in praecepto; nos dicimus: et exsurge, Domine.

In octavo psalmo: Video coelos tuos, non habetur in Graeco, sed in Hebraeo legitur [Figure: [Hebrew Text] 1Kb] Samecha, quod interpretatur coelos tuos, et de editione Theodotionis in LXX Interpretibus additum est sub [Col. 1134D] asterisco +. Ubi Romani canunt: Tibi enim derelictus est pauper: pupillo tu eris adjutor; nos relicto enim dicimus: Tibi derelictus est pauper, orphano tu eris adjutor. In illo psalmo: Dixit insipiens, finito versu: Omnes declinaverunt, tres qui sequuntur: Sepulcrum patens est; contritio et infelicitas, usque non est timor Dei ante oculos eorum, in hebraico non habentur, sed a beato Hieronymo de Graeco in nostram translationem interpositi sunt.

Illi: Custodi me, Domine, ut pupillam oculi, nos: Custodi me ut pupillam oculi. Sed ubi ipsius psalmi verba non praecedunt, nec subsequuntur, non obest si in solo versu dicimus: Exsurge, Domine; sicut in illo versu: Salvum fac populum tuum, Domine, [Col. 1135A] et benedic haereditati tuae; nostrum Psalterium habet: Salvum fac populum et benedic haereditati tuae. Ubi illi canunt: Ego autem cum justitia apparebo in conspectu tuo; satiabor, dum manifestabitur gloria tua; nos dicimus: Ego autem in justitia apparebo conspectui tuo; satiabor, cum apparuerit gloria tua.

In psalmo XVII: Prae fulgore in conspectu ejus nubes transierunt, dicit B. Cassiodorus: non est iste versus facile transeundus. Prae fulgore una pars orationis est, id est nominativus pluralis, et respondet ad nubes; nubes autem, sicut superius dictum est, praedicatores divini verbi intelligendi sunt. In psalmo XVIII: Exsultavit ut gigas ad currendam viam suam; nec in Graeco, nec in Hebraeo habetur suam, sed a beato Hieronymo sub veru, id [Col. 1135B] est tali signo ÷ additum est. In eodem, ubi illi canunt: Lex Domini irreprehensibilis, nos, Lex Domini immaculata.

In illa offerenda: Justitiae Domini rectae laetificantes corda, quia desunt illa verba, quae in Psalterio posita sunt, usque in illum locum: Et dulciora super mel et favum; rectius caneremus: Justitiae Domini rectae laetificantes corda et dulciores super mel et favum. In illo tractu, ubi Romani canunt: Annuntiabunt coeli justitiam ejus, nos coeli non dicimus, sed canimus: Annuntiabunt justitiam ejus. Ubi Romani canunt: Et poculum tuum inebrians quam praeclarum est! nostra editio habet: Et calix meus inebrians quam praeclarus est. Romani canunt: Vias tuas, Domine, notas fac mihi, et semitas tuas [Col. 1135C] doce me; nos vero: Vias tuas demonstra mihi, et semitas tuas doce me. In illo psalmo, ubi isti canunt: Exaudi, Domine, vocem meam, qua clamavi ad te; tibi dixit cor meum: Quaesivi vultum tuum, vultum tuum, Domine, requiram. Nos autem: Exaudi, Domine, vocem meam, qua clamavi, tibi dixit cor meum: Exquisivit facies mea, faciem tuam, Domine, requiram. In illa offerenda: In te speravi, Domine, dixi: Tu es Deus meus, in manibus tuis tempora mea; nos pro eo, quod sunt tempora, habemus: Sortes meae. In illo psalmo: Conversus sum in aerumna mea, in Graeco mea non habetur, sed ex Hebraico, et de translatione Theodotionis sub asterisco, id est stella +, additum est.

[Col. 1135D] In illa antiphona vel communione, ubi illi canunt: Gaudete, justi, in Domino; nos canimus: Exsultate, justi, in Domino. In illo introitu, ubi in cantu psallimus: Et ex omnibus tribulationibus ejus liberavit eum; nos Psalterium decantando dicimus: Salvabit eum. In eodem psalmo, ubi illi canunt: Timete Dominum, omnes sancti ejus, quoniam nihil deest timentibus eum; nos dicimus: Non est inopia timentibus eum. Ubi illi: Non deficient; nos: Non minuentur omni bono. In psalmo XLI, ubi illi canunt: Sicut cervus desiderat ad fontes; nostra translatio habet: Quemadmodum desiderat cervus, et in alio versu: Sitivit anima mea ad Deum vivum; nos habemus sub asterisco + ad Deum fortem. Sciendum est in hoc psalmo bis inveniri: Salutare vultus mei Deus meus; [Col. 1136A] in secundo autem, id est in fine ipsius psalmi: Salutare vultus mei et Deus meus, ita duntaxat, ut et conjunctio de Hebraeo et Theodotione sub asterisco + additum sit. In eodem: Exprobraverunt mihi qui tribulant me inimici mei, quod apud Romanos non habetur, sed in Hebraeo positum est: Exprobraverunt mihi hostes mei.

In psalmo XLIII secundum Romanum scriptum est: Et non egredieris, Deus, in virtutibus nostris; sed Deus ibi superfluum est. Item in eodem psalmo, cum in cantu et in versu psallamus: Exsurge, Domine, adjuva nos, et libera nos propter nomen tuum; secundum editionem nostram solummodo dicimus: Exsurge, adjuva nos et redime nos propter nomen tuum. Ubi Romani cantant: Adjuvabit eam Deus [Col. 1136B] vultu suo, Deus in medio ejus non commovebitur; nos dicimus: Adjuvabit eam Deus mane diluculo. Illi: Ascendit Deus in jubilatione; nos: Ascendit Deus in jubilo. Illi: Sicut audivimus, ita et vidimus; nos: Sicut audivimus, sic vidimus.

In psalmo XLVIII ille versiculus: Homo cum in honore esset bis positus est, et in priore additam habet et conjunctionem, ut: Et homo cum in honore esset; in fine conjunctionem non habet, sed ita: Homo cum in honore esset. Illi: Invoca me in die tribulationis tuae, eripiam te, et magnificabis me; nos autem: Et invoca me in die tribulationis, et eruam te, et honorificabis me.

In quinquagesimo psalmo illorum editio habet: Amplius lava me ab injustitia mea, et a delicto meo [Col. 1136C] munda me; nostra vero: Amplius lava me ab iniquitate mea, et a peccato meo munda me. Illa: Quoniam iniquitatem meam agnosco, et delictum meum coram me est semper; nostra vero: Quoniam iniquitatem meam ego cognosco, et peccatum meum contra me est semper. Illa: Ecce enim in iniquitatibus conceptus sum, et in delictis peperit me mater mea; nostra: Ecce enim in iniquitatibus conceptus sum, et in peccatis concepit me mater mea. Item illa: Doceam iniquos vias tuas; nostra vero: Docebo iniquos vias tuas. Illi juxta finem psalmi canunt: Sacrificium Deo spiritus contribulatus, cor contritum et humiliatum, Deus, non spernit; nos autem: Sacrificium Deo spiritus contribulatus, cor contritum et humiliatum, Deus, non despicies.

[Col. 1136D] In psalmo LII, qui ita incipit: Dixit insipiens, in secundo versu additum habet: Non est, qui faciat bonum, non est usque ad unum; nos versum finimus solummodo: Non est qui faciat bonum. At vero quarto versui, qui ita incipit: Omnes declinaverunt, adjungimus in fine: Non est usque ad unum. Illi modulantur: Nonne cognoscent omnes, qui operantur iniquitatem, qui devorant plebem meam sicut escam panis? et paulo post: Trepidaverunt timore, ubi non erat timor; nos autem: Nonne scient omnes, qui operantur iniquitatem, qui devorant plebem meam ut cibum panis? et in fine versus: Trepidaverunt timore, ubi non fuit timor. Illi: Cum averterit Dominus captivitatem plebis tuae; nos: Cum converterit [Col. 1137A] Dominus captivitatem plebis suae. Illi primum versum subsequentis psalmi ita finiunt: Et in virtute tua libera me; nos vero: Et in virtute tua judica me. Illi cantant: Exaudi, Deus, orationem meam, et ne despexeris deprecationem meam; intende in me et exaudi me; nos vero: Intende mihi et exaudi me. In eodem psalmo, ubi illi modulantur: Timor et tremor venerunt super me et contexerunt me tenebrae; nos: Timor et tremor venit super me, et contexit me tenebra. Nec vos conturbet quod interpretes circa regulam grammaticae artis singularem numerum, quod est tenebra, posuerunt pro plurali, cum, S. Gregorio teste, verba coelestis oraculi non sint inflectenda sub regulis Donati; sicut idem Propheta non veritus ferulam grammaticorum posuit: Libera [Col. 1137B] me de sanguinibus (Psal. L, 16); et in Joannis Evangelio: Qui non ex sanguinibus, inquit, neque ex voluntate carnis, neque ex voluntate viri, sed ex Deo nati sunt (Joan. I, 13). Sicut ibi numerum pluralem posuit pro singulari, ita hic singularem pro plurali posuit, Hebraicae veritatis consonantiam sequens, quae dicit: Timor et tremor venit super me, et operuit me caligo. Ubi illi canunt: Jacta in Domino cogitatum tuum; nos canimus: Jacta super Dominum curam tuam.

In illo quinquagesimo sexto psalmo ille versus: Exaltare super coelos, Deus, in medio et in fine ponitur; in medio habetur et in omnem terram gloria tua; in fine, et super omnem terram gloria tua. Ubi nos alternatim in choro canimus: Deus ostendit mihi super [Col. 1137C] inimicos meos, ne occidas eos, ne quando obliviscantur populi mei; illi: Deus meus ostendit mihi bona inter inimicos meos, ne occideris eos, ne quando obliviscantur legis tuae. Et in sequenti versu pro eo, quod nos canimus: Depone eos, protector meus, Domine; illi dicunt: Destrue eos, protector meus, Domine.

In psalmo LIX habetur: Juda rex meus, Moab olla spei meae: in centesimo septimo: Moab lebes spei meae. Ubi nos dicimus: Mihi alienigenae subditi sunt; Romani: Mihi Allophyli subditi sunt. In fine istius psalmi canimus: Et ipse ad nihilum deducet tribulantes nos; in alio: Et ipse ad nihilum deducet inimicos nostros. In illo versu: Omnis terra adoret te et psallat tibi, ubi illi concludunt, psalmum dicat [Col. 1137D] nomini tuo, Domine; Romanorum editio habet, nomini tuo, Altissime; nostra tantummodo, psalmum dicat nomini tuo; Hebraica canit, nomini tuo. Ubi illi canunt: Deus, in loco sancto suo, Deus qui inhabitare facit unanimes in domo, nos dicimus: Deus inhabitare facit unius moris in domo. De hoc versu, qui apud nos legitur: Viderunt ingressus tui, Deus, dicit B. Hieronymus: ergo a nobis ita legendum est: Viderunt ingressus tuos, Deus, et scriptoris vitium relinquendum, qui nominativum posuit pro accusativo. Ubi illi canunt: Ascendens in altum captivam duxit captivitatem, dedit dona hominibus, nos canimus: Ascendisti in altum, cepisti captivitatem, accepisti dona in hominibus.

[Col. 1138A] In illo psalmo: Salvum me fac, ubi nos canimus: Operuit confusio faciem meam; illi: Operuit reverentia faciem meam; nos: Extraneus factus sum fratribus meis et peregrinus filiis matris meae; illi: Hospes filiis matris meae. In illo psalmo: Deus, judicium regi da, illi canunt: Omnes reges terrae, omnes gentes servient ei; nos: Omnes gentes servient ei. In eodem dicit B. Hieronymus: Benedictus Dominus, Deus Israel, dictus in Graeco Deus bis non haberi, cum in Hebraico et apud LXX manifestissime Domini Dei, quae nuncupatio mysterium Trinitatis, sit, id est, Benedictus Dominus Deus, Deus Israel. Illi canunt: Quia zelavi in peccatoribus; nos: Quia zelavi super iniquos. In eodem psalmo: Tenuisti manum dexteram meam, et voluntate tua deduxisti me, et cum gloria [Col. 1138B] assumpsisti me; nos vero: Et cum gloria suscepisti me.

In psalmo LXXII, cum B. Hieronymus exponeret illum versum: Respice in testamentum tuum, quia repleti sunt, ita exposuit. Quia obscurati sunt dumis iniquitatum, dumi, inquit, interpretantur spinae: hi ergo qui obscuraverunt persecutionibus suis terram tuam repleti sunt sensibus iniquitatis. Tu vero, Domine, qui per Testamentum tuum sive Vetus sive Novum, quia utrumque a te processit, etiam quod unum habetur, promisisti protegere nos, succisis nunc spinis erue nos. In illo psalmo, ubi illi canunt: Vovete et reddite Domino Deo vestro omnes, qui in circuitu ejus offertis munera; nos: Qui in circuitu ejus afferent munera. In illa offerenda illi [Col. 1138C] canunt: Terra tremuit et quievit; nos: Terra timuit et quievit.

In illo psalmo LXXVII, in illo versu, ubi multi canunt: Et meditatus nocte cum corde meo, et scopebam spiritum meum, vel scopabam; Hieronymus ita ponit: Et scrobebam spiritum meum, hoc est, inquit, fodiebam quasi agrum, ut ibi mitterem semen doctrinarum Domini. In illo versu, ubi canitur: Sacerdotes eorum in gladio ceciderunt, multi dicunt: Et viduae eorum non plorabuntur, futuro tempore; sed nos rectius dici putamus praeterito tempore: Non plorabantur, quia propheta praeteritos sermones, quasi transactos narrat, et Hebraicum huic sententiae congruit, cum dicit: Sacerdotes ejus gladio ceciderunt, et viduae ejus non sunt fletae. Ubi illi: Posuerunt [Col. 1138D] mortalia servorum tuorum; nos dicimus: Morticina servorum tuorum. Ubi illi: Qui sedes super Cherubim, appare coram Ephrem; nos: qui sedes super Cherubim, manifestare coram Ephraim. In illo introitu: Exsultate Deo adjutori nostro, ubi illi canunt: Canite initio mensis tuba; nos canimus: Buccinate in comenia [neomenia] tuba. In illo versu, ubi illi canunt: Scapulis suis; nos: In scapulis suis. Illi canunt: Perambulante in tenebris arvia; nos: Ab incursu et daemonio meridiano. Illi: Invocavit me; nos: Clamavit ad me. Ubi illi canunt: Justus ut palma florebit, sicut cedrus, quae in Libano est, multiplicabitur; nos: Justus ut palma florebit, ut cedrus Libani multiplicabitur. Illi canunt: Dominus [Col. 1139A] regnavit, decorem induit, induit Dominus fortitudinem et praecinxit se virtute; nos: Dominus regnavit, decore indutus est, indutus est Dominus fortitudine et praecinxit se.

In psalmo nonagesimo quarto, qui ita incipit: Venite, exsultemus Domino, ubi illi canunt: Quoniam non repellit Dominus plebem suam, nostra editio non habet. Ubi illi canunt: Quia in manu ejus sunt omnes fines terrae, et altitudines montium ipse conspicit; nos: Quia in manu ejus omnes fines terrae, et altitudines montium ipsius sunt. Illi: Et aridam fundaverunt manus ejus; nos: Et siccam manus ejus formaverunt. Illi: Ploremus coram Domino qui fecit nos; nos: Ploremus ante Dominum, qui fecit nos. Illi: Nos autem populus ejus, et [Col. 1139B] oves pascuae ejus; nos: Nos autem populus, et oves manus ejus. Illi: Sicut in exacerbatione; nos: Sicut in irritatione. Illi: Probaverunt et viderunt opera mea; nos: Probaverunt, et adjungimus sub obelo ÷ me, et viderunt opera mea. Illi: Quadraginta annis proximus fui generationi huic, et dixi: Semper hi errant corde; nos: Quadraginta annis offensus fui generationi illi, et dixi: Semper errant corde. Illi: Quibus juravi in ira mea, si introibunt in requiem meam; nos: Ut juravi in ira mea, si intrabunt in requiem meam.

Ubi Romani canunt: Confessio et pulchritudo in conspectu ejus, sanctitas et magnificentia; nos: Confessio et pulchritudo in conspectu ejus, sanctimonia et magnificentia. Illi: Tollite hostias et introite in [Col. 1139C] atria ejus, adorate Dominum in aula sancta ejus; nos: Tollite hostias et introite in atria ejus, adorate Dominum in atrio sancto ejus. Illi: Etenim correxit orbem, qui non commovebitur; judicabit populos in aequitate et gentes in ira sua; nos tantummodo: Judicabit populos in aequitate. Illi: Notum fecit Dominus salutare suum ante conspectum gentium; nos: In conspectu gentium revelavit justitiam suam. Illi: Viderunt omnes fines terrae salutare Dei nostri; nos: Viderunt omnes termini terrae.

In illo centesimo primo psalmo, ubi illi canunt: Percussus sum sicut fenum, et aruit cor meum, quia oblitus sum manducare panem meum, nos dicimus: Percussum est ut fenum et aruit cor meum, quia oblitus sum comedere panem meum. Illi canunt: Potum [Col. 1139D] meum cum fletu temperabam; nos: Poculum meum cum fletu miscebam. In illo versu: Hoc mare magnum et spatiosum manibus, in Graeco non habetur manibus, ex Hebraico et de editione Theodotionis in Septuaginta sub asterisco +, id est stella, additum est. Metaphorice dicitur de mare, quasi expansas manus habeat et in se cuncta suscipiat. Apud Romanos canitur: Exsurge, gloria mea; apud nos tantummodo: Exsurge psalterium; nam gloria mea nec apud Hebraeos, neque apud ullum interpretem reperitur, sed solummodo in quinquagesimo sexto psalmo invenitur.

In centesimo nono psalmo, qui ita incipit: Dixit Dominus Domino meo, primum nomen Domini, ut [Col. 1140A] B. Hieronymus dicit, in Hebraeo his litteris scribitur, quibus Dominus Pater designatur; secundum vero nomen Domini his litteris scribitur quibus solent homines dominum vocare. Unde et a Domino Patre homini, qui a Deo assumptus est, praecipitur ut sedeat. Hoc adversus Arianos diximus et adversus eos qui dicunt majorem Patrem, qui jubet ut sedeat, quam ille cui jubetur. Omnia Evangelia personant de persona hominis, et nunc non est necesse approbatio, quia omnia quaecunque vilia videntur referuntur ad carnem.

Ille psalmus qui incipit: Confitebor tibi, Domine, in toto corde meo, hic in eo superfluum est. Ubi Romani canunt: Exortum est in tenebris lumen rectis corde; nos corde non habemus. Romani: In [Col. 1140B] memoria aeterna erit justus, ab auditu malo non timebit; nos: Ab auditione mala non timebit. Quia inclinavit aurem suam mihi, et in diebus meis invocabo te, dicit B. Hieronymus in epistola sua ad quosdam: »Dicitis quod in Graeco non sit te, et bene de vestris codicibus radendum est. In ipso: Placebo Domino in regione vivorum; pro quo in Graeco legisse vos dicitis: Placebo in conspectu Domini; sed hoc superfluum est.«

In illo psalmo: Confitemini Domino, Romani canunt: Circumdantes circumdederunt me, et in nomine Domini vindicabor in eis; nos: Et in nomine Domini quia ultus sum in eos. Item in eodem illi: O Domine, salvum me fac, o Domine, bene prosperare; [Col. 1140C] nos: O Domine, salvum fac, o Domine, prosperare.

In centesimo decimo octavo psalmo, ubi Romani canunt: Quam dulcia faucibus meis eloquia tua, Domine, super mel et favum ori meo! nos: Quam dulcia faucibus meis eloquia tua super mel ori meo! Anima mea in manibus tuis semper. De hoc versu dicit B. Hieronymus ad Sunniam et Fretulam: pro quo in Graeco legisse vos dicitis: anima mea in manibus tuis semper. Sed sciendum et apud LXX et omnes alios interpretes scriptum esse: In manibus meis, et non: In manibus tuis; et omnes apud Graecos ecclesiastici interpretes istum locum sic edisserunt, et est breviter hic sensus: Quotidie periclitor et quasi in manibus meis sanguinem meum porto, [Col. 1140D] et tamen legem tuam non obliviscor. In eodem: Exitus aquarum deduxerunt oculi mei, quia non custodierunt legem tuam; pro quo in Graeco legisse vos dicitis quia non custodivit legem tuam; sed hoc superfluum, quia et in Hebraeo legitur: Rivi aquarum fluebant de oculis meis, quia non custodierunt legem tuam.

Romani canunt: Vidi non servantes pactum et tabescam; nos: Vidi praevaricantes et tabescebam. In illo versu: Domine, libera animam meam a labiis iniquis, a lingua dolosa, in Graeco legisse vos dicitis, et a lingua dolosa; et ergo superfluum est. In subsequenti psalmo, ubi illi canunt: Levavi oculos meos ad montes; nos dicimus: In montes, [Col. 1141A] Ubi illi canunt: Nisi quod Dominus, nos: Nisi quia Dominus. In illo versu: Beatus vir qui implevit desiderium suum ex ipsis; et in Graeco dicitur vir non haberi; quod manifestissime et in Graeco, et in Septuaginta continetur.

In psalmo centesimo trigesimo quarto, ubi Romani canunt: Laudate Dominum quia benignus est; nos: Laudate Dominum, quia bonus est Dominus. Ubi illi canunt: Quia judicabit Dominus populum suum et in servis suis consolabitur; nos: Deprecabitur. Qui fecit luminaria magna, dicit B. Hieronymus ad eos quos supra dicitis, quia in Graeco inveneritis magna solus; sed hoc de superiori versiculo, ubi legimus: Qui facit mirabilia magna solus. Ibi ergo legendum est, et hic quasi superfluum est [Col. 1141B] et non scribendum. In illo psalmo: Super flumina, ubi illi cantant: Dum recordaremur tui, Sion; nos dicimus: Cum recordaremur Sion. Illi canunt: Memento, Domine, filiorum Edom; nos: Memor esto. In illa offerenda: Si ambulavero, ubi illi canunt: Extendes manum, nos: Extendisti. In illo tractu: Eripe me, Domine, ubi illi cantant: A viro iniquo libera me, nos: Eripe me. Illi: Qui cogitaverunt malitias in corde; nos: Qui cogitaverunt iniquitates. Illi: Ab hominibus iniquis libera me, Domine; nos: Eripe me. Illi: Laqueos; nos: Laqueum. Illi: Et funes extenderunt in laqueum pedibus meis; nos: Et funes extenderunt in laqueum. Illi: Obumbra caput meum; nos: Obumbrasti. In illo responsorio, ubi illi canunt: Educ de carcere animam meam; nos: [Col. 1141C] Educ de custodia. Ubi illi canunt: Anxiatus est in me spiritus meus; nos: Anxiatus est super me spiritus meus.

In psalmo centesimo quadragesimo tertio, ubi Romana editio habet: Qui das salutem regibus, qui liberasti David servum tuum de gladio maligno; nostra habet: Qui das salutem regibus, qui redemit David servum suum, de gladio maligno eripe me. Nec perturbare debet lectorem subita transmutatio personae vel temporis; quia solent prophetae, Spiritu sancto edocti, transire de personis ad personas, et temporibus ad tempora, et sic divina proferre eloquia. In illo introitu, ubi illi cantant: Sancti tui, Domine, benedicent te; nos: Sancti tui benedicant tibi. In illo [Col. 1141D] gradale: Prope est Dominus omnibus invocantibus eum, ubi canitur: Laudem Domini loquetur os meum, et benedicat omnis caro nomen sanctum ejus: nos: Laudationem Domini loquetur os meum, et benedicat omnis caro nomini sancto ejus. In illo psalmo, ubi illi canunt: Lauda, anima mea, Dominum, laudabo Dominum in vita mea, psallam Deo meo, quandiu ero; nos: Psallam Deo meo, quandiu fuero. In illo centesimo quadragesimo sexto psalmo, qui ita incipit: Laudate Dominum, quoniam bonus est psalmus, inter quosdam contentio est utrum rectius dicatur: Laudate Dominum, quia bonus est, aut: Laudate Dominum, quia bonus est psalmus; sed ex Hebraeo, ubi dicitur: Laudate Dominum, quoniam bonum est canticum, animadvertere possumus quod [Col. 1142A] rectius dicatur: Quia bonus est psalmus, id est bona res psallere, ut B. Hieronymus exponit; psallere autem, inquit, non voce, sed corde. Quanti bonam vocem habent, et quoniam peccatores sunt, male psallunt. Bene psallit qui cantat in corde, qui cantat Christum in conscientia. Haec pauca de psalmis utcunque sufficiant dicta.

6. Nunc manum conabor transmittere ad Isaiam, qui, ut B. dicit Hieronymus, non tam propheta quam evangelista et apostolus est dicendus; ipse enim de se et de caeteris evangelistis testatur dicens: Quam speciosi pedes evangelizantium bona, evangelizantium pacem! et iterum de seipso: Spiritus Domini super me, propter quod unxit me, evangelizare pauperibus misit me. Et quia apostolus interpretatur missus, ad [Col. 1142B] ipsum quasi ad apostolum loquitur Deus: Quem mittam, et quis ibit ad populum istum? et ille respondit: Ecce ego, mitte me. Et quia multi non solum litterarum scientia minus perfecti, verum etiam liberalibus artibus eruditi, solent in hoc propheta multo aliter quam veritas se habeat in lectione distinguere, vel cantu verba proferre, placuit summatim loca notare, ubi minus recte sententias distinguant, vel verba aliter quam se veritas habeat promunt.

Nunc primo videamus de eo quod scriptum est: Quo mihi multitudinem victimarum vestrarum, dicit Dominus. Et cum inferendum et distinguendum sit, plenus sum, hoc est nulla re indigeo, secundum quod alibi scriptum est: Domini est terra et plenitudo ejus; [Col. 1142C] quidam vitiose huic sententiolae, plenus sum, per ablativum adjungunt: Holocausto arietum et adipe pinguium; et post inferunt accusativum: Et sanguinem vitulorum et agnorum et hircorum nolui, cum priora verba: Holocaustum arietum et adipem pinguium per accusativum sunt proferenda, sicut et hoc quod sequitur: Et sanguinem vitulorum et agnorum et hircorum nolui. Et iterum in eo loco, ubi scriptum est: Primo tempore alleviata est terra Zabulon et terra Nephtalim, et in novissimo aggravata est via maris trans Jordanem Galilaeae. Ubi quidam dictionem, quae est, gentium, subsequenti sententiae jungunt ita: Gentium populus, qui ambulabat in tenebris, cum longe aliter sit distinguendum. Denique duae sunt Galilaeae, una trans Jordanem, in qua [Col. 1142D] viginti civitates Salomon dedit Hiram regi Tyriorum in sorte tribus Nephtalim; altera juxta stagnum Genesareth in tribu Zabulon circa Tiberiadem. Ad cujus distinctionem, quae est in Judaea, dicit nunc trans Jordanem Galilaeae gentium. Deinde infert: Populus, qui ambulabat in tenebris, vidit lucem magnam. Et ubi scriptum est: Et sceptrum exactoris ejus superasti, sicut in die Madian, quidam mendose pro ablativo singulari ponunt pluralem et dicunt: Sicut in diebus Madian.

In illo introitu, quem canimus in die natalis Domini: Puer natus est nobis, et filius datus est nobis, nostra translatio secundum Hebraicam veritatem habet: Parvulus natus est nobis; filius datus est nobis: [Col. 1143A] et pro eo quod canimus: cujus imperium super humerum ejus, Hebraica veritas habet: Et factus est principatus super humerum ejus. Et pro eo quod canimus: Et vocabitur nomen ejus magni consilii angelus, in Hebraeo sex nomina habentur: Admirabilis, Consiliarius, Deus, Fortis, Pater futuri saeculi, Princeps pacis. Ubi notandum quod non, ut plerique putant, bina jungenda sunt nomina, ut legamus: Admirabilis consiliarius, et rursum: Deus fortis; sed Admirabilis legendum est separatim, et Consiliarius seorsum, et Deus separatim, deinde Fortis, postmodum jungenda sunt duo nomina: Pater futuri saeculi, Princeps pacis.

In illa lectione: Super montem excelsum ascende, quidam codices in masculino genere habent: Qui [Col. 1143B] evangelizas Sion, et qui evangelizas Hierusalem, cum juxta Hebraicum feminino genere pronuntiandum sit: Quae evangelizas Sion, et quae evangelizas Hierusalem; praecipiturque Sion et Hierusalem ut super montem excelsum, id est ad alta virtutum ascendant, et in fortitudine vocem suam exaltent, et absque timore nuntient, et dicant civitatibus Juda: Ecce Deus vester, et caetera quae sequuntur.

Illam antiphonam, quam quidam modulantur: Sancti, qui sperant in Domino, habebunt fortitudinem, assument pennas ut aquilae, volabunt et non deficient; in Hebraeo habetur: Qui autem sperant in Domino, mutabunt fortitudinem, assument pennas sicut pennas aquilae, current et non laborabunt, ambulabunt et non deficient, hoc significans, quod sancti, assumptis [Col. 1143C] alis virtutum, sicut aquilae in senectute solent mutatione pennarum reviviscere, ita isti in Dei servitio semper current et non laborent, ambulent et non deficient, sicut de eis scriptum est: Ambulabunt de virtute in virtutem: ut post hujus vitae terminum, assumpto corpore immortali, Deus deorum ab eis possit videri.

In illo responsorio: Illuminare, illuminare, Hierusalem, venit lux tua, in Hebraeo scriptum est: Surge, illuminare, quia venit lumen tuum; nomen Hierusalem in Hebraeo non habetur, ut significet ea quae scripta et promissa sunt, non solummodo ad Hierusalem et ad Judaeos pertinere, sed ad omnes generationes generaliter, quae in Christum erant [Col. 1143D] crediturae. Et infra: Filii tui de longe venient, et filiae tuae lac sugent; quidam ita distinguunt, ut dicant de lacte, et postea subjungant resurgant, putantes consequens esse ut illi dictioni de longe respondeat altera dictio de lacte. Sed B. Hieronymus alium sensum ponit ut dicat: Filiae tuae lac sugent, ut animae in Christo lactantes, in baptismate parvulorum, sicut Petrus apostolus dicit: Quasi modo geniti infantes, rationabile sine dolo lac concupiscite; velut parvuli lac, id est, doctrinam apostolorum interim sugant, donec solidum perfectae doctrinae cibum capere valeant, vel sicut aliqui codices habent: De latere surgent; aut enim legendum est: Filiae tuae lac sugent, aut filiae tuae de latere surgent. Hoc significans quod, sicut Eva mater omnium ex [Col. 1144A] costa lateris Adae formata est, ita Ecclesia ex latere Christi aedificata est, quando, juxta Evangelium Joannis, unus militum lancea aperuerat latus Christi, et statim profluxit sanguis nostrae redemptionis, et aqua baptismatis, quod ita est conjunctum, ut aqua baptizemur et sanguine redimamur.

In illo cantico Ezechiae, et in illo versu: Dixi: Non videbo Dominum; quidam codices habent: Dominum Deum, sed falso scriptum est; bis enim repeti debet Dominum Dominum, sicut B. Hieronymus dicit. Illum versum: Non aspiciam hominem ultra et habitatorem, ita dividunt et terminant, ut subsequens versus ita incipiat: Quievit generatio mea; et beatus quidem Hieronymus propter ambiguitatem verbi primum ita transtulit, sed postea correxit: [Col. 1144B] Habitatorem quietis, vera quies et vera exsultatio vita aeterna est; vita autem aeterna est contemplatio et visio Trinitatis. Quis est habitator aeternae vitae, nisi ipse Deus omnipotens et electi illius? In illo versu: Domine, vim patior, quidam codices habent: Responde pro me, sed falso scriptum est; melius est enim, ut expositores dicunt: Sponde pro me, ac si diceret: Si quid erravi, tu sponde pro me, hoc est, sis mihi fidejussor, et accipe me in fide et protectione tua; non est enim volentis, neque currentis; sed miserentis Dei est (Rom. IX, 16). Et iterum ibi: Domine, sic vivitur, quidam codices habent: Si sic vivitur; sed non est ita, sicut B. Hieronymus ait; philosophatus est rex de statu hujus vitae, ita dicendo: Domine, sic vivitur, id est, ita fragilis et caduca [Col. 1144C] est humana fragilitas.

Item in illo introitu, ubi canitur: Sitientes, venite ad aquas, et qui non habetis pretium, venite; quidam canunt: Bibite cum laetitia; sed dicendum ex juxta prophetam: Comedite; non, bibite. Sed quomodo possumus aquam comedere? nam sacra Scriptura in quibusdam locis est cibus, in quibusdam potus; ubicunque cum difficultate capitur, cibus est, ubi vero facilem habet intelligentiam, potus est. Et est sensus: O gentiles, qui sitiendo desideratis scientiam Veteris et Novi Testamenti, venite ad aquas baptismatis, vel ad dona Spiritus sancti, et qui non habetis argentum, id est eloquia Domini, de quibus dicit Psalmista: Eloquia Domini, eloquia casta, argentum igne examinatum, probatum; properate, cito [Col. 1144D] venite ad fidem meam, emite dona Spiritus sancti et aquam baptismatis, non pretio auri vel argenti aut aliquo hujusmodi, sed credendo et bene operando comedite ipsam aquam, doctrinam scilicet spiritalem, vel dona Spiritus sancti, audiendo, legendo, meditando, corde retinendo.

In illa lectione, ubi legitur: Non vocaberis ultra Derelicta, et terra tua non vocabitur amplius Desolata, in quibusdam codicibus subsequitur: Sed vocaberis Voluntas mea in aevo; sed falso; nam Hebraicae consuetudinis est ut ex rebus vocabula semper imponant, sicut Abram, qui prius dicebatur pater excelsus; iterum quando audivit per promissionem: Et in semine tuo benedicentur omnes gentes, appellatus [Col. 1145A] est Abraham, id est, pater multarum gentium, et Dominus Salvator inter caetera nomina appellatus est Emmanuel, quod interpretatur nobiscum Deus; ita nunc Ecclesia vocatur Hebraice Ephiba, quod interpretatur voluntas mea in ea; et est sensus: non vocaberis ultra Derelicta a Deo, et terra tua, id est habitatio tua, non vocabitur amplius Desolata, quia Christus habitabit in medio tui; sed vocaberis Voluntas mea in ea, id est Ecclesia Christi; et dicetur de te: Ista Ecclesia Christi, quae voluntatem Domini facit. Igitur rogemus Dominum ut voluntatem ejus facientes ipsius sanctae matris Ecclesiae et dici et esse filii possimus, ut in aeternum et in saeculum saeculi cum ipso et in ipso permanere valeamus.

7. Nunc igitur libet animo notare quosdam cantus, [Col. 1145B] qui in sancta Ecclesia absque sacrae Scripturae auctoritate videntur compositi, vel humano usu juxta libitus carnalium extraordinarie compilati, non attendentes qui talia concinebant quod Dominus praecipiendo per prophetam clamat: Psallite sapienter (Psal. XLVI, 8); et in concilio Africano constitutum est ut preces et orationes, nisi probatae fuerint, non dicantur, nec aliqua ex his omnino canantur in Ecclesia, nisi quae a prudentioribus tractata et comprobata fuerint in synodo, ne forte aliquid contra fidem vel per ignorantiam vel per studium sit compositum. Ubi breviter considerandum quod non solum ea quae studio perfidiae, sed etiam illa quae simplicitate ignorantiae contra fidei regulam fuerint composita, pari animadversione sunt repudianda. [Col. 1145C] Beatus quoque Hieronymus, cum exponeret praeceptum Apostoli, ubi ait: Implemini spiritu, loquentes vobismetipsis in psalmis, et hymnis, et canticis spiritualibus, cantantes et psallentes in cordibus vestris Domino (Ephes. V, 19); inter caetera ait: Canere igitur, et psallere, et laudare Dominum magis animo quam voce debemus. Unde sanctus pater Benedictus nobis praecipit dicens: »Sic stemus ad psallendum ut mens nostra concordet voci nostrae.« Quomodo mens nostra voci concordat, cum modulando in altum vocem levamus, aut omnino de sacra Scriptura tacemus, aut verba aut sensum in alienum intellectum mutamus, illud Virgilianum potius implentes: Dat sine mente sonum, quam illud apostolicum, [Col. 1145D] quod supra posuimus, praeceptum?

8. Et mirum in modum, dum quidam hujus mundi sapientes videri et esse volunt, per superstitiosam intelligentiam sacrae Scripturae verba suo sensui applicare conantur, et verba, quae ipsa Dei Virtus et Dei Sapientia per se protulit, vel Spiritus sanctus per ora prophetarum ac apostolorum praedixit, aliter secundum Donatum et Priscianum permutando canunt et dicunt, dum omnis philosophia mundana et saecularis scientiae doctrina originem a sacrae Scripturae auctoritate sumpserint. Quae enim est consequentia, ut Priscianus audiatur, et veritas, quae Deus est, contemnatur? Sic enim Terentius, Virgilius, Tullius, caeterique liberalium litterarum sequaces in suis scripturis hoc meruerunt, ut eorum [Col. 1146A] dicta permanerent inconvulsa, ut sunt, advortite, diunt, ipsus, optumus, maxumus, olli, multaque his similia, quanto magis coelestium verborum oracula in sua perseverare debent regula! nam quidam in Evangelio, ubi legitur: Et dico huic, vade, et vadit; et alio, veni, et venit; cupiunt emendare: Et alii, veni, et venit. Et ubi sanctum Evangelium dicit: Quia virtus de illo exiebat et sanabat omnes; illi emendant, quia virtus de illo exibat. Et ubi Zachaeus in Evangelio dicit: Si aliquem defraudavi, illi dicunt defrudavi.

Sed in illa offerenda pro defunctis, ubi canimus: Libera animas omnium fidelium defunctorum de manu inferni, et de profundo laci; aliqui cum quodam mentis cothurno canunt: de profundo lacus, minus [Col. 1146B] attendentes quod illud nomen lacus, genitivum, juxta utramque declinationem, id est secundam et quartam, solet perferre. Verum secundum idioma sacrae Scripturae saepius solet poni laci, quam lacus, praecipue ubi alta fovea et abyssus vel profundum inferni designatur. Igitur Isaias propheta, qui de se dicit: Et volavit ad me unus de Seraphim, et in manu ejus calculus, quem forcipe tulerat de altari, et tetigit os meum et dixit: Ecce tetigit hoc labia tua, et auferetur iniquitas tua, et peccatum tuum mundabitur; ipse, inquam, dixit: Verumtamen ad infernum detraheris in profundum laci; et iterum: Qui descendunt ad fundamenta laci, id est inferni. Jure igitur censemus illius auctoritatem magis sequi, cujus labia mundata sunt igne coelesti, quam magisterium alicujus [Col. 1146C] auctoris grammatici.

Et Daniel huic sensui congruit: Allatus est lapis unus, et positus est super os laci; et iterum: et non pervenerant usque ad pavimentum laci, donec arriperent eos leones, et omnia ossa eorum comminuerunt. Petimus igitur canendo ut Dominus animas suorum fidelium de profundo laci, id est inferni, liberet.

Debemus igitur sacrae Scripturae seriem firmiter tenere ac ejus tenorem in omnibus inviolabiliter observare, attendentes quod quidam sapiens admonet dicens: Prudens lector, semper cave superstitiosam intelligentiam, ut non tuo sensui attemperes Scripturas, Scripturis sensum tuum adjungas. Igitur constituendum est ut sacra Evangelii verba, patriarcharum [Col. 1146D] ac prophetarum oracula, apostolorum scripta, fide integra, devotione congrua, ut in authenticis libris reperiuntur, incommutabiliter servemus, teneamus, custodiamus, nec aliquid addentes, nec dementes, nec mutantes, si velimus illam comminationem evadere quam Spiritus sanctus juxta finem Apocalypsis videtur intentare: Si quis adposuerit ad haec, apponet Deus super illum plagas scriptas in libro isto; et si quis deminuerit de verbis libri prophetiae hujus, auferet Deus partem ejus de libro vitae, et civitate sancta, et de his quae sunt scripta in libro isto. Ergo si quis per grammaticae artis regulam ingenium suum acuere voluerit, exerceat se in scholis, utatur, si libet, Donato et Prisciano magistris, dummodo salva verae interpretationis integritate non [Col. 1147A] renuat debitum honorem divinis eloquiis conservare. Sed de his satis. Nunc videamur de caeteris.

9. Denique illud responsorium, quod primo ponitur in antiphonario: Aspiciens a longe; vel ille introitus: In excelso throno; nec non et illud responsorium, quod canitur de sancta Maria semper Virgine: Vidi speciosam sicut columbam ascendentem desuper rivos aquarum; in tota sacrae Scripturae serie, ubi scripta sint reperire non potui, nisi forte existunt qui dicant in initio nascentis Ecclesiae multos interpretes fuisse, qui sacram Scripturam de Graeco in Latinum verterent, et inde ista assumpta sint, antequam B. Hieronymus, divinae legis interpres, totum Vetus Testamentum de Hebraeo in Latinum verteret et LXX Interpretum editionem emendatam Latinis [Col. 1147B] auribus traderet. Sed probare inde aliquid non audemus unde nihil certi tenemus, quanquam ipse beatus Hieronymus in quodam sermone, quem ad Paulam et Eustochium de assumptione sanctae Dei genitricis, Mariae, semper virginis, composuit, testetur, hujus responsorii verba in Canticis canticorum haberi, ita inquiens: »De hujus nimirum ad coelos ascensione multo admirantis intuitu secretorum contemplator coelestium in Canticis sequitur: Vidi, inquit, speciosam sicut columbam ascendentem desuper rivos aquarum, etc.« Verum ubi illa verba invenerit, utrumnam ipse ea transtulerit, incertum habemus, pro certo scientes quod juxta hanc editionem, quam nos ab eo tenemus, minime invenire possumus.

[Col. 1147C] Quod canitur de sancto Michaele in illa antiphona vel alleluia: Concussum est mare et contremuit terra, ubi archangelus Michael descendebat de coelo, quo quaerendum et inveniendum sit loco penitus ignoro. Illa antiphona, quam quidam cantant in Ecclesia: Sancti estis, dicit Dominus, multiplicabo numerum vestrum, ut oretis pro populo meo in loco isto, ubi Dominus haec verba dixerit non facile invenitur. Sed, quia Deus veritas est, debuit veritatem dicere qui de eo talia praesumit proferre, non timens illud quod Dominus per prophetam comminatur, dicens: Numquidnam visionem cassam vidistis et divinationem mendacem locuti estis? et dicitis: Ait Dominus, cum ego non sim locutus (Ezech. XIII, 7).

In illo responsorio: Suscipe Verbum, virgo Maria, [Col. 1147D] in illo loco, ubi scriptum est: concipies per aurem; et in illo responsorio: Annuntiatum est per Gabrielem archangelum Mariae virgini de introitu regis, et ingressus est per splendidam regionem aurem Virginis visitare palatium uteri, et regressus est per auream portam Virginis, satis pueriliter et simpliciter, utinam non minus catholice dictum est. Si enim, ut illi asserunt, statim ut verba angeli audivit, concepit, quid faciunt morae tantarum sententiarum ab illo loco, ubi angelus dixit: Ave, Maria, gratia plena, Dominus tecum, benedicta tu in mulieribus. Quae cum audisset, turbata est in sermone ejus; Et: Ne timeas, Maria; ecce concipies in utero, et paries filium, et vocabis nomen ejus Jesum; hic erit magnus et [Col. 1148A] Filius Altissimi vocabitur, usque in illum locum, ubi sancta Maria dixit ad angelum: Quomodo fiet istud, quoniam virum non cognosco? et respondens angelus dixit ei, non de praesenti, sed de futuro praedicens: Spiritus sanctus superveniet in te, et virtus Altissimi obumbrabit tibi, ideoque et quod nascetur sanctum, vocabitur Filius Dei, usquedum Maria ita conclusit: Ecce ancilla Domini, non indicando, sed optando ait: Fiat mihi secundum verbum tuum. His verbis satis datur intelligi, quod nemo unquam scire potuit, potest, vel poterit, quomodo Filius Dei per uterum intactae virginis ad salvationem humani generis intravit, et clauso sanctae castitatis sigillo exivit. Ipsa enim juxta Ezechielis vaticinium praefigurata est illa porta jugiter serata, soli Deo pervia, cooperante [Col. 1148B] Spiritu sancto ineffabiliter Virgo Filium Dei concepit, et in unitate personae verum Deum et verum hominem Virgo peperit, et post partum Virgo permansit. Unde in illo responsorio: Suscipe Verbum, ubi nos canimus: concipies per aurem, rectius diceremus: Concipies in utero. Illud vero: Annuntiatum est per Gabrielem archangelum, jure a sapientibus videtur esse reprobatum, sicut et illud, quod in ipsa sancta Nativitatis nocte canitur: Descendit de coelis missus ab arce Patris, introivit per aurem Virginis in regionem nostram merito refutatur, et pro eo multis Galliarum Ecclesiis, quod subter scribendo subjecimus, taliter modulatur: Descendit de coelis Deus verus a Patre genitus, introivit in uterum Virginis, nobis ut appareret visibilis, indutus carne humana [Col. 1148C] protoparentis Adae, et exivit per clausam portam Deus et homo, lux et vita, Conditor mundi. V\. Tanquam sponsus.

Illud quoque responsorium, quod in ipsa sacratissima nocte canitur, ita incipiens: Sancta et immaculata virginitas, quibus te laudibus referam, nescio; quia quem coeli capere non poterant, tuo gremio contulisti, quam juste queat reprehendi, facile potest adverti; ait enim ad virginitatem quasi ad quamdam feminam: Sancta et immaculata virginitas; cum virginitas non sit femina, sed quaedam virtus, a nomine, quod est virgo, sic denominata; et finito responsorio apostropham ad ipsam facit, cum dicit: Benedicta tu in mulieribus, et benedictus fructus ventris tui; cum rectius et magis catholice idem [Col. 1148D] responsorium taliter modularetur: Sancta et immaculata virgo Maria, quibus te laudibus referam, nescio, quia quem coeli capere non poterant, tuo gremio contulisti. V\. Benedicta tu in mulieribus, et benedictus fructus ventris tui.

Illa antiphona, quae in vigilia ejusdem Dominicae nativitatis canitur: Dum ortus fuerit sol de coelo, videbitis Regem regum; in quibusdam codicibus habetur scriptum: procedentem a Patre tanquam sponsum de thalamo suo, quamvis id, a Patre, a modernis sit abrasum; non enim Deus, Dei Filius, a Deo Patre tanquam sponsus de thalamo suo processit, sed in Virgine matre humanam naturam sibi associavit, et sic de Virginis utero tanquam sponsus [Col. 1149A] processit de thalamo suo; ideo rectius canitur: Videbitis Regem regum procedentem a Matre tanquam sponsum de thalamo suo.

10. Nunc, licet praepostero ordine, illas antiphonas convenit conspicere, quae ad invitandum Dominum ab littera O incipiunt, et sic per ordinem ejusdem litterae vadunt. Nam sicut sancitum est a sanctis Patribus, ille peroptabilis Domini adventus trium hebdomadarum numero ante adventum Domini est constitutus, quae per singulos dies variis antiphonarum cantilenis sunt praescriptae et praeordinatae. Sed et tria officia per singulas trium hebdomadarum Dominicas sunt constituta, et quia idem terminus adventus Domini a quinta Kal. Decembris usque in Nonas ejusdem mensis solet extendi, ex his diebus, [Col. 1149B] quae de quarta hebdomada supercrescunt, unus aut duo dies vel tres, vel aliquando integra hebdomada, placuit antiphonarii ordinatori per singulas noctes in illa quarta hebdomada, cum supercrescere solet, matutinales laudes componere et ad vespertinales laudes ad invitandum Deum antiphonas ordinare, incipiens a Dominica, et perveniens usque ad sextam feriam. Prima antiphona sic incipit: O Sapientia, quae ex ore Altissimi prodisti, concluditur: Veni ad docendum nos viam prudentiae; secunda, O Adonai; tertia, O Radix Jesse; quarta, O clavis David; quinta, O Oriens, splendor lucis aeternae; sexta, O Rex gentium; septima, O Emmanuel, quae omnes per illud verbum veni in fine clauduntur. Quas ideo notare curavi, ut aperte daretur intelligi illas solas esse, [Col. 1149C] quae regulariter ac recte compositae videntur ad adventum Dominicum invitandum pertinere. Illae vero, quae ad harum similitudinem modulantur, utrum sensu et verbis conveniant, qui voluerint videant et intelligant.

In illa antiphona, quae canitur in octava Domini: Mirabile mysterium declaratur hodie, scriptum invenimus: innovantur naturae; et mirari nequeo quae illae sint naturae quae dicuntur innovatae. Nam Deus ex substantia Patris ante saecula genitus, homo ex substantia matris in saeculo natus apparuit inter homines verus Deus et verus homo, subsistens in duabus naturis, id est divina et humana, et in una persona. Unde sic legimus in quadam synodo in civitate Spalensi [Hispalensi] habita: »Si quis igitur in [Col. 1149D] Domino nostro Jesu Christo aut duas naturas, aut unam noluerit credere ac praedicare personam, vel si quis noluerit confiteri eumdem Deum atque hominem, id est Verbum incarnatum de Maria virgine, pro nostra salute veraciter natum, tantum a catholica fide reprehenditur ac demonstratur extraneus, ut sacramento redemptionis humanae resistat ingratus.« Apparet igitur quod divina natura existat invisibilis, impassibilis, immutabilis, nec mutari, nec reparari, nec innovari potuit; humanam vero naturam verus Deus Dei Filius in unitate personae sine divisione aut commistione assumpsit, et nos in ligno crucis redemit, reparavit, innovavit; ac per hoc innovatio ad solam naturam hominis [Col. 1150A] pertinet, ideoque rectius dici poterat: Innovatur natura; velut quibusdam placet: Innovator naturae Deus homo factus est.

Illud responsorium: In columbae specie Spiritus sanctus visus est, Paterna vox audita est: Hic est Filius meus dilectus, in quo mihi bene complacui, ubi finitur et terminatur, et quidam adjiciunt: Ipsum audite; quae vox non in baptismate est audita, sed in monte, ubi transfiguratus Dominus, a Patre est prolata, et ideo huic responsorio non est copulanda.

11. Nunc igitur necessarium videtur aliquid tractandum de solemnitate, quae Septuagesima praetitulatur, quae ad vesperam incipit et contra morem ecclesiasticum ad matutinas desinit. Igitur quaecunque [Col. 1150B] festivitates solemniter ad celebrandum sunt constitutae, a priori vespera solent inchoari, et per nocturnas et matutinas horas per regulares totius diei cursus conveniunt, et sic ad secundam vesperam pertingunt. Haec sola vero, ut supra dictum est, ad vesperam incipit, et vix ad matutinas horas pervenit. Hinc conjicitur quod aliqui dulcedine canorae laudis attacti hunc terminum posuerint alleluia modulationi. Unde hujus nocturni officii auctor a quibusdam reprehenditur, eo quod sine sacrae Scripturae testimonio ad ipsum alleluia quasi quamdam personam alloquendo talem musicae cantilenae narrationem studuerit contexere. Sed nos ea, quae ex authenticis Scripturis aliquo modo sumpta cognovimus, reticere nolumus. Nam in libro Judicum legimus [Col. 1150C] quod quidam generum suum proficisci cupientem ita sit allocutus: Considera quod dies ad occasum declivior sit et propinquet ad vesperam, mane apud me etiam hodie, et duc laetum diem, et cras proficisceris, ut vadas in domum tuam. Ex occasione hujus sententiae exorsus est sic ad alleluia dicere: Mane apud nos hodie et caetera quae sequuntur. In libro Sapientiae legimus: O quam pulchra est casta generatio cum claritate! immortalis est enim memoria illius, quoniam et apud Deum nota est et apud homines. Cum praesens est, imitantur illam et desiderant eam, cum se eduxerit, et in perpetuum coronata triumphat. Et in eodem libro: Delectatio bona in operibus manuum illius, honestas sine defectione. Et Tobiam legimus ad uxorem de filio suo dixisse: [Col. 1150D] Credo enim quoniam angelus Dei bonus comitetur ei, et bene disponat omnia, quae circa ipsum geruntur, ita ut cum gaudio revertatur ad nos. Illud responsorium: Multiplicentur a Domino anni tui, de parabolis Salomonis ex occasione hujus sermonis scriptum esse credimus: Audi, fili mi, et suscipe verba mea, ut multiplicentur tibi anni vitae; viam sapientiae demonstrabo tibi, ducam te per semitas aequitatis. Item illud responsorium, quod canimus: Alleluia; nomen bonum melius est quam divitiae multae, similiter in parabolis Salomonis invenimus. Caetera vero, exceptis his quae de psalmis composita sunt, ex quibus Scripturae locis possint inveniri nondum reperi. Igitur rectius mihi videretur ut ipsius alleluia cantus [Col. 1151A] in sexta feria ad vesperam inciperetur, et per diem Sabbatum celebraretur, et in vespera cum Alleluia cantu in Domini laude finiretur. Hoc enim, secundum quod sentio, ex me profero, non praejudicans aliorum prudentiae, quos in laude Dei studiosos cognosco existere. Quod quidam illa responsoria, quae post resurrectionem Domini in ordine sunt posita, quae ita incipiunt: Si oblitus fuero tui, in hac Dominica nocte, quae Septuagesima praetitulatur, volunt ponere, videtur mihi ratione carere, quia, si auctor Antiphonarii imprimis voluisset ea tum decantari, ibi utique ea scriberet et non post Pascha poneret.

In illa lectione de Ecclesiastico libro assumpta, quae ita incipit: In omnibus requiem quaesivi, quidam [Col. 1151B] versus in quibusdam codicibus sic habetur: Sicut cinnamomum et balsamum aromatizans; in quibusdam vero: Sicut cinnamomum et aspaltum aromatizans odorem dedi.

Illud responsorium: Salus nostra, quod canitur in Quadragesima, quidam ita concludunt: Ut securi serviamus tibi; sed rectius canitur, ut in Genesi habetur: Respiciat super nos misericordia tua, ut securi serviamus Regi.

12. Igitur nunc placet stylum vertere ad ea responsa, cum quibus versus sui minime concordant, sed sensu et verbis multum discrepant. Illi responsorio: Ave, Maria, gratia plena, illum versum aptant: tollite portas, principes, vestras, et elevamini, portae aeternales; cum illae portae, et illi principes, et illae aeternales [Col. 1151C] portae quae elevari jubentur, magis ad alias personas pertineant quam sanctae Mariae semper virgini conveniant: et quia Angelus ad Mariam ait: Ave, Maria, gratia plena, illa in versu interrogando respondit: V\ Quomodo fiet istud, quoniam virum non cognosco? et respondens Angelus dixit ei: Spiritus sanctus.

    R\. Ecce Dominus veniet. V\. Ecce Dominus cum virtute veniet, et regnum in manu ejus et potestas et imperium. Super omnes.
    R\. Hierusalem, plantabis vineam. V\. Exsulta, filia Sion, jubila, Hierusalem. Surge, Sion.
    R\. Bethleem, civitas Dei summi. V\. Loquetur pacem gentibus, et dominabitur a mari usque ad mare. Et pax erit.
    R\. Suscipe Verbum, virgo Maria. V\. Paries quidem [Col. 1151D] filium et virginitatis detrimentum non patieris; efficieris gravida et eris semper virgo intacta. Ut benedicta.
    R\. Aegypte, noli flere. V\. Ecce veniet Dominus exercituum, Deus tuus in potestate magna. Liberare.
    R\. Descendet Dominus sicut pluvia. V\. Et adorabunt eum omnes reges, omnes gentes servient ei. Orietur.
    R\. Ecce radix Jesse. V\. Dabit ei Dominus sedem David patris ejus. Et erit.
    R\. Docebit nos Dominus vias suas. V\. Venite ascendamus ad montem Domini et ad domum Dei Jacob. Quia.
    [Col. 1152A] R\. Canite tuba. V\. Annuntiate in finibus terrae, et in insulis, quae procul sunt, dicite: Ecce Deus.
    R\. Virgo Israel, revertere. V\. In charitate perpetua dilexi te, ideo attraxi te miserans. In salvationem.
    R\. Juravi, dicit Dominus. V\. Juxta est salus mea, ut veniat, et justitia mea, ut reveletur. Et testamentum.
    R\. Clama in fortitudine. V\. Super montem excelsum ascende tu, qui evangelizas Sion, exalta in fortitudine vocem tuam. Ecce Deus.
    R\. Orietur stella ex Jacob. V\. Et adorabunt eum omnes reges, omnes gentes servient ei. Et erit omnis.
    [Col. 1152B] R\. Egredietur Dominus. V\. Et elevabitur super omnes colles, et fluent ad eum omnes gentes. Et stabunt.
    R\. Praecursor pro nobis ingreditur. V\. Ipse est rex justitiae, cujus generatio non habet finem. Pontifex.
    R\. Videbunt gentes. V\. Et eris corona gloriae in manu Domini, et diadema regni in manu Dei tui. Et vocabitur.
    R\. Radix Jesse. V\. Super ipsum continebunt reges os suum, ipsum gentes deprecabuntur. Et erit.
    R\. Congratulamini mihi. V\. Beatam me dicent omnes generationes. Quia.
    R\. Continet in gremio. V\. Maternis vehitur, qui matrem vexerat, ulnis, angelici proceres quem stipant [Col. 1152C] agmine fido. Per quos.
    R\. Patefactae sunt. V\. Mortem enim, quam Salvator dignatus est pro omnibus pati, hanc ille primus reddidit Salvatori. Et ideo.
    R\. Qui vicerit, faciam illum. V\. Vincenti dabo edere de ligno vitae, quod est in paradiso Dei mei. Et.
    R\. Magi veniunt. V\. Vidimus stellam ejus in Oriente. Et venimus.
    R\. Omnipotens, adorande. V\. Te confiteor labiis, te corde, te totis visceribus concupisco. Quia.
    R\. Agathes laetissima. V\. Nobilissimis orta natalibus ab ignobili gaudens trahebatur ad carcerem. Et quasi.
    [Col. 1152D] R\. Alleluia, dum praesens. V\. In amicitia illius delectatio bona, quoniam immortalis est memoria illius.
    R\. Erit mihi. V\. Si reversus fuero prospere ad domum patris mei. Decimas.
    R\. Audi, Israel. V\. Observa igitur, et audi vocem meam, et inimicus ero inimicis tuis. Et.
    R\. Opprobrium factus. V\. Locuti sunt adversum me lingua dolosa, et sermonibus odii circumdederunt me.
    R\. O Juda. V\. Corpore tantum cum coenantibus recumbebas et mentem invidiae furore armabas. Et pacis.
    R\. Surgens Jesus. V\. Una ergo Sabbatorum, cum fores essent clausae, ubi erant discipuli congregati, [Col. 1153A] venit Jesus, stetit Jesus in medio, et dixit eis: Pax.
    R\. Isti sunt Agni. V\. In conspectu Agni amicti sunt stolis albis, et palmae in manibus eorum. Modo.
    R\. De ore prudentis. V\. Sapientia requiescit in corde ejus, et prudentia in sermone ejus. Favus.
    R\. Locutus est. V\. Et sustulit me in spiritu in montem magnum et altum. Et vidi.
    R\. Haec est Hierusalem. V\. Portae ejus non claudentur per diem; nox enim non erit in ea. Q.
    R\. Non conturbetur. V\. Ego rogabo Patrem, et alium Paracletum dabit vobis. Et.
    R\. Priusquam te. V\. Posui verba mea in ore tuo. Et ante.
    R\. Praecursor Domini. V\. Hic est enim propheta [Col. 1153B] et plusquam propheta, sicut Salvator ait. Non.
    R\. Puer meus, V\. Liberabo te de manu pessimorum, et eruam te de manu fortium.
    R\. O Hippolyte, si credis. V\. Si dictis, inquit, facta compensas, faciam quod hortaris, cui beatus Laurentius dixit. Et.
    R\. Hic est vir. V\. Strinxerunt corporis membra posita in craticula, subjicientibus prunas insultat levita Christi. Q.
    R\. In conspectu gentium. V\. Cantate Domino canticum novum, bene psallite ei in jubilatione. A.
    R\. O beatum virum. V\. Oculis ac manibus in coelum semper intentus, invictum ab oratione spiritum non relaxabat. Q.
    [Col. 1153C] R\. O beata Caecilia. V\. Beata es virgo et gloriosa, et benedictus sermo oris tui. Quae.
    R\. Virgo gloriosa. V\. Cilicio Caecilia membra domabat, Deum gemitibus exorabat. Et.
    R\. Cilicio Caecilia. V\. Non diebus neque usque divinis. Tiburtium.
    R\. Beata Caecilia. V\. Sicut enim amor Dei fratrem tuum mihi conjugem fecit, ita te mihi cognatum. Q.
    R\. Caecilia me misit. V\. Inveniens Valerianus pauperes dixit: Ostendite mihi sanctum Urbanum.
    R\. Dilexit Andream. V\. Elegit eum Dominus et honestum fecit illum. Quem.
    R\. Exaudisti, Domine. V\. Domine, qui custodis pactum [Col. 1153D] et misericordiam servis tuis, qui ambulant coram te in tote corde suo. Ben.
    R\. Domine, si conversus. V\. Si peccaverit in te populus tuus et conversus egerit poenitentiam, veniens oraverit in loco isto. Lib.
    R\. Initium sapientiae. V\. Dilectio illius custodia legum est, quia omnis sapientia timor Domini. Lauda.
    R\. Peto, Domine. V\. Omnia judicia tua justa sunt, et omnes viae tuae misericordia et veritas. N.
    R\. Tempus est. V\. Benedicite Deum, coeli, et coram omnibus viventibus confitemini ei. Et.
    R\. Domine, rex omnipotens. V\. Exaudi, Domine, orationem [Col. 1154A] meam, et converte luctum nostrum in gaudium.
    R\. Spem in alium. V\. Domine, Deus coeli et terrae, respice ad humilitatem nostram. Q.
    R\. Tua est potentia. V\. Creator omnium Deus, terribilis et fortis, justus et misericors.
    R\. Tu, Domine universorum. V\. Tu, Domine, cui humilium et mansuetorum placuit deprecatio. Con.
    R\. Disrumpam vincula. V\. Revertar ad Hierusalem in misericordia, domus mea aedificabitur in ea. E.
    R\. Muro tuo inexp. V\. Erue nos in mirabilibus tuis et da gloriam nomini tuo. Libera.
    R\. Civitatem istam. V\. Avertatur furor tuus, Domine, a populo tuo et a civitate sancta tua. Exaudi.
    [Col. 1154B] R\. Qui coelorum contines. V\. Non enim in justificationibus nostris prosternimus preces ante faciem tuam, sed in miserationibus tuis multis. Exaudi.


13. Inter haec sciendum quia, etsi quidam versus cum suis responsoriis conveniunt, ex nimia tamen assiduitate, qua saepius ponuntur, quodammodo vilescunt, et fastidium ingerunt, sicut sunt: Deus a Libano veniet; a solis ortu; qui regis Israel, multique hujuscemodi. Unde et nos non solum eos versus, quos in emendatioribus Antiphonariis invenire potuimus, emendationis causa posuimus, verum etiam alios pro superioribus noviter conditos adnotare curavimus. Ille versus, qui ad illud responsorium pertinet, quod in sudore vultus tui canitur, qui ita orditur V\.: Pro eo quod obedisti voci uxoris tuae, [Col. 1154C] quidam cantant plusquam me; cum rectius dicatur plusquam meae, id est magis deberes meae voci obedire quam voci uxoris tuae. Ille versus: Cumque abiisset Ruben ad puteum et non invenisset eum, a quibusdam modulatur: Scissisque vestibus; sed que conjunctio ibi superflua est, et magis regulariter dicitur: Scissis vestibus pergens ad fratres, ait.

Restat adhuc unum responsorium, quod mihi videtur non praetereundum, quod taliter incipit: Dum deambularet Dominus in paradiso; cui versus supponitur: Domine, audivi auditum tuum et timui. Et adjungitur quod in Habacuc propheta habetur: Consideravi opera tua et expavi, cum rectius illa dictio subsequeretur, quae in Genesi legitur: Domine, audivi auditum tuum et timui eo quod nudus essem, [Col. 1154D] et abscondi me. Nec praetereundum quod Deus perditum hominem ad auram post meridie quaesivit ac nudum reperit. In meridie solet sol ferventior esse, et postmodum in auram declinare. Primus homo a fervore Solis justitiae defecit, quando in amore Conditoris non stetit; ad auram post meridiem declinavit, quando in perfidiae culpam ruit. Sed nos divino amore ferventes, semper veste nuptiali induti incedentes, coelestem Sponsum quaeramus in meridie, dicentes cum sponsa: Indica mihi quem diligit anima mea. Ubi pascas, ubi cubes in meridie, quatenus in fervore geminae dilectionis manentes, semper cum Christo laetemur ovantes.





[Col. 1155]
DE CONSONA TONORUM DIVERSITATE.
Ex ms. San Gallensi coaevo.

BERNO gratia Dei, et si non merito, tamen officio [Col. 1155A] abba, dilectissimis in Christo filiis PURCHARDO et KERUNGO, una cum caeteris in Dominicarum scholarum gymnasio Augiae vacantibus, de virtute in virtutem diatim proficere, ut Deum deorum in Sion valeant conspicere.

Vestri precum instantia nuper admonitus, ut quosdam versiculos super consona tonorum diversitate compositos vestrae sagacitatis industriae ad discendum contraderem, non statim hac de causa ad id faciendum animum appuli, quia ridiculo me non defuturum apud posteros credidi, si, inter sapientiae thesauros abundantes ac divinarum humanarumque litterarum larga copia instar torrentis affluentes, ego, totius eloquentiae expers, quiddam mutire praesumerem, [Col. 1155B] illamque sententiam mihi posse objici non immerito expavi:

In silvam ne ligna feras, et in mare pisces.

Sed rursum illam Domini sententiam considerans, quae ait: Qui petit a te, da ei, et volenti a te mutuari ne avertaris, etsi non ut petentibus, saltem ut mutuum sibi praestari volentibus, penitus denegare nequaquam sum ausus, non parum foenoris me sperans acquisiturum, si, pro verbosa vel undecunque acquisita compositiunculae garrulitate, docta domesticae eloquentiae vestrae merear participari sobrietate.

Igitur octo tonis manifestum est musicam consistere, per quos musicae modulationis consonantiae, quas nunc interim brevitatis studio praeterimus, [Col. 1155C] amica quadam suae conjunctionis affinitate sibi invicem videntur concordare. Quorum apud nos nomina, a primo usque octavum, ex ordinis sui auctoritate sumpsere primordia. Ex quibus quatuor, id est primus, tertius, quintus, septimus Graeco eloquio authentici vocantur, eo quod caeteris, videlicet secundo, quarto, sexto, octavo quasi quadam magisterii auctoritate praeesse videantur; authenticum namque auctorem sive magistrum sonat. Unde sicut superiores authentici vocantur, ita inferiores plagae, quasi partes ex latere superiorum procedentes, dicuntur.

Qua ratione contigit ut, qui communi Latinorum locutione dicitur primus ab hujus artis magisterio imbutis nominetur authenticus protus, quasi primus [Col. 1155D] auctoralis; secundus plagis protus, vel plaga, id est, pars proti; tertius authenticus deuterus, eo quod secundae sit auctoritatis; quartus plagis vel plaga deuteri; quintus authenticus tritus, nihilominus ex ternario et auctoritate nomen sortitus; cui sextus secundum supradictam rationem subjicitur. Septimus authenticus tetrardus ab ordine et ipse ita vocatus; tetra namque quatuor dicuntur. Deinde sequitur [Col. 1156A] octavus, qui septimo subditur; unde et plagis tetrardus vel plaga tetrardi vocatur.

Denique non immerito primus, tertius, quintus, septimus authentici vel principales dicuntur, cum eorum sonus sit altior, ascensus superior. Nam, sictut unusquisque eorum a suo finali incipiens, novenarium limitem licenter ascendendo contingit, descendendo in sibi vicinum, aliquando usque ad tertium sonum pervenit, ita inferiores in quintum usque ascendunt, in quartum vero sonum descendunt. Unde et hi inferiores, scilicet secundus, quartus, sextus, octavus, a superioribus, velut discipuli a magistris, ex toto non recedunt, sed quodam vicino sonorum tenore adjuncti, quamdam sui discipulatus formam ad superiores praetendunt, dum et ascensus eorum, [Col. 1156B] ut supra praenotavimus, fit brevior et descensus inferior.

Omissis igitur singulorum tonorum differentiis, quae pro diversa doctorum consuetudine aliquibus in notulis parum quid discordare videntur, singulis tantum versiculis principalem sui sonitus tenorem tam in antiphonis quam in responsoriis exempli causa adjunximus. Insuper et alios ejusdem regulae versus ad introitus et communiones pertinentes, cum suis tamen differentiis, quia pauciores sunt et certiores, nihilomninus superaddere curavimus. Quod si charitatem vestram differentias sive diffinitiones antiphonarum delectat vestro more subnectere, sat placere nobis scitote. Caeterum obedientiam vestram omnino contestor, quatenus haec eo [Col. 1156C] charitatis affectu quo a me sunt composita suscipiatis, meique utpote boni filii sui patris memoriam in Christo habeatis. Valete.



PRIMUM QUAERITE REGNUM DEI.

Gloria. Saeculorum Amen. Ecce nomen Domini. Angelus Domini. Antequam convenirent. Gloria Patri, et Filio, et Spiritui sancto. Beata es, Maria.



SECUNDUM AUTEM SIMILE EST HUIC.

Gloria. Saeculorum. Amen. Juste et pie vivamus. Archangele. Assumpsit Jesus. Gloria Patri, et Filio, et Spiritui sancto, Veni, electa.



TERTIA DIES EST, QUOD HAEC FACTA SUNT.

Gloria. Saeculorum. Amen. Domine, probasti me. Domine, spes Sanctorum. Claudus quidam. Gloria Patri, et Filio, et Spiritui sancto. Hodie nata est.



QUARTA VIGILIA VENIT AD EOS.
[Col. 1156D]

Gloria. Saeculorum. Amen. Credo videre. Ite nuntiate. Sanctis, qui in terra sunt. Gloria Patri, et Filio, et Spiritui sancto. Quae est ista?



QUINQUE PRUDENTES INTRAVERUNT AD NUPTIAS.

Gloria. Saeculorum. Amen. Allel. quem quaeris. Ecce jam veniet. Adhuc multa habeo. Coeli aperti sunt. Gloria Patri, et Filio, et Spiritui sancto. Obsecro, Domine.



SEXTA HORA SEDIT SUPER PUTEUM.
[Col. 1157A]

Gloria. Saeculorum. Amen. Aedificavit Moyses. Alias oves. Benedictus Dominus. Gloria Patri, et Filio, et Spiritui sancto. Beata es.



SEPTEM SUNT SPIRITUS ANTE THRONUM DEI.

Gloria. Saeculorum. Amen. Hierusalem respice. Sapientia aedificavit sibi domum. Hoc jam tertio. Gloria Patri, et Filio, et Spiritui sancto. Gloriosae Virginis.



OCTO SUNT BEATITUDINES.

Gloria. Saeculorum. Amen. Angeli eorum. Justorum animae. Amen, amen dico vobis. Malos male perdet. Adorna thalamum. Deus adjuvat. Beatus vir qui suffert. Si ignes adhib. Gloria Patri, et Filio, et Spiritui sancto. Beatam me dicent.


[Col. 1157B] Gloria Patri. Saeculorum. Amen.

Primo pro culmine tuae quaerere justitiae, Domine, veri summi quoque lumen fac nos; petimus ut in coelo semper tibi jubilemus. Amen.

Rorate, coeli. Suscepimus. Gaudeamus. Saeculorum. Amen. Gaudete in Domino. Etenim sederunt. Statuit ei Dominus. Amen. Dominus dabit. Ecce virgo. Viderunt omnes. Gloria Patri, etc.


Gloria. Saeculorum. Amen.

Secundumque legis verbum mutua, quo dilectionem Dei et proximi, Christe, mandasti colere, quae per haec geminae observantiae praecepta reddamus. Amen.

Veni et ostende. Vultum tuum. Ecce advenit. Amen. Hierusalem. Exiit sermo. Dominus Jesus. Gloria Patri, [Col. 1157C] etc.


Gloria. Saeculorum. Amen.

Tertia te die, Christe, resurgere, mundo ferre lumen credimus. O alma, fac nos et tuum semper laudare nomen, et in patriae te aeternae regione cernentes sedere. Amen.

Ego autem. Confessio et pulchritudo. Repleatur. Amen. Beatus servus. Christus resurgens. Gustate. Gloria Patri, etc.


Gloria. Saeculorum. Amen.

Quarta te noctis Christe vigilia discipulis dare [Col. 1158A] coeleste solamen nos humiles fatentes, te canentes, laudantes, tuaeque nomen potentiae nos quaternae tuae evangelicae vocis da cognoscere munimen.

Prope esto. Sacerdotes tui. Omnis terra. Saeculorum. Amen. Resurrexi. Misericordia. In voluntate. Amen. Exsulta. Vidimus. Feci judicium. Gloria Patri.


Gloria. Saeculorum. Amen.

Quinque tu, Domine, in coelum virgines, te recipere, dignatus es plebis tuae verbis revelare, signis et ostendere. Sensus ecce nostros in te precamur, Domine, te disponere. Loquebar. Circumdederunt me, Laetare, Hierusalem. Domine, in tua. Amen. Domine refugium. Verba mea. Ecce Deus. Amen. Servite Domino. Justus Dominus. Signa eos. Gloria Patri, etc.


[Col. 1158B] Gloria. Saeculorum. Amen.

Sexta tuae, Christe, praesentiae corporalis hora resplendet, fontem Ecclesiae vitam tribue salientem aquae vivae, fervore quoque plenae gratiae hanc semper accende.

Hodie scietis. In medio. Quasi modo geniti. Amen. Diffusa est gratia. In splendoribus. Pascha nostrum. Gloria Patri, etc.


Gloria, Saeculorum. Amen.

Septemplicem te nunc quoque nobis adesse deposcimus, alme Paraclete, nostrae mentes ut tuae gratiae semper exuberent perfecto munere; quaeque nocent exstingue, et cuncta, quae proficiunt, accende semper amoris igne:

Puer natus est. Venite, benedicti. Viri Galilaei. [Col. 1158C] Amen. Dicite pusillanimis. Tolle puerum. Factus est repente. Glor. Patri, etc.


Gloria. Saeculorum. Amen.

Octo, pie Christe, lucide, beatitudines evangelicae gratiae plebi tuae praebe benignus, et clemens sempiterna requie refove sine fine credentes in te.

Ad te levavi, Domine, ne longe. Spiritus Domini. Amen. Laetabitur justus. Invocavit me. Probasti, Domine. Amen. Video coelos. Responsum. Hoc corpus. Gloria Patri, etc.




[Col. 1157]
BERNONIS ABBATIS AUGIAE DIVITIS EPISTOLAE.
(Apud RP. Bernardum Pezium, Cod. diplom.-hist.-epist., Thesauri Anecd. tom. V, p. III, p. 201.)



EPISTOLA PRIMA. AD VO. ABBATEM. Ab illo nunquam divelli vellet.
[Col. 1157D]

Domino Vo. summa veneratione colendo, ac splendido [Col. 1158D] abbatum speculo, BERNO sancti Benedicti discipulorum clientulus, quidquid patri filius, domino servus.

Suavissimo virtutum tuarum odore, Pater beatissime, [Col. 1159A] semel aspiratus, nunquam, si posset fieri, jucundissima harum assiduitate vellem privari. Hinc mihi dies noctesque tali aestuanti desiderio nulla res refrigerio esse poterit alia, nisi sola optatissimi vultus tui praesentia. Quam quia nunc coram nequeo, saltem praesentium litterarum officio interim saluto, interque charitatis vulnera (vulnerata, inquit Sponsa, charitate ego sum) hujuscemodi voce utor cum Psalmista: Quis dabit mihi pennas sicut columbae, et volabo et requiescam? Quo nisi sub umbra culminis tui? ubi si cum passeribus, id est, veris Christi pauperibus, nunc nidificando requiescerem, me quandoque ex eorum numero futurum esse non desperarem de quibus Isaias loquitur dicens: Sancti qui sperant in Domino mutabunt fortitudinem, [Col. 1159B] assument pennas ut aquilae, volabunt et non deficient. De quorum collegio tu, qui es dulce decus nostrum omniumque diadema monachorum indubitanter existens, jam spretis mundi hujus desideriis, cum his de quibus dictum est: Ibunt de virtute in virtutem, fortitudinem mutasti jam velut aquila reviviscendo, sumptis virtutum pennis ad alta volasti, nec in infirmitate corporea deficiens, sed potius cum Apostolo proficiens et dicens: Quando infirmor, tunc fortior sum. Et quia illius divinae promissionis compos existere meruisti, quae dicit: Sustollam te super altitudinem terrae, me, quaeso, ad te sic exclamantem exaudi: Trahe me post te, quatenus in odore unguentorum tuorum me currente, illa haereditate tecum merear participari, quam Dominus dignatus [Col. 1159C] est tibi polliceri: Et dabo tibi, inquit, haereditatem Jacob patris tui.



EPISTOLA II. AD GERONEM SEU JERONEM ARCHIEPISCOPUM MAGDEBURBENSEM. Gratulatur ei pacem imperii, commendatque monasterii sui res, ac regulas episcopatum sancte administrandi exponit.

Domino apostolicae dignitatis apice sublimato G. Parthenopolitano archiepiscopo, B. Dei Matris ac Virginis servus, intimae devotionis cultum, perfectaeque fidei integritate refertum.

Gloriam laudis Deo angeli merito cecinerunt in excelsis, quando nuper hominibus bonae voluntatis, per vestrae sollicitudinis curam ipso auctore Deo [Col. 1159D] tantum pacis effulsit in terris. Siquidem hujus salutiferae pacis donum cum universis spe ad superna tendentibus votis omnibus sit adoptandum, specialius tamen Christi sacerdotibus, non modo inquirendum, verum juxta Psalmistae vocem prae omnibus est persequendum: Inquire, inquit, pacem, et persequere eam. Cujus rei non immemor Apostolus ait: Pacem et sanctimoniam sequimini, sine qua nemo videbit Deum. Sed et mediator Dei et hominum homo Christus Jesus, peracta carnis dispensatione ad Patrem reversus, hanc discipulis suis commendavit attentius, quatenus dulcissimo hujusmodi pignore velut ultimo vale divinitus consolati, in coelesti Jerusalem, quae interpretatur visio pacis, ipsius [Col. 1160A] quandoque perfrui mererentur visione Redemptoris.

In hujus itaque pacis studio dum animum vestrum tum populorum fama, cum ipsa rerum experientia, intentum esse cognovimus, immensas largitori omnium gratias referimus, qui de virtutum vestrarum profectu tanto uberius gratulamur, quanto per verae charitatis effectum menti vestrae arctius amando colligamur. Unde per has beatitudinem vestram litteras nimium salutantes, sollicite curavimus admonere, quatenus bonum pacis, quod exterius in mundo necessario agitis, circa domesticos quoque fidei ob quietem servorum et ancillarum Dei interius exercere non negligatis, quo per ipsorum merita intercessionum quandoque pervenire valeatis ad regna polorum.

[Col. 1160B] Sed haec interim omittentes intimamus quae nobis adjaceant incommoditates. Nam noveritis multis aemulorum insidiis nos patere, qui omnino quietis nostrae studio invident, ita ut omni artis ingenio elaborent, si quo modo pias ac religiosas regiae majestatis aures sinistris rumoribus de nobis nostrisque mentiendo possint inficere, et quiddam de rebus ad nostrum usum pertinentibus quoquo modo intercipere, ut vobis ex parte constat manifestum esse; et, quod gravius imis viscerum suspiriis est ingemiscendum, hi praecipue in hac parte videntur notabiles, qui sub habitu venerationis specietenus praetendunt formam sanctitatis. Quia, si veraciter eorum interiora morum probitate exterioribus concordarent, nequaquam adhuc per vitium saeculo fidem [Col. 1160C] servarent. Verum cujuscunque sint ordinis vel conditionis, callidae ac inimicae eorum tergiversationi providentiae vestrae clypeum humiliter petimus opponi, ne quidem arte maligna nostra apud Dominum nostrum possit laedi innocentia.

Caeterum in hujus schedulae calce nostrum parumper, quaesumus, animadvertite commonitorium, etsi minus eloquentiae melle sapidum. Nimio enim vestri amoris igne succensi, dulce habemus vestram diutius clementiam affari, utpote cujus jucundissimae memoriae suavitas ex primo cognitionis nostrae tempore a tabula cordis nostri nullo oblivionis stylo potuit aboleri. Congratulamur nempe sic temporali vestrae gloriae, ut potius optemus vos modis omnibus aptari beatitudini perpetuae. Quod tunc digne de [Col. 1160D] vobis fieri potest, si dignitatis vestrae officium diligenter attenditis; si qualem episcopum oporteat esse apostolica lectione, vigili meditatione perquiritis; si in mundo, qui in maligno positus est, corporis estis necessitate, in coelestibus autem conversamini mentis contemplatione, ut possitis illud Apostoli proclamare: Nostra autem conversatio in coelis est.

Oportet etiam ut talentum Regiae familiaritatis in miseria et afflictione positis pie ac misericorditer per intercessionis auxilium subveniendo, Domino, a quo illud percepistis, reportetis cum lucro. Et hanc observationis regulam omni nisu implere contendite, ut, dum in activi laboris studio diem consumitis, in usum quietae contemplationis per orationis [Col. 1161A] instantiam nocte resumatis. Itemque, redeunte mane diluculo, priusquam quidpiam operis incipiatis, lectioni divinae operam detis, quatenus his, lectionis videlicet in mane, orationis in vespere, vicissim studiis exercitati, ea quae in medio actualium operum negotia versantur, in die puriori, mentis oculo, Christo auspice, valeatis discernere.

At quia non est in homine via ejus, sed a Domino diriguntur gressus ejus, ipse assidua prece ad cor signandum, et ad gressus operum dirigendum est invitandus, qui in Canticis. Canticorum sponsae suae, sanctae videlicet animae, hortando dignatus est dicere: Pone me ut signaculum super cor tuum, ut signaculum super brachium tuum, ut videlicet per cordis cogitationem intus sit charitas de corde puro [Col. 1161B] et conscientia bona et fide non ficta, et foris eadem cordis devotio monstretur in proximorum condescensione per bonam operationem, ut ex bonis operibus vos considerantes glorificent Patrem vestrum in coelis.

Hujusmodi, pastor amantissime, signaculis intus cordis cogitationes ac deforis brachiorum vestrorum opera jugiter signate, quatenus corde et corpore, velut vas electionis mundatum atque signatum, illud Zorobabelis ad vos a Domino dirigatur promissum: Assumam te, serve meus, et ponam te quasi signaculum, quia elegi te, dicit Dominus.

Verum quoniam a bono pacis coepit exordium nostrae narrationis, libet in ejusdem commemoratione finem sermoni imponere. Igitur si nomini [Col. 1161C] vestro Jero, Salem jungatur dictio, visionem pacis indicare videtur absque dubio, una duntaxat O littera ob certam futurae coronae significationem in medio pro U posita, ut ex hoc liquido colligatur quia, si sanctitas vestra in hac convalle lacrymarum pro pace et unitate catholicae matris Ecclesiae sollicite insudaverit, sicut nunc pacis participatur vocabulo, ita ejusdem quandoque visione perfruatur in praemio.



EPISTOLA III. AD HEINRICUM II IMPERATOREM. Celebrat ejus virtutes, gratiasque ei pro collata sibi Augiae praefectura agit, ac laeta omnia precatur.

Domino suo, Christianae religionis propagatori orthodoxo, HEINRICO imperatori augusto, nec non [Col. 1161D] terrarum marisque domino, honorifice a Deo sublimato atque coronato, BERN., suorum meritis extremus, humillimae devotionis obsequia cum orationum instantia.

Jure immenso cordis jubilo grates rerum omnium persolvimus Domino, qui, in modum excelsae pyramidis, vestrae dignitatis magnificentiam universis superexcellere fecit regnis. Quae non immerito hujus pulcherrimi schematis decori comparari posse creditur, cum gloriae vestrae fama super cunctos ubique gentium dominantes ita excelsi verticis sublimitatem extollendo emineat, ut in sui admirationem cunctorum aspectus alliciat. In vestrae etenim mentis arcem omnigenerarum virtutum idea conscendens [Col. 1162A] se velut speculum inspiciendi omnibus praebet, in qua fides patriarcharum fulget, spes prophetarum splendet, charitas apostolorum supereminens pollet, ac per hoc Deo auxiliante cum David fortiter vindicatis regna, et cum Salomone pacifice gubernatis imperia. Quod si, adhuc in praesentis saeculi salo fluctuantes, varios bellorum eventus sustinetis, et juxta illud Jacob patriarchae videantur vos exasperare et jurgari, invideantque habentes jacula, venient autem dies in quibus, juxta eumdem patriarcham, sedebit in forti, id est in Deo, arcus vester, et dissoluta erunt vincula brachiorum et manuum illorum per manus potentes Jacob. Quia quamvis per orbis terrarum spatia jam nunc triumphi vestri ubique praedicetur victoria, attamen perfectae pacis [Col. 1162B] dono uberius habebitis perfrui, quando subjugatis sanctae Ecclesiae inimicis cum populo Dei audire potestis: Dominus pugnabit pro vobis, vos tacebitis. Et illa Joseph benedictio ad vos dirigetur, qua dicitur: Deus patris tui erit adjutor tuus, et Omnipotens benedicet tibi. Tunc etiam, juxta vaticinium Isaiae, quiescere faciet Dominus superbiam infidelium, et arrogantium fortium humiliabit, et pascentur primogeniti pauperum, et pauperes fiducialiter agent. Quin et ille Rex de quo Salomon ait: Qui sedet in solio judicii, et dissipat omne malum intuitu suo, consequenter supernae miserationis respectu vos intuebitur, atque, tranquilla temporum quiete concessa, coronare dignabitur justitiae corona.

[Col. 1162C] Inter haec ego quoque humilis vestri clientulus, non immemor beneficiorum quibus me, licet immeritum, de paupertatis stercore voluistis erigere, et cum principibus populi, Deo auctore, in quadam dignitatis sede collocare, cum omni grege mihi credito totam spem meam diu noctuque in precibus ad Deum fundo, quatenus praesentis vitae prosperitas arrideat ad votum, futurae beatitudinis felicitas vobis cedat in praemium.

De pacifico imperii statu, de vario procinctus eventu, et, quod his omnibus majus est, de corporis animaeque vestrae salute, per praesentium litterarum portitorem nos certificate, quatenus omnium bonorum largitori gratiarum actiones referamus laeti. Augustalis imperii vestri sublimitas per multa annorum [Col. 1162D] curricula hic bene regnando proficiat, ut post in paradisi amoenitate operum suorum fructum dulciter carpat. Vale.



EPISTOLA IV. AD H. ABBATEM S. SALVATORIS. Profecturus illi valedicit, suorumque ei fratrum necessitates commendat.

Abbati H., germanae charitatis affectu dulcissime conjuncto, B. dimidium animae suae, seipsum in omni fide.

Quia ab ipsis pene infantiae vagitibus chara amicitiae soliditate in unum quoddam concrevimus, consequitur ut decus hoc sociale sit inter nos inenodabile. Sic enim cor unum et animam unam in Christo habere valebimus, si, juxta Apostolum, [Col. 1163A] alter alterius onera portamus. Ergo longioris viae, ut bene nosti, iter arrepturus, agere coepi qualiter nec tu remaneres a me insalutatus, nec ego abirem a te indonatus. Quapropter accipe has litterulas, vice amici directas, quae et salutationis ex me officium expleant, et mihi in tantae necessitatis articulo constituto succurrere te commonitum reddant: non quo nunc demum beneficium jungat quos jam olim beneficentia copulaverat, sed, juxta illud Apostoli, ex aequalitate vestra abundantia nostram suppleat inopiam, ut et nostra abundantia vestrae (quando attamen? etsi ita loquimur; divites enim estis) inopiae sit supplementum. Alioquin, ut Tullius ait, nimis exigue est et exiliter ad calculos vocare amicitiam, ut par sit ratio acceptorum et [Col. 1163B] datorum; ditior, inquiens, mihi et affluentior videtur esse vera amicitia, nec observare restricte ne plus reddat quam acceperit. Neque enim verendum est ne quid excidat, aut ne quid in terram defluat, aut ne plus aequo quidem in amicitia jam congeratur. Hujus igitur memor dicti, in omni amicitiae thesauro nihil reperiens, quod mihi quidem pretiosius videtur, meipsum tibi trado in omnibus: quo munere (non) ambigo te potissimum frui velle, ut et ego pari modo te fruar in Domino. Unde inter sacra missarum solemnia orationumque libamina, ut ego tui, tu, rogo, sis memor mei, omnique gregi sancti Salvatoris tibi credito, congruae salutationis verbo ex me praemisso, quo charitatis affectu poteris, me nostrosque omnes commendare curabis. [Col. 1163C] Vale.



EPISTOLA V AD AUGIENSES. Statuit quid a suis pro defuncti Heinrici monachi anima amplius persolvendum sit.

BERNO, Dei Matris servus, Augiensium fratrum collegio veram dilectionem in Christo.

Qualis erga me in praecordiorum vestrorum secretis affectus maneat, litterarum vestrarum textus satis intimavit. Qui licet, mellita, ut sic dictum sit, dulcedine totus redundans, de vestra prosperitate, Deoque digna conversatione multum nos laetificaverit, non parum moestitiae cordi ingessit, quando lamentabilem fratris nostri Heinrici obitum ad memoriam revocavit, quem non tam mortuum lugemus, [Col. 1163D] utpote quem mortalem sciebamus, quam tam subito, heu! nobis ablatum dolemus. Verum quia nunc magis, ut cujusdam utar verbis, tempus est medelae quam querelae, abstergantur lacrymis genae, abscedat luctus, fugiat dolor et gemitus, sit nobis et illi in communi consolatio Christi.

Pro ejus vero animae absolutione, quanquam solitum ac humanae sorti debitum non dubitemus vos jam explevisse officium, aliquid tamen necessario putavimus adjiciendum, omnino aequum judicantes ut is qui, juxta vestrae professionis testimonium, in exteriori actione pro communi omnium nostrum utilitate hic, quoad vixit, cum Martha bene ministraverat, interveniente orationis vestrae suffragio, [Col. 1164A] nunc cum Maria optimam partem habere valeat in Christo. Vobis itaque in unum congregatis et meo spiritu, fraterne rogamus ut continuos triginta dies computetis, ex quibus nullus intermitatur quin salutaris hostia pro ejusdem fratris anima immoletur, cum totidem psalteriis et vigiliis, ita ut in prima die pascantur pauperes C, in tertia CC, in septima CCC, in tricesima CCCC, ut hujus millenariae perfectionis summa ibi fiat remissio plena, ubi melior est dies una in atriis Domini super millia. Vobis vero fratribus nostris, nec non et clericis per cellas nostras constitutis, in supradictis quatuor diebus congruam et convenientem pro charitatis officio refectionem parari censemus. Hujus dispositionis ordinatorem ac provisorem dominum Tietbaldum esse volumus, [Col. 1164B] cui etiam fratrem Alawicum una cum his qui foris sunt ministerialibus adjutorem deputamus. Val.



EPISTOLA VI. AD BURCHARDUM ABBATEM. Illi obitum Henrici monachi Augiensis nuntiat.

Unice dilecto abbati BURCHARDO, B., cuculligerorum meritis extremus, indiscretae fidei pignus.

Licet apostolica auctoritate de charorum in Christo dormientium (obitu) prohibeamur contristari, pietatis tamen affectus ad dolorem excitat pectus. Sed congruus in utrisque modus est habendus, quatenus de illata mortis conditione sic pietas cogat flere, ut de futura beatae immortalitatis gloria spes conducat ad gaudere. Quod nunc de charissimi fratris nostri Heinrici corporis depositione necessario nobis agendum [Col. 1164C] esse credimus, quandoquidem lacrymis eum ad nos revocare ulterius non possumus, cum utique, si hoc prodesset, solae Domini imprimis pro sui clementia lacrymae sufficere possent. Pro quo etiam omnis pene cohors palatina gemit trahitque suspiria. Quapropter tergantur lacrymae, preces pro ejus requie ad Deum fundantur assiduae. Non sit consolatio abscondita ab oculis nostris; quia ipse qui mortis venas siccavit, et infernum iter fratris dividentem confregit, illum, ut speramus, de medio mortalium ideo eripuit ut morte vitam meliorem commutaret. Ideoque pereunte tristitia succedat laetitia, maxime cum, Salomone teste, melior sit dies mortis die nativitatis: quia nimirum cum peccator moritur; peccare jam desistit justus vero in memoria [Col. 1164D] aeterna erit, et ab auditione mala non timebit

Hunc igitur, mi praecordialis amor, omnigena te prece deprecor ut, quia nostri amoris mediastinum non tam perdidimus quam ante nos ad Creatorem praemisimus, amodo in germanae charitatis vinculo ligemur arctius; ut non jam duo, sed unum semper vivamus in Christo. Vale.



EPISTOLA VII. AD H. EPISCOPUM. Queritur ejus sibi copiam in loco et die constituto fuisse subtractam, rogatque ut se amari patiatur.

Praelucido magnorum speculo H. antistiti venerando, B. ac si indignum Dei Matris ac Virginis mancipium, sincerae devotionis obsequium.

[Col. 1165A] Si veterum illa sententia constabit, amicorum (omnia) esse communia, nihilominus omnia et ipsius amicitiae jura, quae qui amittit, jure amici nomen perdit, quandoquidem illius animum non custodit, qui, ut usitato cujusdam utar verbo, est ei alter ego. Non enim, ut tuus ait Tullius, debet amicitiarum, sicut aliarum rerum esse satietas. Tuus, non vester, ideo dixi, quia, salva interim seorsum reverentia, non ut nunc episcopum, sed ut quondam amicum te statui alloquendum. Cujus vocabuli officiique pariter, ut mihi videre videor, oblitus, novos quosdam moliris modos: cum, juxta praedicti familiaris tui sententiam, veterrima quaeque, ut ea vina quae vetustatem ferunt, esse debent suavissima; verumque, secundum ipsius testimonium, illud sit quod dicitur, multos modios salis [Col. 1165B] simul edendos esse, ut amicitiae munus expletum sit.

Nos vero quamvis multum temporis in amicitiae vetustate jam explevimus, nondum tamen vel unius sextarii, ne dicam modii, summam in hujusmodi vetustatis consuetudine consumpsimus. Et tu, velut jam tam honestae virtutis munere officiose inter nos expleto, ita te subito ab affabilitate subtrahis, ut nec salutari a me patiaris? Ergo postquam nuper, te abeunte, praelibatis osculis valefacientes ab invicem discessimus, sponsionis tuae verba, quibus te in revertendo me potissimum expetiturum promittebas, velut dulcissimum pignus in arca cordis servabam, die noctuque ad optatissimum reditus tui nuntium suspensus manebam, cum ecce subito cum voto gratulationis legationem suscipio, quae mihi injunxit tibi [Col. 1165C] occurrere die constituto. Sed, quo fato nescio, spe frustratus maneo. Ego pessulum ostii mei in corde tibi dilecto aperui; at tu declinaveras atque transieras, mihique insalutato pro vestigiis amoris reliqueras stimulos doloris, cum ego versa vice per glacies et aquas, amoris tui igne succensus, ad te transire essem paratus; ut in me studio et officio benevolentiae impleretur quod dicitur: Aquae multae non potuerunt exstinguere charitatem, nec flumina obruent illam.

Quapropter gratae vicissitudinis munus amico repende, teque mihi ad salutandum, colloquendum amplexandumque totum citius contrade, ut qui, sola inter nos benevolentia interveniente, coepimus gratis amare, arctius in Christi charitate valeamus amodo [Col. 1165D] cor unum et animam unam habere. Alioquin attende quod tu ipse testatus es Tullium dixisse: Charitate enim, inquit, benevolentiaque sublata omnis est vitae sublata jucunditas. Vale.



EPISTOLA VIII. AD A. EPISCOPUM. Monet ne in deligendo Henrici imperatoris successore praeceps sit, sed omnia communicato cum aliis consilio agat.

Domno antitisti glorioso A. B. Dei Matris ac Virginis servus, debiti famulatus et orationis munus.

Licet ob primi parentis culpam assidue charorum mortem cogamur deflere, convenit tamen in illo consolari, qui est primogenitus mortuorum et princeps [Col. 1166A] regum errae. Unde de (morte) charissimi servatoris nostri regis et imperatoris H. tandem quantulumcunque velut consolati, has etiam consolatorias litteras vestrae direximus sanctitati, sollicite admonentes tam ejus digne memoriam semper habere, quam etiam de regni vestri statu non negligere. Quod tunc recte facitis, si minus praecipites in consiliis vestris festinatis. Decet vos, ut sapientes, regni vestri exspectare consortes, quatenus nunc iterum unius regis cara jungat societas, regat auctoritas, gloriosos reddat civilitas, quos hactenus nulla Alpium potuit separare asperitas, nec publica aut privata causarum sequestrare. Sciatis enim publicum conventum omnium nostrum prid. Non. Sept. esse juxta Rhenum, in loco qui dicitur Kambe, [Col. 1166B] ubi, si quid utilitatis Domino adjuvante regno nostro fuerit pertractatum, vobis quoque erit proficuum. Nam omnia nostra, vestra: ut, versa vice, omnia vestra, nostra.

Te, inclyta Italia, soror salutat Francia, suadens unitatis foedera, quoad libare mutua valeatis oscula, ut Deus pacis et consolationis velociter conterat Satanam sub pedibus vestris. Sic enim inter vos sociale bonum firmiter constabit, si illud antiquum vestrum idem velle ac nolle nullo modo titubabit. Hanc amicitiae legem natura velut quoddam solidarium, ex quo Caroli coeperunt, Ottones in Heinrico desierunt, vobis prae omnibus contradit munus, ut quasi unus animus esset in vobis pluribus.

Quapropter agite consulte, jus amicitiae servate, [Col. 1166C] magni consilii angelum exspectate, quia scriptum est: Omnia fac cum consilio, et post factum non poenitebis. Haec habui pauca quae commemorarem benivole; vos autem suscipite amice. Leonem vestrum, imo et nostrum, fortissimum fide, et Heinricum, virum antiqua virtute, ex nostro officio salutate. Propterea tibi, A., seorsum gratias referimus, quia nostra, ac si propria, [te] tueri cognovimus.



EPISTOLA IX. AD H. EPISCOPUM. Petit ab eo reliquias S. Ursi Martyris, cujus corpus transferendum esse inaudierat.

Domno H. antistitum flori, omnigenarumque virtutum decori, B. Dei Matris ac Virginis servus, omneque fraternum Augensis coenobii collegium, [Col. 1166D] summum et indeficiens bonum.

Si quid inter coelestis aulae milites distare potest, hi nimirum praestare videntur qui per ascensum purpureum ad illud aureum nostri pacifici regis pervenire meruerunt reclinatorium. Hic apostolorum limina teruntur, hinc martyrum suffragia postulantur, populi conveniunt, vota vovent et solvunt ut per vitulos labiorum gratum Deo offerant sacrificium. Et quia illius ferculi media, unde ad superius dictum reclinatorium ascenditur, charitate sunt constrata, merito quisquis ad illud verum esse fidelium tendit, per alium sperare debet quod ipse consequi non valet. Testatur hoc apostolica auctoritas, quae sic praecipiendo dicit: Alter alterius onera [Col. 1167A] portate, et sic adimplebitis legem Christi; et Jacobus: Orate pro invicem, ut salvemini.

Si hujusmodi salvatio per hos quorum adhuc corpus corrumpitur et aggravat animam, potest promereri, multo magis Deo auctore ab his salvari (nos) sperandum, quorum animae jam cum Christo in coelesti exsultant gloria, ubi in justorum habitaculis resonat vox exsultationis et salutis. Hujus rei gratia ad te, reverendissime Patrum, credimus has litteras destinare, per quas indubitanter speremus charitatis dona posse impetrare. Respersit namque nos odor dulcis famae qua comperimus vos sancti ac ter quaterque beati martyris Ursi, videlicet patroni vestri, (corpus) velle transferre, quod omnino nobis gaudio sciatis fore. Quapropter te, qui, fidei [Col. 1167B] merito sedisque episcopalis privilegio, tam praeclari officii minister praecipuus digne existis, primum venerantes, deinde cunctos qui piae religionis studio ad id ipsum conveniunt, humillimo cordis affectu salutantes, devoti rogamus et supplices quatenus, pro munere benedictionis, mereamur per vos donari tanti patroni reliquiis.

Hujus voti si Deo auspice compotes fuerimus, diem etiam passionis, vel si qua ejusdem gesta martyris penes vos habentur, nobis transmitti modis omnibus adoptamus, quatenus nunc apud memoriam beati martyris velut in agro Dominico simul orationum semina jaciamus lacrymantes, ut, per ejus intercessionem, in fine bonorum operum manipulos ad coelestem aream reportare mereamur ovantes. Vale.



EPISTOLA X. AD CUONONEM. Ab illo ejusdem sancti martyris Ursi reliquias expetit.
[Col. 1167C]

Virtutum viro, ideoque Cuononis nomine digno, B. sanctae Mariae semper virginis mancipium, una cum congregatione sibi credita, fraternae charitatis munia.

Quia te quatuor quaternarum virtutum generibus reipsa quadratum esse comperimus, petitionis nostrae affectum tibi pandere non ambigimus. Est nobis in proximo locus, divino cultui aptandus, quem aliquo raro sacrarum reliquiarum ornatu dotare cupientes, has tibi litterulas per fratrem nostrum P. transmisimus, suppliciter deprecantes uti ex benigno charitatis tuae munere aliquam portionem ex sacratissimo [Col. 1167D] corpore beati Ursi martyris Christi ac patroni vestri nobis liceat contingere, ut simul habeamus unde in commune in Domino semper gaudeamus.

Nos vero pro hujusmodi recompensatione promittimus tibi indiscretae fidei pignus interim inviolabile, donec ipsum Dominum recipias in praemium, si nunc pro ejus amore nostro satisfacere curabis desiderio.



EPISTOLA XI. AD FRIDERICUM. Cur Cassianus collator a tam multis reprehendatur, etc.

Suus suo, BERN. FRIDERICO, ut verae pacis diviti, cum misericordia et veritate semper osculanti bonum quo non praestantius.

[Col. 1168A] Ignis ille perpetuus, de quo legislatori a Domino praecipitur ut nunquam de altari deficiat, in ara cordis tui jugiter flagrat, ex quo thymiama devotae orationis suave adoletur. Cujus ego, inter caeteros amicitiae tuae viros, odore attractus, etiam si volo, immemor tui esse nequeo, praesertim cum tui verba sapientis, juxta illud Salomonis, sint apud me quasi clavi in altum defixi, quorum ego vel memoria ipse recreor. Igitur dum praesenti anno Coloniae convenissemus, ibique dulcis quaedam de sacra Scriptura inter nos habita esset collatio, subito quaestionem intulisti, cur Cassianus, qui de institutione monachorum multa composuit utilia, idem reperiatur qui praecipue ejusdem reprehensor esse videatur [apogr. reprehensores esse videantur]. Ades ergo, animadvertens [Col. 1168B] quae dico.

Cassiodorus, ex senatore monachus, vir in divinis et humanis litteris eruditus, cum psalmi sexagesimi noni primum versum, qui sic incipit: Deus in adjutorium meum intende, exposuisset, adjunxit: »Sed, non sequendus in omnibus generaliter, hunc locum facundissimus Cassianus, in decima collatione plurima de ejusdem versus hujus utilitate edisserens, tanto honore concelebrat, ut, quidquid monachi assumpserint sine hujus versiculi trina iteratione non inchoent.« Item in alio opere ad monasterii sui fratres (De instit. divin. lit. c. 29.): »Cassianum, inquit, presbyterum, qui conscripsit de institutione fidelium monachorum, sedulo legite, libenter audite, qui inter initia ipsa sancti propositi octo principalia [Col. 1168C] vitia dicit esse fugienda.« Et paulo post: »Qui tamen de libero arbitrio a beato Prospero jure culpatus est. Unde monemus ut, in talibus rebus excedentem, sub cautela legere debeatis. Cujus dicta Victor Martyritanus [Cod. Mataritanus] Afer episcopus, ita Domino juvante, purgavit, et quae minus erant addidit, ut ei rerum istarum palma merito conferatur.«

Qui a tribus reprehenditur, quorum testimoniis errasse convincitur, dum Cassiodorus dicit eumdem non in omnibus sequendum, et beatum Prosperum jure de libero arbitrio eum culpasse affirmat, et Victorem episcopum ejus dicta purgasse collaudat. Et quantum a quibus vel unde reprehenderetur, hoc est: de libero arbitrio jam aliquatenus audisti. [Col. 1168D] Nunc ubi locorum in scripturis suis haereticus ille error lateat, charitas vestra diligenter advertat.

In libro ipsius, qui praetitulatur De protectione Dei, introducit idem Cassianus quemdam Chaeremonem nomine, de gratia et libero arbitrio disputantem, cujus per omnia se probasse ac suscepisse ostendit sententiam. Ubi ab eo loco, in quo dicit: Adest igitur nobis inseparabiliter semper divina protectio, usque ad ejusdem pene collationis finem, a veritatis linea exorbitare videtur, dum alterno quodam sensu ex sacra Scriptura adversa sibi quaedam colligit, ex quibus, generali omnium fidelium divisione habita, affirmare contendit quod alii sint quos Deus per gratiam salvet, alii quos natura per liberum [Col. 1169A] arbitrium justificet. Unde de Deo infert: »Qui cum in nobis ortum quemdam bonae voluntatis inspexerit, illuminat eam confestim atque confortat, et incitat ad salutem, incrementum tribuens ei, quam vel ipse plantavit, vel nostro conatu viderit evenisse, etc.«

Si vero objicis nil jam reprehensionis in illo reperiri posse, eo quod supra diximus, auctore episcopo eumdem emendatum fuisse Cassiodoro teste, noveris illum emendatum penes nos minime haberi; sicut nec ipse Cassiodorus tunc temporis habuit quando haec scripsit. Unde et dicit: »Quem, librum videlicet, inter alios de Africae partibus cito nobis credimus esse dirigendum. Sed vos, inquit, charissimi fratres, Deo juvante eas partes legite quas [Col. 1169B] salubriter cognoscitur ille laudasse,« nisi forte tu illum habeas, in quo, inter odoriferas suavium sententiarum rosas, spinas errorum inveniri non metuas; nec illud Virgilianum ibi putes auribus admittendum:

. . . fugite, o pueri, latet anguis in herba.

Verum ne fastidium lectori videamur ingerere, si omnia hujusmodi falsitatis dogmata in hac epistolari brevitate volumus detegere, praecipue cum contra easdem haereticae pravitatis ineptias Dei gratiam impugnare nitentes liber exstet catholicus a beato saepe jam dicto Prospero editus, libet pauca de multis ejusdem gratiae divinae defensoris verba ponere, ut clareat ex adverso quis horum merito ferat palmam ex hoc certaminis campo.

[Col. 1169C] Postquam enim doctor praedictus in catholica acie constitutus, inimicum gratiae Dei sacrae Scripturae armatura expugnavit, murumque infidelitatis fidei ariete contrivit, ante finem libri sic ait: »Necessarium nunc sane aestimo, ante conclusionem voluminis, ea quae ostendimus non congruere catholicae veritati breviter conjunctimque digerere, ut quae interjectis responsionibus nostris possunt recordationem legentis effugere, fidelius simul decursa recolantur.«

A. Prima ergo diffinitione dictum est (PROSPER), »non solum actuum, verum etiam cogitationum bonarum ex Deo esse principium, qui nobis et initia sanctae voluntatis inspirat, et virtutem atque operationem [Col. 1169D] eorum quae recte cupimus tribuit peragendi. Omne enim datum optimum et omne donum perfectum desursum est, descendens a Patre luminum; qui et incipit quae bona sunt, et exsequitur et consummat in nobis.« Quod et nos valde amplectimur catholicumque esse profitemur.

B. Secunda diffinitione dictum est: (CASSIAN.) »Adest igitur inseparabiliter nobis divina protectio, tantaque est erga creaturam pietas Creatoris, ut non solum comitetur eam, sed etiam praecedat jugiter providentia. Quam expertus Propheta confitetur, dicens: Deus meus, misericordia ejus praeveniet me. Qui, cum in nobis ortum quemdam bonae voluntatis inspexerit, illuminat eam atque confortat, et incitat [Col. 1170A] ad salutem, incrementum tribuens ei, quam vel ipse plantavit, vel nostro conatu viderit emersisse.« (PROSP.) Jam hic a praemissa diffinitione descenditur, et quod totum gratiae fuerat datum, ex parte nunc libero arbitrio deputatur.

C. Tertia diffinitione dictum est (CASSIAN.): »Nisi quod in his omnibus et gratia Dei et libertas declaratur arbitrii, quia etiam interdum suis motibus homo ad virtutum possit extendi appetitus, semper vero a Domino indigeat adjuvari. Nec enim cum voluerit quis, sanitate perfruitur, aut de aegritudinis morbo per arbitrii sui desiderium liberatur.« Quasi medicus noster non etiam hoc donet morbidis ut veram desiderent sanitatem.

A. Quarta diffinitione dictum est: »Ut autem [Col. 1170B] evidentius clareat, etiam per naturae bonum, quod beneficio Creatoris indultum est, nonnunquam bonarum voluntatum prodire principia, quae tamen, nisi a Domino dirigantur, ad consummationem virtutum pervenire non possunt, Apostolus testatus est dicens: Velle adjacet mihi, perficere autem bonum non possum.« Quasi Apostolus ex naturali affectu, et non ex gratiae bono, bonam habeat voluntatem, qui profitetur ex Deo sibi esse sufficientiam cogitandi.

Quinta diffinitione dictum est: »Et ita sunt haec quodammodo indiscrete permista atque confusa, ut quid ex quo pendeat inter multos magna quaestione volvatur, id est, utrum, quia initium bonae voluntatis praebuerimus, misereatur nostri Deus; an, quia [Col. 1170C] Deus miseretur, consequamur bonae voluntatis initium. Multi enim haec singula credentes ac justo amplius asserentes variis sibique contrariis sunt erroribus involuti. Si enim dixerimus nostrum esse bonae principium voluntatis, quid fuit in persecutore Paulo, quid in publicano Matthaeo, quorum unus cruore ac suppliciis innocentum, alius violentiis ac rapinis publicis incubans attrahitur ad salutem? Sin vero pro gratia Dei semper inspirari bonae voluntatis principia dixerimus, quid de Zachaei fide, quid de illius pietate in cruce latronis dicemus, qui, desiderio suo vim quamdam regnis coelestibus inferentes, specialia vocationis monita praevenerunt?« (PROSP.) In errore esse dicitur et is qui ex gratia nasci [Col. 1170D] bonam voluntatem, et is qui dicit gratiam ex bona pendere voluntate; et tamen utraque sententia suscipienda decernitur, dum unius in Paulo et Matthaeo, alterius in Zachaeo et latrone forma praefigitur.

Sexta diffinitione dictum est: (CASSIAN.) »Haec ergo duo, id est gratia vel liberum arbitrium, sibi quidem invicem videntur adversa; sed utraque concordant et utramque nos pariter debere suscipere pietatis ratione colligimus, ne, unum horum homini subtrahentes, ecclesiasticae fidei regulam excessisse videamur.« (PROSP.) Quasi ita utrumque recipiendum sit ut in aliis hominibus voluntas gratiam, in aliis gratia praeveniat voluntatem; et non ita ut in omnibus voluntas gratiam subsequatur: quoniam, [Col. 1171A] secundum ipsos, si aufertur liberum arbitrium, cum gratia praevenitur, aufertur gratia, cum libero arbitrio praevenitur.

Septima diffinitione dictum est (CASSIAN.): »Concepit ergo Adam post praevaricationem, quam non habuerat, scientiam mali; boni vero scientiam, quam acceperat, non amisit:« (PROSP.) Cum utrumque sit falsum, quia et a quanto malo Adam cavere deberet, Deo monente praedidicit, et in quanto bono esset constitutus, dum diabolo credidit, oblitus est. Sicut autem pessima scientia mali est malum esse, ita pessima ignorantia boni est bonum non esse.

Octava diffinitione dictum est (CASSIAN.): »Unde cavendum nobis est ne ita ad Deum omnia sanctorum merita referamus, ut nil, nisi quod malum est, [Col. 1171B] humanae naturae ascribamus.« (PROSP.) Quasi natura ante gratiam non sit in damnatione, non sit in caecitate, non sit in vulnere, aut non gratis justificati sint, quorum inde sunt merita, unde justitia.

Nona diffinitione dictum est (CASSIAN.): »Dubitari ergo non potest inesse omni animae naturaliter virtutum semina, beneficio Creatoris inserta. Sed, nisi haec opitulatione Dei fuerint excitata, ad incrementum perfectionis non poterunt pervenire.« (PROSP.) Quasi de spiritualibus bonis nihil Adam praevaricando perdiderit, et virtus non, ut habeatur, danda, sed, ut facilius perfectionem apprehendat, hortanda sit.

Decima diffinitione dictum est (CASSIAN.): »Quod etiam in Job, probatissimo athleta suo, cum eum [Col. 1171C] diabolus expetisset ad singulare certamen, divinam legimus providisse justitiam. Si enim contra inimicum non sua virtute, sed Dei solius fuisset gratia protegente congressus, et, absque ulla virtute patientiae suae, divina tantum opitulatione suffultus, multiplices illas ac tota inimici crudelitate quaesitas tentationum moles et exitia pertulisset, quomodo non illam calumniosam diabolus, quam prius emiserat, vocem adversus eum justius iterasset: Nunquid Job gratis colit Deum? Nonne tu vallasti eum et universam substantiam ejus per circuitum? Sed aufer manum tuam, id est, sine eum mecum suis viribus decertare, nisi in faciem tuam benedixerit tibi. Sed cum nullam hujuscemodi querimoniam calumniosus hostis post conflictum audeat iterare, non Dei, sed illius se victum viribus [Col. 1171D] confitetur. Licet enim gratia Dei non in totum illi defuisse credenda sit, tantam tentatori tentandi tribuit potestatem, quantam et illum resistendi noverat habere virtutem.« (PROSP.) Si Deus scivit tantummodo quod Job posset, non etiam donavit ut posset; testis patientiae ejus, non auxiliator fuit. Et in quo erit necessarium gratiae adjutorium, si humanis solis viribus tanta illa est patrata victoria?

Undecima diffinitione dictum est de centurionis fide (CASSIAN.): »Miratur eum Dominus atque cum laudat, cunctisque illis qui ex Israelis populo crediderant praefert, dicens: Amen dico vobis, non inveni tantam fidem in Israel. Nullius enim laudis ac meriti [Col. 1172A] esset, si id in eo Dominus quod ipse donaverat praetulisset.« (PROSP.) Impius sensus, qui putat beatiorem esse hominem, cui Deus nil dederit, quam cui universa contulerit.

Duodecima diffinitione dictum est (CASSIAN.): »Inde est quod orantes non solum protectorem, sed etiam susceptorem Dominum vocamus. In eo enim quod prior advocat et ignorantes nos atque invitos attrahit ad salutem, protector atque Salvator est. In eo autem quod annitentibus nobis opem ferre, refugientesque suscipere ac munire consuevit, susceptor ac refugium nominatur.« (PROSP.) Huic sententiae is potest praebere consensum, qui se a Christo non vult esse salvatum. His itaque diffinitionibus hoc docetur, hoc scribitur, hoc editis [Col. 1172B] disputationibus praedicatur, quod, Adam peccante, anima ejus laesa non fuerit, sanumque in eo manserit unde peccavit: si quidem scientiam boni, quam acceperat, non amiserit, nec potuerint posteri ejus perdere, cujus damnum nec ille pertulerit; inesse autem omni animae naturaliter virtutum semina, beneficio Creatoris inserta, ut possit, qui voluerit, judicio naturali Dei gratiam praevenire et adjutorium ejus, quo facilius ad perfectionem perveniat, promereri: quia nullius sit laudis ac meriti qui donatis bonis, non propriis, adornatur; cavendum quoque esse ne ita ad Deum omnia sanctorum merita referantur quasi per se nil boni possit agere humana natura, cum tanta sit virtutum ejus integritas, ut [Col. 1172C] etiam ipsum diabolum saevitiamque ejus usque ad extrema supplicia sine auxilio Dei valeat dimicare. Hanc autem possibilitatem in omnibus hominibus esse naturaliter, sed non omnes ingeneratis sibi uti velle virtutibus. Tantam autem circa universos homines bonitatem esse Creatoris, ut alii ab eo, quia sponte veniant, suscipiantur laudati; alii autem, quia resistunt, attrahantur inviti, atque ideo volentium susceptor, nolentium vero Salvator sit. Et cum pars Ecclesiae ex gratia, pars autem justificetur arbitrio, gloriosiores sint quos natura provexerit quam quos gratia liberarit, quia ad omne opus bonum tam libera sit voluntas in Adae posteris quam in Adam fuerit ante peccatum. (Hucusque Prosper.)

Haec interim tibi ad ea quae interrogasti, dilectissime, [Col. 1172D] sufficiant. Caeterum si quid plenius super hoc nosse desideras, ipsum librum beati Prosperi inde compositum lege, et liquido comprobabis Cassianum, virum licet in aliis probatum, in hac parte jure culpatum.

Nunc igitur ad te, mi praecordialis amor, stylus vertatur, ut, quia in mei pectoris arca diligenter servaris, debito charitatis officio saluteris. Cupio te in omnibus tuimet sollicitum esse, et juxta illud Sapientis teipsum agnoscere. Ecce mundus in maligno positus est. Qui diligit mundum, diligit malignum. Qui diligit malignum, non diligit Deum. Superest igitur ut qui diligit Deum, non diligat mundum. Unde et Joannes admonet dicens: Nolite diligere [Col. 1173A] mundum, neque ea quae in mundo sunt. Si quis diligit mundum, non est charitas Patris in eo. Felix illa conscientia quae mundanae substantiae subsidiis, sine quibus haec praesens vita non ducitur, sic utitur ad usum ut non abutatur ad luxum! Quae puro mentis intuitu captiosa haereticae deceptionis praevidens reticula, diabolica terrae voraginis cavet profunda, sicque hostis callidi insidias, ne latenter irrepant, explorat, ut laqueos ejus evadat, sicut ille qui dicebat: Anima nostra sicut passer erepta est de laqueo venantium; laqueus contritus est, et nos liberati sumus. Adjutorium nostrum in nomine Domini. Cujus adjutorio confisus cum hoste congredere securus, hoc semper volvens in animo, quia corona non nisi certamini debetur legitimo. [Col. 1174A] Unde in rationali pectoris tui sint quatuor ordines lapidum jugiter inclusi, singuli ternis patriarcharum nominibus inscripti, ut, quatuor principalium virtutum excellentia insignitus, sanctae Trinitatis fidem confitearis securus. Sic enim, sanctorum Patrum memoriam, velut quoddam bonorum operum decus, in sanctuario pectoris die noctuque gestando, dignus eris qui de medio fratrum tuorum eligaris, ut sacerdotio coram Deo fungaris. In cujus dignitatis gradu constitutus, semper in ara cordis efficiaris Deo victima salutaris, victima sale sapientiae condita, atque igne Spiritus sancti concremata. De quo igne et sale videtur Dominus in Evangelio dixisse: Omnis enim igne salietur, et omnis victima salietur. Vale.




[Col. 1173]
BERNONIS EPISTOLARUM FRAGMENTA.



I. AD HEINRICUM REGEM.
[Apud Mabill. Annal Bened. lib. LVIII, n. 91, ad an. 1045, ubi fragmentum sequens narrationi suae intermistum edidit, ut hic exhibetur.]
[Col. 1173B]

Forte adhuc Turegi (Zurich) morabatur Heinricus rex, cum ad eum epistolam scripsit Berno Augiensis abbas, sub hac inscriptione: »Domino meo, regum invictissimo, Heinrico pacifico, orthodoxae fidei propagatori gloriosissimo, BERN, licet meritorum qualitate omnium suorum extremus, votivae servitutis, assiduaeque orationis munus.« In hac epistola Berno Heinricum laudat quod Petro regi, ad ipsum suppliciter confugienti, sinum pietatis expanderit, et non solum nullam vindictam de his quae in se commiserat [Col. 1173C] sumpserit, sed miro charitatis affectu foverit ac juverit, quousque, Christo adjuvante, eum regno suo restituisset. Tum subdit. »Haec pauca habui quae, vestri amoris impatiens, pro tempore dicerem, vestraeque majestatis excellentiae benivole dirigerem. Subjeci etiam sermones duos, unum de Epiphania, alterum de Coena Domini, in quo aliquid de poenitentia, etsi non ut debui, tamen prout potui, disputavi, suppliciter deprecans ut, si dignum ducitis, illos nostris scriptis adnecti jubeatis.« Post hos sermones iterum redit ad laudes Heinrici; dein agit pro Hirmingarde Turegensi abbatissa, quae ob stuprum gradu exciderat. »Dico, inquit, de Hirmingarta, quondam in Turego abbatissa, sed modo pro sui culpa merito dejecta. Illa quondam coelesti [Col. 1173D] Sponso conjuncta, illud dulce divini carminis epithalamium potuit cantare: Osculetur me osculo oris sui. Nunc, velut adultera et prostituta, virginei decoris cogitur deflere detrimenta.« Et infra: »Nunc igitur regale vestrae pietatis decus appello, suppliciterque exoro ut misericordiae opus, quod ex divina inspiratione cunctis in regno vestro manentibus concessistis, huic miserae ac infelici feminae non negetis . . . . Ecce nunc ex toto corde ad Deum [Col. 1174B] conversa laborat in gemitu; lavat per singulas noctes lectum suum . . . Accedat etiam domnae meae reginae Agnae intercessio, quae apud vos ob Dei amorem ei obtineat pristini honoris redintegrationem.« Haec raptim et carptim ex codice Villingensi olim excerpsimus.



II.
[Edidit Marten. lib. De antiq. Eccl. Rit., tom. IV, lib. II, cap. 15, num. 3, qui inscribitur! Quae Psalterii versio in cantu ecclesiastico olim adhibita. Martenii verba damus quae fragmentum praecedunt et sequuntur.]

»Jam vero, cum plures exstiterint Psalterii versiones antiquae, optabit forsan aliquis rescire quaenam potissimum in divinis officiis olim adhibita sit. Sanctus Hieronymus in epistola 135, ad Sunniam et Fretellam, scribit versionem septuaginta Interpretum, [Col. 1174C] »qualis, inquit, habetur in Hexaplis, et quae in eruditorum libris incorrupta et immaculata reservatur, . . . Hierosolymae atque in Orientis Ecclesiis« decantari. Praeter hanc versionem alia exstitit, ejusdem Hieronymi judicio minus castigata, quae dicebatur Communis, vulgata, et Luciani editio, qua in divinis celebrandis laudibus utebantur Romani. Accuratam LXX versionem cum in Latinum sermonem transtulisset, Vulgata posthabita, eamdem recepit Ecclesia Gallicana, unde et Gallicani Psalterii nomen illi inditum est. Audiendus est hac de re Walfridus in libro De rebus ecclesiasticis, cap. 15 sub finem: »Psalmi autem cum secundum septuaginta Interpretes Romani adhuc habeant, Galli et Germanorum aliqui secundum emendationem quam Hieronymus Pater de Septuaginta editione composuit, Psalterium cantant: quam Gregorius Turonensis episcopus a Patribus Romanis mutuatam in Galliarum dicitur Ecclesias transtulisse.« Eadem [Col. 1174D] est Bernonis abbatis Augiensis sententia, tametsi de tempore quo haec versio a Gallis sit recepta, a Walfrido discrepet. Sic enim in ms. ad Meginfridum et Bernonem epistola agens de sancto Hieronymo: Inter caetera ex emendata septuaginta Interpretum translatione Psalterium ex Graeco in Latinum vertit, illudque cantandum omnibus Galliae ac quibusdam Germaniae Ecclesiis tradidit. Et ob hoc Gallicanum Psalterium appellavit, Romanis adhuc ex corrupta Vulgata editione Psalterium canentibus: ex qua Romani [Col. 1175A] cantum composuerunt, nobisque usum cantandi contradiderunt. Unde accidit quod verba quae in diurnis vel nocturnis officiis canendi more modulantur, intermisceantur, et confuse nostris psalmis inserantur, ut a minus peritis haud facile possit discerni quid nostrae Romanae conveniat editioni. Quod pius Pater ac peritus magister intuens, tres editiones in uno volumine composuit; et Gallicanum Psalterium, quod nos canimus, ordinavit in una columna, in altera Romanum, in tertia Hebraeum.

»Hujusmodi Psalterium triplex ex ms. codice Carnotensi monasterii sancti Petri ediderunt fratres nostri in tomo I, seu Bibliotheca divina sancti Hieronymi. In hoc ergo dissentit a Walfrido Berno Augiensis quod ille a Gregorio Turonensi, iste ab ipso Hieronymo versionem illam in Galliis invectam fuisse scribat. Verum post utramque admissam contendit [Col. 1175B] Mabillonius in disquisitione de cursu Gallicano, [Col. 1176A] n. 22, trahitque ad suae sententiae confirmationem argumenta ex ipso Gregorio, qui cum pluribus in locis, maxime lib. V, c. 14, et lib. VI, c. 5, Psalmorum versiculos referat, versione a Gallicana diversa utitur. Eadem argumentandi ratione nonnulli olim scripserunt sanctum Benedictum usum fuisse Psalterio Gallicano, uti docet Petrus Boherius in secundo super regulam sancti Benedicti Commentario, propterea quod versiculos psalmorum adducat in regula Gallicano Psalterio omnino conformes. Porro ex supracitata Bernonis epistola colliges Romanos ejus tempore,hoc est medio saeculo undecimo, suae adhuc versioni adhaesisse. Atqui hoc Psalterium Romanum usui fuit in Urbis ecclesiis ad usque Pii V pontificatum, cujus jussu Vulgata seu Gallicana editio ubique recepta est, praeterquam in una Romae Vaticana ecclesia, et extra Urbem in Mediolanensi, quae utraque antiquum suum Psalterium retinet, uti etiam ecclesia sancti Marci apud Venetias.«




[Col. 1175]
VITA SANCTI MEGINRADI EREMITAE ET MARTYRIS APUD HELVETIOS. Auctore Bernone abbate Augiensi.
(Mabill., Acta SS. Saec. IV, part. II, p. 63, ex Christophoro Harimanno et Bollando.)





OBSERVATIONES PRAEVIAE.

[Col. 1175C] 1. Inter pios sanctosque Augiensis monasterii viros, quos in saeculi tertii parte secunda commemoravi ad Vitam sancti Pirminii, locum habet in primis sanctus Meginradus seu Meginratus, quem alii Meinradum, alii corrupte Meinardum, Meinrardum vel Meinhardum appellant. Fuit is monachus primum in Augia insula, tum eremita in Nigra Silva ad lacum Turicinum; demumque Martyr pro more illorum temporum dictus. Quippe usus tum obtinebat, quod alibi observavi, ut quisquis cruenta morte vitam finiret, martyr appellaretur colereturque, si alias moribus et vita integer fuisset. Meginrado quae necis causa fuerit, non satis apparet. Non alia sane videtur quam fera crudelitas aut cupiditas duorum sicariorum, quibus viri sancti vita, et forsan etiam objurgatio [Col. 1175D] gravis erat. Ejus Vitam scripsit anonymus quidam, quem Christophorus Hartmannus, Einsidlensis monachus, vir doctus, Bernonem esse judicavit. Et ego quidem Hartmanni conjecturae accedo, si Bernonem Augiensem abbatem intelligat. Ut potius Bernoni abbati, quam Bennoni cellae sancti Meginradi secundo incolae (cui Bollandus eam lucubrationem tribuit) assignandam putem, illud me movet, quod Bernone abbate, qui Augiam rexit ab anno 1008 in annos 40, sancti Meginradi corpus levatum e tumulo est; sicque is hoc ritu in sanctorum numerum relatus anctoritate Benedicti papae noni, uti Hartmannus scribit. Unde hac occasione factum reor ut Berno sancti eremitae res gestas litteris mandaverit, quo ejus sanctimoniam pontifici aliisque notam faceret. Vitam hanc sancti Meginradi verbis paululum [Col. 1176C] immutatis primus vulgavit Surius, tum Hartmannus in praeclaris Annalibus eremi beatae Mariae, denique Joannes Bollandus in Januario suo cum commentariis.

2. Meginradi memoria inserta est fastis sacris in Martyrologio Romano, Benedictino et aliis recentioribus, ad diem 21 Januarii. At in Benedictino illud animadversione dignum, quod Meginradus eremita praedicto die memoretur, et die 17 Februarii Megimadus Einsidlensis abbas: et quod Menardus noster in lib. II Observationum Megimadum vocet conditorem coenobii Einsidlensis, dicens eum claruisse ad annum octingentesimum sexagesimum, ut docet Miraeus in Chronico Benedictino. Unus enim idemque fuit et Meginradus eremita, et qui Einsidlensi monasterio [Col. 1176D] originem dedit, Megimadus apud Miraeum corrupte appellatus.

3. Einsidlense nempe monasterium conditum est eo in loco ubi sanctus Meginradus solitarius vixit: qui locus per annos minimum quadraginta quatuor ab obitu Meginradi absque colono et cultu fuit, usquedum sanctus Benno canonicus Argentinensis eo secessit, et aediculam squalore et impluvio collabentem refecit. Tum sanctus Eberhardus, ex praeposito itidem Argentinensi eremita, monasterium adjunxit, abbas loci primus; et sacellum beatae Mariae a Meginrado primum conditum, a Bennone instauratum, majori basilica inclusit. Successit sanctus Gregorius abbas secundus, quem regia Anglorum stirpe progenitum tradunt, cujus opera monasterii facultates auctae non minus quam existimatio et [Col. 1177A] fama. Meginradi corpus, quod Augiae sepultum fuerat, eo revectum est, saltem majori ex parte, anno 1039, teste Hermanno Contracto, Augiae monacho, cujus haec verba: Ecclesia cellae sancti Meginradi III Idus Octobris dedicatur, reliquiae corpus sancti Meginradi. Sic habet editio Canisiana. Legendum puto, et corpus sancti Meginradi in eam translatum est. Sed forsan cum non totum corpus, sed pars eo translata fuisset, Augienses glossematis loco reposuerunt reliquiae, ne scilicet etiam aliqua ejus parte carere putarentur. A tempore sancti Meginradi dicta est [Col. 1178A] Cella sancti Meginradi, seu Meginradescella, tum ecclesia sanctae Mariae in cella sancti Meginradi, et monasterium in Silva Nigra, aliquando Eberhardescella, ab Eberhardo secundo eremita; denique monasterium Eremi seu Eremitarum, Teutonice Einsidlen, et monasterium beatae Mariae in Eremo, ob cultum Deiparae Virginis continua peregrinantium religione ibi frequentatum. Monasterium situm est in dioecesi Constantiensi inter Tigurinum et Lucernensem lacus, in edito monte quem silva undique vestit.



PROLOGUS AUCTORIS
[Col. 1177]

[Col. 1177B] 1. Dicturus venerabilis viri Meginradi Eremitae et martyris passionem et obitum, libet parumper reflectere stylum, atque quo tempore doctus, ubi, et unde, quo, vel cui traditus primum ad discendas [Col. 1178B] litteras, sub quo abbate monasticam vitam subierit servandam, qualiter etiam a fraterna acie singulare certamen eremi adierit, breviter praelibare. Regrediar ergo ad singula quae proposui resolvenda.



INCIPIT VITA.
[Col. 1177]

[Col. 1177B] 2. Temporibus Caroli gloriosissimi imperatoris Francorum, qui primus inter ipsos Caesaris nomen accepit, praedictus vir in Alemannia natus est, in [Col. 1177C] pago quem ex villa Sulichgewe [(47) 1Kb] vocavit antiquitas. Parentes [(48) 1Kb] vero ejus ex Alemannis fuerunt, morum nobilitate magis conspicui quam divitiis perituris. Qui cum eam attigisset aetatem qua aptari posset litterarum studiis, a patre ducitur ad insulam, quam veteres Sindlochesaugiam vocabant, a nomine cujusdam presbyteri [(49) 1Kb] , qui, Sindloch appellatus, primo in ea habitacula monachorum construxit, et secum Pirminium cum sociis ad habitandum eo induxit, jussu Berchtoldi nobilissimi Alemannorum ducis, temporibus Pippini regis Francorum; suoque ex nomine nomen indidit insulae. Huc ergo puer praefatus a patre ductus commendatur viro per omnia honestissimo Erlebaldo [(50) 1Kb] monacho, qui etiam praedicto puerulo propagine carnali affinis fuit. Is, [Col. 1177D] cum infantulum bonae indolis conspiceret, gratanter nutriendum suscepit, studiose docuit, atque eo usque imbuendo produxit, ut sanctarum Scripturarum scientiam infudisset. Nam puer a primaeva aetate jocos atque errores quibus tenerior aetas implicari solet vitavit, atque ad ea mentem occupavit suscipienda quae docuerat magister.

3. Cum autem vicesimum quintum aetatis annum attingeret, ad diaconatus officium, et non multum post ad presbyteri gradum, faciente eodem suo magistro, sublimatus est. Fuit autem tunc temporis, regnante Ludovico Caesare filio Caroli, in ipsa insula abbas nomine Hatto, vir valde in doctrina et operibus bonis morumque nobilitate fulgens, qui et Basileensis [Col. 1178B] Ecclesiae praesul exstitit. Quo actuosae vitae negotia respuente, atque ad contemplativae vitae [Col. 1178C] pulchritudinem se transferente, praefatus Erlebaldus cum licentia Ludovici Caesaris electus ab omnibus, praedictae insulae et fratribus praeficitur atque in abbatis officium substituitur. Qui, statim hac potestate suscepta, jam saepe dictum virum venerandum Meginradum suasit jugum suscipere, normamque monasticae vitae subire tenendam. Consensit ergo salubri consilio et promissionem fecit, atque omni intentione studuit promissa servare, promptus semper ad obediendum, in jejunando strictus, in oratione assiduus, in misericordiae operibus largus, et maxime humilitate substratus omnibus.

4. His dum polleret moribus, a praefato abbate destinatus ad cellulam [(51) 1Kb] quamdam ad jam dictum monasterium pertinentem, sitam juxta lacum Turicinum (de Zurich), quem interfluit Lindemacus [Col. 1178D] (Limmat) fluvius, ut ibidem scholae praeesset, et talentum quo ipse ditatus erat ad lucra Dominica in plurimos dispergeret. Aliquantulum temporis fluxerat, eo in his detento: quadam die sumpsit secum scholasticos quos nutrierat, et praedictum lacum transnavigans intravit eremum quae ipsius laci littori adjacet, et usque ad Alpes Penninas tendit atque ad villam Chama, causa piscationis et ad loca eremi intuenda. Perveniunt itaque ad fluvium quemdam qui in ipsa decurrit solitudine, ibique vir beatus ad piscandum occupat comites; ipse vero in consideratione solitudinis solus spatiabatur: accensus enim erat nimium amore solitariae sedis. Qua consideratione dum mentem diu pasceret, rediit ad [Col. 1179A] socios invenitque eos non parva praeda piscium oneratos. Quos taliter affatur: Gratias Largitori, qui nos suis misericorditer ditavit donis. Jam, filii, si placet, redeundum est proprios invisere lares. Regreditur, villamque [(52) 1Kb] deveniunt non longe a littore sitam.

5. Ibi, cujusdam matronae hospitium intrantes, paululum quieverunt reficientes se cibo et potu. Vir autem Dei praedictam matronam cernens Dei timore plenam, et ad obsequendum hospitibus promptissimam, ardorem sui animi occultum ei aperuit, his verbis incipiens: Chara Christo femina, si velles audire, secretum cordis mei tibi manifestarem. Sed antequam id agam, posco ut verba mea atque voluntatem occultes, quousque cernas si possit [Col. 1179B] opere compleri quod credo me devota mente concepisse. Habitatione hujus eremi ultra omnes divitias delector, cuperemque jam in ea collocare mansiunculam meam, ut familiarius possem precibus vacare, si quempiam reperirem qui necessaria corporis mihi ministrare ob Dei amorem vellet. Sed quia adhuc hoc solatio defraudor, posco interim occultari quod cupio. Illa a Deo inspirata (ut credo) respondit: Secretum tuum nulli, te nolente, revelabo; noveris autem, si in coepto persistere vis, me necessaria propter Dominum tibi ministraturam, et quantum possum tuo voto satisfacturam.

6. Ille promissis rependens gratias repedavit ad cellam, unde digressus est, ubique jejuniis et orationibus [Col. 1179C] continuis a Deo poposcit ut quidquid de hoc negotio ei placuisset in suo animo confirmare dignaretur. Tandem confortatus divina inspiratione, reliquit cellam scholamque cui praeerat, et revisit hospitam suam, explorare volens utrum in sua promissione persistere vellet an non. Quam dum in praebendo sibi promisso solatio perdurasse sensisset, non longe ab ipsa villa, in qua eadem femina commanebat, in eremo sibi habitaculum [(53) 1Kb] construxit, atque ibidem jejuniis et orationibus indefessus Creatori servivit, necessaria praebente ei praedicta matrona nec non et aliis religiosis viris.

7. Ubi dum per septem annos superni Regis militiam exegisset, multitudinem populi ad se venientis ferre non valens, mutavit locum, atque a praedicti [Col. 1179D] laci littore quatuor millibus distantem reperit planitiem inter montes accessu valde difficilem [(54) 1Kb] . Ibi, adjuvantibus viris religiosis, et maxime quadam abbatissa Heilwiga [(55) 1Kb] nomine, necessaria voti sui construxit habitacula, atque in eodem loco quod erat reliquum vitae permansit, semetipsumque maximis macerans jejuniis, et quantum humana fragilitas permisit, sine intermissione oravit. Quae sibi a fidelibus [Col. 1180A] viris et feminis mittebantur, cuncta ad se venientibus in eleemosynam erogavit.

8. Accidit autem inter haec ut quadam die, eo orante, tanta multitudo daemonum circa illum undique diffunderetur ut nec ipsam lucem diei, iisdem tenebrarum ministris obtenebrantibus, cernere posset. Qui cum eum minis terribilibus et horrore nimio fatigarent, in oratione prostratus, ut res poscebat, cum omni studio se pio Domino commendabat. Quod cum diu ageretur, cernit ab Oriente lucem: quam lucem secutus angelus, ad ipsum, ubi in oratione jacebat in medio malignorum spirituum, pervenit, magna auctoritate agmini nefando praecepit ut discederent nihilque tentationis et terroris ei ultra inferre auderent. Discedentibus itaque [Col. 1180B] hostibus, praedictus eum angelus amicabiliter consolatus discessit, atque ab ipso die (ut vir venerabilis referebat) nil terroris ultra a malignis spiritibus sustinuit.

9. Accidit etiam postea ut quidam frater de praedicto monasterio eum visitationis gratia adierit; quem benigne suscipiens, cum sociis qui cum illo venerant, cuncta quae hospites decebant, quantum possibilitas permisit, benigne exhibuit. Cum vero jam tempus vespertinum venisset, et sidera splendentia suaderent somnos, refecerunt se dulcibus collationum colloquiis atque post completorium ierunt dormitum, in loco separato frater qui advenerat, seorsum etiam ejus comites, nec non et ipse venerabilis vir in privata mansiuncula. Paululum [Col. 1180C] ergo reficiens corpusculum somno, vir Dei surgit atque assuetis incubat pervigil precibus. Praedictus etiam frater, licet in strato quiesceret, pene insomnem duxit noctem. Dum autem huc vel illuc curiose verteret oculos, cernit puerum in albis vestibus ab ipso oratorii loco progredientem, mirae pulchritudinis, ut ei visum est, aetatis septem annorum, qui ingreditur ad virum ipsum Dei, et cum eo orante orabat, et diversa cum eo loquebatur. Cujus collocutionis licet praedictus frater vocem audisset, sensum tamen ejusdem vocis non percipiebat. Qui etiam puer ipsi fratri plene vigilanti astitit atque de quibusdam monuit, quae omnino frater ille sibi interdicta esse ne in palam proferret dicebat. Supprimo multa, brevitati studens, quae de eo miranda [Col. 1180D] plurimorum narratio certa demonstrat.

10. Cum ergo in ipsa eremo vicesimum sextum annum ageret, serviens Domino in jejuniis et abstinentia cunctarum mundalium rerum, contigit, eo inspirante qui serpentem intravit, et per os ejus protoplastos decepit et de paradiso ejecit, duos homines, causa eum occidendi, cellam illius properare. Qui cum venissent ad villam [(56) 1Kb] [Col. 1181A] quamdam in Tigurini laci littore sitam, rogaverunt sibi monstrari quae pars pervia esset adeundi ad cellulam ejus. Quod cum eis monstratum esset, mature per noctem surgentes, aggressi sunt monstratum sibi iter, agitante qui eos impleverat teterrimo spiritu. Diu tamen erronei a recto tramite ducente ad ipsam cellam, daemone tandem vexati, quo volebant pervenerunt, maxima jam parte diei elapsa.

1. Ipse vero solitis orationibus incubans, missarum devote solemnia libabat Creatori. Prius autem quam in ipsam cellam maligni intrassent, (quorum unus vocabatur Richardus, eratque genere Alemannus, alter vero Petrus, qui Rhaetianorum natione procreatus est) pulli, quos vir venerandus [Col. 1181B] eodem in loco nutrierat, eos in proxima venire conspicientes, quasi a vulpe insequerentur, per eremum diffugerant, clamore insolito et strepitu inaudito silvam resultante echo complentes, ita ut etiam ipsi latrones hac de re multum mirarentur et obstupescerent, atque ad prodigium hoc pertinere propriae mentis decernerent judicio.

12. Attamen, a coepto non distracti, aggrediuntur capellam in qua vir Dei, ut praedictum est, orationibus Dominum sibi placabat profusis, corpusque Dominicum, ut praescius futurorum, ad viaticum obitus sui puro corde ac devota mente susceperat. Jamque vir Dei, ut sensisset adesse peremptores suos, non tamen se eis statim praesentavit; sed modicum adhuc differens, clausum ostium ipsius capellae [Col. 1181C] non aperuit, ut aliquantisper in oratione adhuc demorari potuisset. Strenue ergo orationem complevit, capsasque singulas reliquiarum manu suscipiens et deosculans, commendabat agonem suum Domino et sanctis quorum reliquias complectebatur reverenter. Hoc, qui advenerant, maligni per foramen quoddam parietis eum agentem inspiciebant. Jamque athleta fortis, Deo confortante, pugnaturus egreditur, praesentiamque suam non negat occisoribus; ac primum salutationis verba ad eos proferens, post intulit: »O socii, cur tam sero venistis? quare non maturastis venire ad audiendum parvitatis meae missam, ut pro vobis communem Dominum deprecarer? sed vel nunc intrate, poscituri placabilem nobis fore Dominum et sanctos ejus, ac postea revertimini [Col. 1181D] ad me, ut quid donante Deo vobis benedictionis praebere valeam, impertiar pro ejus amore; sicque complete opus ad quod agendum venistis.« Intrantes igitur oratorium, non ad id ad quod suadebantur intenti, sed ad malum ad quod venerant perpetrandum, continuo regrediuntur ad eum. Quibus vir Dei tunicam et cucullam suam dedit, panem [Col. 1182A] insuper ac potum addidit, dicens: »Haec de manibus meis percipite; postquam vero compleveritis ad quod agendum venistis, potestis horum quae adsunt per vos tollere quod cupitis. Scio enim quod ad occidendum intrastis, sed unum a vobis posco beneficium, ut, dum praesentis vitae cursum in me terminaveritis, candelas quas inspicitis, quas etiam ad hoc ipsum formavi, unam ad caput meum ardentem, et aliam ad pedes ponite, et cito postea ab hoc loco discedite, ne a supervenientibus, qui me visitare solent, constringamini, poenas luituri sceleris vestri.«

13. Confestim igitur Richardus praedictus, pollutis manibus beatum virum medium comprehendit, ac tenaciter maceratum jejuniis corpusculum brachiis strinxit, socioque minaciter jussit ut sanctum fuste [Col. 1182B] percuteret. Qui cum diu eum feriendo circa latus et suras debilitasset, sancto extendente palmas ad Dominum, alter intulit dicens: »O segnis! cur eum in caput non percutis, ut plagam mortalem suscipiat? quam si tu tardas inferre, ego citissime illaturus sum.« Confestimque fuste apprehenso, ictum librabat in caput vehementissime. Hoc modo vir sanctus plagatus, semivivus in terram corruit; et illi continuo in eum irruentes guttur ejus suffocant manibus, quousque exhalasset spiritum. Egrediente autem jam anima, in ipso tractu novissimae exspirationis, tantae suavitatis odor progrediens totum cellulae locum compleverat, ac si omnium pigmentorum odoramenta ibi diffusa fragrarent.

14. Postea vero nudaverunt eum veste qua erat [Col. 1182C] indutus, et portantes posuerunt in lectum quo vir Dei requiescere solebat. Nudo supposuerunt [(57) 1Kb] filtrum [(58) 1Kb] supponentes etiam et quaedam fragmenta, atque, ut vivens vir Dei rogaverat, candelas sumpserunt, unam ponentes ad caput; cum alia currebant ad ipsam capellam, lumen inde allaturi, quod in eodem oratorio jugiter ardebat. Repedantes vero ad corpusculum defuncti, invenerunt clare ardentem quam posuerant candelam exstinctam. Tantus autem eos continuo invasit timor, ut nihil contingere de rebus ad altaris officia pertinentibus auderent. Vestes ac stramenta quaedam lectuli ejus sumentes, festine repedabant unde digressi sunt.

15. Eis autem inde fugientibus, corvi qui more solito ad famulum Dei viventem venire consueverant, [Col. 1182D] ac praebendam de manibus ejus suscipere, quasi vindicare cupientes exstinctum, sequebantur latrones, vocibusque grandisonis replebant silvas, et, quam proxime poterant capitibus eorum advolantes, prodebant perpetratum nefas. Non multum post ipsi maligni comprehensi sunt, et quod occulte perpetraverant patefactum est scelus, nolente Deo differri [Col. 1183A] peccati poenam quam meruerant in occisione servi Dei. Etenim judicibus et populo Christiano sub comite Adalberto [(59) 1Kb] eos ad hoc decernentibus, vivi incensi sunt.

16. Candela autem quam ad caput viri Dei posuerant, et quae coelitus accensa est, ardebat usque ad stramenta quae superposita fuerant defuncto corpusculo. Quorum etiam partem ipse ignis invasit, et pervenit usque ad membra defuncti; quae dum attigisset, sicut divinitus accensus fuerat, ita etiam [Col. 1184A] Dei nutu extinctus est. Illico autem diffamatur de morte ejus. Qua comperta, venerabilis abbas Waltherus [(60) 1Kb] et fratres sub ipso degentes, corpus viri Dei ex ipsa eremo auferentes, atque ad monasterium Augiam deferentes, ibi digno sepelierunt honore. Passus est autem sanctus martyr duodecimo Kalendas Februarii, anno ab Incarnatione Domini octingentesimo sexagesimo tertio [(61) 2Kb] regnante Ludovico rege in orientalibus Francis, anno vicesimo octavo regni ejus.




[Col. 1183]
VITA SANCTI UDALRICI EPISCOPI AUGUSTENSIS Auctore Bernone abbate Augiensi.



PROLOGUS BERNONIS.

[Col. 1183C] 1. Reverendissimo Patri Frideboldo, ac vero sanctae matris Afrae alumno, Berno [al., Bern] Dei Matris mancipium, cum omni contubernio Augiensium fratrum, summum et indeficiens bonum.

Mirae charitatis virtus, ex dulcifluo pectoris tui emanans fonte, id exiguitati meae injunxit officii, ut libellum de vita ter quaterque beati patroni nostri Udalrici, veraci quidem, sed simpliciori quam oportuit sermone editum, cultiori stylo reddam luculentum. Pius quidem jubentis affectus est, sed non aeque facilis parentis esse poterit effectus; quippe cum tarditas ingenii et exteriorum curae, amaro (ut sic dictum sit) sapore conditae, me prohibeant tam arduum opus aggredi. Accedit etiam quod venerandae memoriae Gebehardus, qui post beatum virum [Col. 1183D] quartus ejusdem Vindelicae Augustae ecclesiam rexit, nulli modernorum doctorum secundus, idem negotium corrigendi studio attentavit, sed infectum, morte praeventus, dereliquit. Cui si ipse manum extremam imposuisset, parvitas mea omnino super hoc [Col. 1184C] digitum ori imposuisset. Id ipsum tamen quod composuit, licet eloquii venustatem redoleat, tamen ita verborum ac sententiarum sublimitate se in altum extollit, ut vix aliquis ex inde aliquid percipere possit. Alterius vero oratio, etsi rerum veritate subnixa, sic tamen pene videtur humi jacere, ut quisquis sapientium semel hinc potuerit quiddam gustare, pigeat se ulterius ad hanc inclinare. Quocirca, venerande Pater, tibi tuisque placuit hujusmodi onus mihi imponere, ut inter utrosque medius incedens, talem moderato sermone materiam componam, ut ex utraque parte ad se venientes, media charitate constrata, et parvuli lac quod sugant, et fortes valeant invenire cibum quem comedant. Quod ego omnimodis horrerem, nisi scriptum esse scirem: [Col. 1184D] Melior est obedientia quam victima (Eccle. IV, 17). Nunc vero si, data intercessionis tuae manu, manui meae ducatum praebere spoponderis, adjunctis tecum beati viri meritis, omnipotentis Verbi, quod aperuit os mutorum et linguas infantium fecit disertas, fretus [Col. 1185A] auxilio, obedire tentabo, initium narrandi ab ipsius viri Dei infantia sumens, ac orationis cursum ita ad finem usque perducens ut nihil de propriis addam, praeter exempla antiquorum Patrum atque sententias sanctarum Scripturarum, quae suo decore solent dictorum seriem venustare. Hoc tamen solum mihimet ex proprio sudore injunxi, ut latius [Col. 1186A] diffusa, modesta brevitate arctius coerceam; strictius digesta, moderata prolixitate dilatem; minus regulariter prolata, ad rectitudinis lineam corrigam. Quae tamen omnia tui examen judicii exspectant, ut te benigno judice valeant rata consistere. Opto, Pater beatissime, ut in Christo valeas, meique memor semper existas [(62) 1Kb] .



VITA INCIPIT.
[Col. 1185]

[Col. 1185A] CAP. I.---Egregius Christi confessor Udalricus ex Alamannorum prosapia exstitit oriundus. Cujus parentes, Hupaldus scilicet ac Teotbirga ambo quidem [Col. 1185B] secundum saeculi hujus dignitatem clari et nobiles, sed fide atque divina religione multo clariores atque nobiliores. Qui talis ac tantae prolis fecunditate divinitus ditati, mox eamdem cuidam fideli ad alendum, ut Moysen, commendaverunt nutrici. Ubi inter ipsa nativitatis primordia coelestia non defuere auspicia, nam licet blando nutriretur affectu, feda tamen macies quaedam apparebat in vultu. Qua ex causa dum nimium tristes ejus efficerentur parentes, ac in angustis illorum pectoribus curae versarentur ingentes, quidam hospes peregrinus, officio clericus, secundum quod illorum ostium semper viatori patuit, benigne ab ipsis praecipitur, per aliquod temporis spatium humane tractatur: dum interim quadam die hora refectionis residens, praedictum [Col. 1185C] infantulum, nondum duodecim hebdomadarum dies ab ortu ad plenum habentem, audivit inter vagitus vocem emittentem. Ex quo, providus futurorum, tale edidit oraculum. Nisi, inquit, iste infans celerius fuerit ablactatus, non poterit esse salvus. Cumque semel ac secundo admoniti minus tanti praeconis dicta vellent exsequi, tertia demum die, cum praedictum ac saepe dicendum infantulum adhibita aure persensisset adhuc infirmiorem, hanc praesagam coram omnibus intulit vocem: Sciatis pro certo quod, nisi continuo a lacte fuerit suspensus, hac nocte erit moriturus. At vero si eo, quo dixi ordine, morti subtractus fuerit, magnus in futurum coram Domino erit. Hujus prophetiae mysteria [Col. 1185D] qualiter sint adimplenda, non nostri styli eget officio designari: potest probari.

CAP. II.---Tandem igitur amotus a lacte coepit corpore et anima in admirationem omnium ita proficere ac circumquaque manentibus tantum de suo profectu gaudium conferre ut id, quod de Isaac ejusque patre Abraham scriptum est: »Crevit igitur puer, et ablactatus est, fecitque Abraham grande convivium in die ablactationis suae,« non incongrue ejus quoque possit personae aptari. Merito tantus patriarcha in ablactatione filii, quem ex promissione a Deo suscepit, grande convivium fecit. Merito Pater coelestis sanctae matris Ecclesiae filiis in istius ablactatione convivium fecit grande, invitans eos hujusmodi voce: »Comedite, [Col. 1186A] amici, et inebriamini, charissimi.« Hic itaque mysteriorum Dei dispensator futurus jam solido cibo [Col. 1186B] opus habebat confortari, ut in mensa altaris Christi, velut ad coeleste convivium quandoque consistens, posset in tempore suo tritici mensuram dare conservis suis. Incipiebat enim tunc inter coaevulos modeste conversari, timorem Dei habere, honorem parentibus deferre, lasciviam declinare, ac, in quantum possibile tali adhuc erat aetati, in corporis motu, gestu, incessu, foris ostendere, qualis habitus formaretur intus in mente. Videntes autem parentes ejus tantam Dei gratiam in eo fulgere, commendaverunt eum in monasterium sancti Galli fratribus religiosis, ut eorum magisterio tam saecularium litterarum studiis, quam coelestibus instrueretur disciplinis; ubi, inter egregios regularis disciplinae magistros, dulces theoriae [Col. 1186C] carpebat quotidie fructus, cum verba, quae in sacris codicibus legebat, mox in opera vertebat. Jam summitatem illius Jacob scalae virtutum gradibus ascendendo tangebat. Jam a Salvatore audiebat: »Vade, vende omnia quae habes et da pauperibus, et, veni, sequere me;« et jam tunc monachicae conversationis habitum sumpsisset, nisi divina revelatione admonitus desiisset.

CAP. III.---Erat tunc temporis in eodem monasterio quaedam ancilla, pro Christi nomine inclusa, Vuiberata nuncupata, quae die noctuque jejuniis, orationibus ac vigiliis vacans, castum in arcano pectoris sui Domino praeparabat templum, in quo gratum Creatori omnium mactavit semper holocaustum, dicens cum Psalmista: »In me sunt, [Col. 1186D] Deus, vota tua, quae reddam laudationes tibi.« Huic sanctus adolescens dum sui desiderii secretum panderet, illa rem a Deo quaerendam statuit, ac trium dierum inducias super hoc postulavit. Post triduum vero, Spiritu instructa divino, hujusmodi usa est responso: Non, inquit, vir religiose, divinae est voluntatis ut hoc in loco detinearis; sed est in plaga Orientali locus, ubi quidam fluvius duas dividit regiones, in quo, Deo jubente, episcopalis apicem dignitatis debes conscendere. Et licet multa tam a paganis quam a malis Christianis sis passurus adversa, tu tamen, confisus in eo qui dixit: »Confidite, ego vici mundum,« superabis universa, dicens cum Psalmista: »In Deo faciemus virtutem, et ipse ad nihilum deducet inimicos [Col. 1187A] nostros.« Haec auditu percipiens ac mente pertractans, quibusdam, qui sibi familiarius amicitiae causa adhaerebant, secreto pandit, et ut interim silentio tegerint, admonuit. Ipse vero per diversos sacrorum librorum campos, seu prudentissimae apes, flores sententiarum carpens, ac in alveario pectoris sui recondens, summa coepit ope niti, ut spiritualia posset mella conficere, quae postmodum in populos illum deceret eructare, juxta illud Psalmistae: »Quam dulcia faucibus meis eloquia tua, super mel et favum ori meo!« Et quod de praedicatoribus dicitur: »Memoriam abundantiae suavitatis tuae eructabunt.« Dehinc ad unguem instructus, cum omnium fratrum conniventia remeavit ad propria. Parentes vero de ejus profectu [Col. 1187B] nimium gaudentes ac Deo gratias agentes, iterum commendant eum Adalberoni Augustensis Ecclesiae praesuli venerando, viro fidei dote ac vitae merito multis praeferendo, quatenus reverendae illius praesentiae jugiter assistens velut in quodam disciplinae speculo conspiceret si quid in ipsius moribus adhuc corrigi deberet. Quem ut praedictus Dei pontifex fide firmum, spe robustum, charitate radicatum et fundatum omnique morum probitate decoratum agnovit, familiarius illum ascivit ejusque domi forisque in omnibus uti consiliis coepit, quatenus ejus prudentia totius episcopatus disponerentur negotia, tam publica quam privata.

CAP. IV.---Libuit interim viri Dei animo Romam [Col. 1187C] pergere, apostolorum limina visitare, ut se suaque omnia ipsorum aliorumque sanctorum precibus posset attentius commendare. Quo cum venisset, ab apostolicae sedis praesule, nomine Marino, apud Deum et homines magnifico et glorioso, officiose susceptus, ac requisitus quis esset, aut unde venisset, respondit, se ex Alamannorum stirpe progenitum, Adalberonis Augustensis Ecclesiae esse clericum. Ad haec Apostolicus: Ne dure, inquit, accipias, quae dico; quia idem de quo retulisti, tuus pontifex Adalbero jam migravit de hoc saeculo, ac Dei ordinatione dispensante, oportet te hujus regiminis curam suscipere. At ille propriae conscius infirmitatis, imo non immemor illius mandati: »Quanto magnus es, humilia te in omnibus,« judicavit [Col. 1187D] seipsum indignum fore ut tanti honoris pondus subiret. Tunc papa, divino Spiritu repletus, ait: Si nunc delitescendo subterfugis, quominus in hoc pacis ac tranquillitatis tempore Ecclesiae navem gubernes, veniet dies in qua nullo modo statuta Dei praeterire valebis, verum etiam inter multiplices ac fluctivagas multi laboris, moeroris, anxietatis undas regendam suscipies ac, Deo praesule, ad littus placidae quietis acsi nimium fessus perduces. His auditis ad metatum perrexit, atque inter sacra orationum libamina, tam se quam defuncti senioris animam cum lacrymis Deo ac sanctis apostolis ejus commendavit: sicque postera die, nesciente papa, latenter discessit, etiam in hoc Dominicae actionis [Col. 1188A] exemplum sequens, de quo sanctus Joannes evangelista refert, quia cum voluissent eum rapere et regem constituere, statim fugit. Sed mox ut bonae memoriae Adalbero ex hac vita migravit, Hiltinus ei in episcopatu successit. Quo post quindecim armorum curricula ex hac luce subtracto, volente Domino hoc, quod de servo suo Udalrico per ora suorum fidelium antea praedixit, adimplere, totius cleri ac populi voto in unum concurrente, et Henrici regis voluntate in idipsum consentiente, idem vir Dei sanctus in cathedram episcopalem hac in urbe est sublimatus.

CAP. V.---Adepto vero tantae dignitatis honore, qualis tantusve exstiterit nullius sermo ad integrum explicare valebit. Totus erat semper in oratione, [Col. 1188B] totus in lectione, et maxime attendens quibus virtutum ornamentis Apostolus describebat episcopum esse sine crimine, sicut Dei dispensatorem: non superbum, non iracundum, non vinolentum, non percussorem, non turpis lucri cupidum; sed hospitalem, benignum, sobrium, justum, sanctum, continentem, amplectentem eum qui secundum doctrinam est fidelem sermonem, ut potens sit exhortari in sana doctrina, et eos qui contradicunt, arguere. Harum duarum virtutum ita vicaria utebatur successione ut, nisi inevitabili alicujus necessitatis articulo intercedente, nullum tempus transire sineret otiosum, quominus aut orationi insisteret, aut lectioni operam daret: sicque pene semper optatis Rachel amplectibus uteretur, nisi Liae interpositione [Col. 1188C] interim a tantae sedulitatis dulcedine suspenderetur. Suberant ei curae maximae de reparandis ecclesiae muris, de reaedificandis domorum ac ipsius civitatis aedificiis quae sub antecessorum suorum temporibus aut nimia vetustate dilapsa, aut igne fuerant consumpta. Sed et familia maxima ex parte a paganis occisa, et pars, quae remanserat, egestate nimium erat afflicta. Inter haec venerabilis heros, velut ante et retro oculatus, coepit cauta mentis intentione circumspicere, providam omnium curam gerere: ac sapienti usus consilio, materialibus quidem aedificiis prudentes et idoneos magistros praefecit. Ipse vero, quasi sapiens architectus, cum Apostolo Christum fundamentum posuit, super quod [Col. 1188D] aedificavit aurum, argentum, lapidesque pretiosos, et caetera hujusmodi: ut sanctarum animarum aedificatio, per ejus praedicationem constructa, cresceret in templum sanctum Domino. Et quoscunque ad tale aedificium verbo et exemplo praeparabat, caetera humanitatis officia, prout illis facultas suppetebat, praebere non desinebat, non solum his qui praesentes aderant manum misericordiae porrigendo, verum etiam eis, qui aegritudine praeventi vel carceribus inclusi longe aberant, ministrando.

CAP. VI.---Nulli itaque avarus, omnibus exstitit largus, ita ut illud beati Job potest dicere: »Benedictio perituri super me veniebat, et cor viduae consolatus sum.« Et paulo post: »Oculus fui caeco et pes claudo: pater eram pauperum.« Et iterum: »Flebam [Col. 1189A] quondam super eum qui afflictus erat, et compatiebatur anima mea pauperi. Unde in refectione quotidiana semper ejus mensae chara sibi intererat pauperum turba, quam et victu pavit, et indumentis vestivit. Seipsum vero nimia maceratione castigavit, ita ut carnem non manducaret, et intrinsecus super nudam cutem laneam vestem portaret; illud Apostoli opere proclamans: »Castigo corpus meum et in servitutem redigo, ne forte, cum aliis praedicaverim, ipse reprobus efficiar.« Et nocte quidem in oratione pervigil, seipsum in ara cordis per orationis studia mactavit: die vero super altare visibilem ac salutarem hostiam Domino immolavit, quo ejus sacrificium Redemptori omnium esset gratum et acceptum. Die cum Martha Domino in membris suis ministrabat: [Col. 1189B] nocte vero cum Maria sedens secus pedes Jesu, audiebat verbum illius, sciens scriptum: »Qui appropinquant pedibus ejus, accipient de doctrina illius.« Erat ei solemnis consuetudo, post Completorium nil cibi aut potus sumere, silentio studere; sciebat enim a Domino dictum: »Ex verbis tuis justificaberis, et ex verbis tuis condemnaberis.« Unde jugiter a Domino postulabat: »Pone, Domine, custodiam ori meo, et ostium circumstantiae labiis meis.« Sed si quando necessario ei loquendum fuit, erat illius sermo sapientiae sale conditus, modestus, humilis et ad persuasionem utilis, et, ut quidam Sapiens dicit: In sermone pondus, atque in verbis modus. Quando vero membra in Dei servitio fatigata necesse habuit quiete aliqua recreare, non [Col. 1189C] hoc in plumarum mollitie, sed subterposito psiathio, tapete vel sago, parum quid indulgebat somno. Et, ut brevitatis compendio utar, sic exterius gerebat officium sacerdotis, ut interius non omitteret religionem monasticae conversationis. Erat etiam ei moderata ciborum parcitas, ac quidam singularis abstinentiae modus, quo solebat religiosa arte secum convivantes circumvenire. Saepius enim sperantibus quod cum illis manducaret, ipse ablata carnalium epularum mensa surgens ad ecclesiam perrexit, missarum solemnia celebravit. Unde adhuc, quasi recenti sit actum memoria, ore multorum refertur quod dum quadam die ipse venerandus Pater cum Cunrado divae memoriae Constantiensis Ecclesiae [Col. 1189D] episcopo ad prandium apud sanctam Afram martyrem consedisset, postquam consumptis cibis ab utrisque discessum est, quaedam causa exstitit, qua praedictus pontifex ad virum Dei mittere debuisset. Ad quem cum legatus ipsius venisset, invenit eum sacro altari astantem, ac salutarem hostiam Domino immolantem. Quo peracto nuntium audivit, atque absolutum redire ad dominum suum permisit. Cumque reversus interrogaretur cur tandiu moratus fuisset, respondit quia virum Dei tandiu exspectasset donec ter missarum solemnia peregisset. At ille ipsum verbum ab illius ore arripiens: Missarum, inquit, solemnia celebravit? Tunc quasi subridendo intulit: Et vere nullus illo saturior ad mensam altaris hodie accessit Sed utrum ioco, an serio hoc [Col. 1190A] protulerit, tamen verum fuit quod dixit. Cibavit namque Dominus illum pane vitae et intellectus, et aqua sapientiae salutaris potavit illum, ita ut recte cum Psalmista possit proclamare et dicere: »Eructavit cor meum verbum bonum;« et iterum: »Et poculum tuum inebrians, quam praeclarum est?« Vox psalmodiae tam jugis in illius ore dulciter resonabat, ut non solum ipse, sed et illi, qui eam soliti erant cum illo pura mentis intentione cantari, tantam cordis munditiam ex ea conciperent, ut quaedam ex revelatione divina occulta cognoscerent, quae aliis manifestarent. Unde exempli causa quaedam subternotabo, quatenus vera esse approbentur, quae dico.

CAP. VII.---Quodam tempore cum artifices ecclesiae cryptam in melius reparare vellent, erat quidam [Col. 1190B] clericus, nomine Rambertus, sancti viri obsequio deditus. Hic quadam die in excessu mentis effectus, videbatur sibi cum domino suo episcopo solito more psalmos canere, nec non Adalberonem quondam, ut supra diximus, pontificem ad aquilonarem ejusdem cryptae plagam, sacerdotalibus indutum vestibus prope assistere, sibique, ut ad se veniret, innuere. At ille mente perculsus, ac inter vivum et mortuum quid ageret dubius et anceps, tandem in viventem pavens figit obtutus, velut sciscitans quid esset facturus. Tunc episcopus: Ut quid, ait, sic in me oculos defigis? Cui ille respondit, dicens: Ecce dominus meus Adalbero episcopus ad celebrandum divinum mysterium paratus astat, et me ad se vocat. Cui episcopus: Festina, inquit, ire, ejusque [Col. 1190C] jussis in omnibus obedire. Qui mox ut propius accessit, haec ab eo audivit: Ramberte, dic domino tuo, quia magnum a Domino mercedem habebit pro orationibus ac eleemosynis quas pro me fideliter exhibuit. Et hoc sibi sit in signum, quod ego et Fortunatus in proxima coena Domini, concedente Deo, sacrosanctum chrisma cum illo sanctificabimus. Insuper aedificatio istius cryptae ruet citissime. Ipse autem propter hoc ab incoepto non desistat opere, quin illud firmioribus studeat fundamentis stabilire. Fratres quoque admonere curato, quia orationes, quas sua sponte se facturos pro me spoponderunt, nequaquam, sicut promiserant, impleverunt. Et nisi hoc studuerint emendare, sciant [Col. 1190D] se propter hoc in conspectu Domini rationem reddituros esse. Episcopus autem a civitate regia revertens (nam tunc temporis ibi morabatur), ita de crypta contigisse reperit, sicuti per visionem Ramberto ostensum fuit. Tunc ille impatiens morae, non antea a labore cessavit, quam omnia in meliorem statum reparasset. Iterum alia vice cum praedictus Rambertus, juxta morem, in oppido Vuaringa cum sancto viro psalmodiam decantaret, coepit terrore nimio concuti, ac reflexis oculis Deo dignum antistitem intueri. A quo inquisitus quidnam sibi esset, respondit seniorem suum Adalberonem eodem, quo et ante, paratum se videre, sibique praecipere, ut illi sacri altaris mysterium celebranti assistat, solitaeque servitutis officium impendat. [Col. 1191A] Vere impleta est prophetia quae dixit: »Cum sancto sanctus eris, et cum viro innocente innocens eris.«

CAP. VIII.---Nec praetereundum puto, qualiter coelestis signi visione ipsum etiam voluerit Dominus mirificare. Nam in ipsa solemni die sancto Paschae multa fratrum caterva astante, dum sanctus sacerdos divina celebraret mysteria, dextera quaedam apparuit superna, quae cum ipsius dextera divina sanctificavit sacramenta. Expletis vero missarum solemniis, quidam Henricus presbyter, qui eo die cantoris officium agens tanto interfuit miraculo, sequens episcopum usque in cubiculum, ad ejus pedes cecidit, atque in praesentia popularium personarum eamdem visionem minus caute explanavit. Cui vir Dei: Melius tibi, inquit, esset tacere, quam [Col. 1191B] talia in aures vulgi proferre. Mox ille rubore perfusus exiit, et in vestibulo cubiculi residens tantas lacrymas emisit, ut ex illarum suffusione cogeretur lucis hujus dispendia sustinere. Vir autem Dei memor suae fragilitatis cavebat favorem humanae laudis, ne caderet in praecipitium elationis, semper gratias agens Deo super inenarrabili ejus dono; et sicut de sanctis ejus scriptum est: »Ibunt de virtute in virtutem,« velut coeleste animal ante faciem suam gradiebatur, ut eo mente conscenderet, quo eum impetus spiritus duceret. His virtutum gradibus ad alta proficiens, quadam nocte, quae antecedebat diem sanctum, quem diem indulgentiae vel coenam Domini Christiana religio vocare consuevit, vox quaedam beato sic ait in visu: Udalrice episcope, [Col. 1191C] scias te hospites suscepturum esse. Expergefactus coepit secum admirando tractare quinam illi hospites futuri essent. Non enim erat inanis sopor ille, qui solet aliquoties hominum mentes illudere: sed talis potius, qualis sponsa se dicit in amoris Cantico obdormire: »Ego, inquit, dormio, et cor meum vigilat.« Talis igitur somni dum vir Dei frueretur quiete, iterum vocem in haec verba meruit audire: Orationes tuae et eleemosynae, Udalrice, Deo sunt acceptae, qui binis antecessoribus tuis, Fortunato scilicet atque Adalberoni, te commendavit, ut tibi hodie et deinceps sacra mysteria celebranti assistant, et ea tecum benedicant. Mane autem facto, hora qua inclytus mysteriarches divina sacramenta celebravit, quibusdam etiam, qui ad videndum digni [Col. 1191D] erant, cernentibus dextera Domini denuo apparuit, quae cum sancto episcopo signo crucis imponendo eadem consecravit. Iidem ipsi cum ad percipiendam sacram communionem ad sacrum altare accederent et sanctus Dei illos hujus secreti conscios esse per spiritum non ignoraret, quando panem eis Dominicum porrexit, ori singulorum digitum superposuit, ut per hoc intelligerent quod visa minime divulgare deberent. Quin etiam, expleto sacrorum officio, ad se vocatis revelati sibi in nocte praeterita mysterii ordinem exposuit, et tam hoc quam quod ipsi viderant alicui dicere, donec ille maneret in carne, interdixit sub interminatione praesentis vitae.

CAP. IX.---Alio vero tempore, dum iterum sub [Col. 1192A] cujusdam noctis silentio membra quieti commendaret, sancta Afra martyr pulchra facie, veste decora, tunica succincta apparuit, eique dixit: Surge et sequere me. Et statim eduxit illum in campum qui ex nomine ibidem decurrentis fluvii Lecfelt dicitur, ubi sanctum Petrum apostolorum principem velut in synodali colloquio sedentem invenit cum magna episcoporum aliorumque sanctorum multitudine, vel quos olim in carne vidit, vel tunc primum, revelante sibi gratia divina, cognoscere coepit. Ibi inter alia, quae tractabuntur, sicut olim in Apocalypsi sancti Joannis audita est vox animarum suis interfectoribus vindictam expetentium: ita tunc clamor ortus est sanctorum de Arnulpho duce Noricorum adhuc vivente, ob destructionem ecclesiarum [Col. 1192B] atque monasteriorum, quorum res distribuit in beneficia laicorum. Quapropter, dictante omnium sententia, damnatus est poena. Proferebantur in medium etiam duo enses: unus quidem cum capulo, alter vero absque capulo. De quibus princeps apostolorum ait ad beatum virum: Dic regi Henrico: Ensis absque capulo significat illum, qui sine unctione regnat in populo. At alter capulatus illum, qui per sacrae benedictionis ordinem divinitus fuerit coronatus. Finito sanctorum concilio, praedicta Dei martyr sanctissima monstravit illi adhuc loca, in quibus Otto rex postea castra posuit, et generale colloquium cum suis habens, Berengarium regem Longobardorum, cum multis aliis praesentatum, in suum suscepit dominium. Praedixit etiam efferae [Col. 1192C] gentis Hungarorum irruptionem, durissimamque cum Nostratibus congressionem, nec non et loca certaminum: et licet cum magno suorum detrimento, tamen victoriae triumphum promisit populo Christiano. O beatum virum, coelesti visione dignum, in talibus etiam sanctis apostolis, Petro videlicet et Paulo conferendum: quorum alter in linteo coelitus demisso electionem gentium per visionem didicit; alter vero, sive in corpore, sive extra corpus, usque ad tertium coelum raptum se esse asserit, ubi et arcana Dei audivit et vidit! Iste vero sanctus et in ostensione dextrae sacrae super altare, et in hac visione, et postmodum in aliis, ut ante exitum nostri sermonis satis patebit, et arcana Dei vidit et audivit, et salvationem non tantum suae [Col. 1192D] gentis, sed et multorum populorum cognovit. Haec non passim tunc vulgi auribus se inaniter jactando divulgavit, sed paucis quos ad hoc dignos duxit, secreto manifestavit. Ipse vero sentiens se tanto divinae gratiae praeventum, non se erigebat in altum, sed omnia referebat ad illum, a quo acceperat, quidquid boni habebat vel esse poterat, dicens cum Apostolo: »Gratia Dei sum id quod sum.«

CAP. X.---Coepit igitur commissi sibi gregis curam agere, talentum sibi creditum non sudario illigatum terrae commendare, sed, ut bonus verbi Dei dispensator, ad usuram accommodare. Unde suae dioeceseos terminos saepius lustravit, ac congregatis coram se clericis et laicis, pervigili studuit cura [Col. 1193A] investigare, in primis qualiter ipsi ecclesiarum presbyteri cum suis ministris viverent: utrum populum recte ac secundum catholicam doctrinam docerent, ac quod praedicabant ore et opere implerent: ne forte aliis praedicantes, ipsi reprobi efficerentur, et ob hoc a suis auditoribus contemnerentur. Deinde discutiebat si laici eorum doctrinae obedirent, si in Dominicis diebus et aliis sanctorum solemnitatibus ab opere illicito vacarent, si ecclesiarum limina ea, quae deberent, devotione frequentarent, aut decimas recte darent: multaque id genus. His ita investigatis, quaeque erant rata et bene ordinata, laudavit et confirmavit; quae vero aliter invenit, correxit et emendavit. Simoniacorum haeresin quasi perniciosam pestem devitandam esse admonuit, [Col. 1193B] asserens perpetuae tradendos poenae, qui haeresi huic nequissimae studerent animos inclinare. Unde nunquam pro clericorum ordinatione vel ecclesiarum consecratione quippiam muneris accepit: sed sicut in sacri chrismatis unctione per impositionem manus Spiritum sanctum paracletum gratis dedit, ita et ista concessit, sciens a Domino praeceptum: Gratis accepistis, gratis date: nisi forte ipsi ecclesiarum fundatores aliquid pro bona voluntate, et hoc illum pro gratiarum actione suscipere rogarent. Jus vero legitimum sanctae Mariae semper virginis familiae, ab antecessoribus suis antiquitus concessum, statuit inviolabiliter conservandum, nec quemquam in sua ditione degentium laedi permisit oppressione praepositorum: sed ita inter suos omnia ad [Col. 1193C] aequitatis ac justitiae normam perspicaciter correxit, ut nullum alteri aliquid inferre sineret, quod ipse sibi fieri nollet, juxta illud praeceptum: Quod tibi non vis fieri, alii ne feceris. Et Dominus in Evangelio: Omnia quaecunque vultis, ait, ut vobis faciant homines, eadem et vos facite illis.

CAP. XI.---Cum in his et hujusmodi virtutum gradibus sanctum virum semper ad altiora conscendere omnium bonorum hostis invidus cerneret diabolus, quacunque potuit arte, coepit satagere ut ejus animum vel quantulumcunque posset impedire. Accidit igitur tunc temporis, ut inter Luidolphum Ottonis Magni imperatoris filium, qui Alamannorum genti praeerat, et ejus patruum Henricum Noricorum ducem, oriretur lis odiumque per instigationem [Col. 1193D] Satanae et ex malignorum hominum persuasione. Quos cum imperator ad concordiam minime vocare potuisset, fratri adjutorio contra filium fuit. Tunc quidam Arnulphus comes palatinus, Arnulphi quondam ducis filius exstitit, cujus fidei praedictus dux Henricus totam Bajoariam cum ipsa metropoli Ratisbonae commendavit, ac in Saxoniam ad imperatorem se contulit. Ibi eo moram faciente, ille velut perfidus transfuga, se cum ipsa civitate et multitudine populi, Ludolphi subegit potestati. Haec cum sancto pontifici comperta fuissent, relicta militum custodia in civitate Augusta, in Noricorum regionem propere contendit, ubi tunc imperatorem cum exercitu consistere audivit. Praefatus vero tyrannus [Col. 1194A] Augustam adiit, ac rebus circumquaque direptis, quibusdam episcopi militibus captis, praeda onustus, et, quod verius est, peccati pondere gravatus, in Bajoariam est reversus. Interim vero ipsum Dei famulum postquam comperit a regia servitute reversum, in castello, quod Montachinga dicicitur, non timuit obsidere: sed non cessit ei in prosperum quod talia praesumpsit contra Dei servum. Nam, parvo interjecto dierum spatio, a comite Adalbero et episcopi fratre Thietbaldo ab obsidione cum detrimento suorum coactus est secedere, et debita respersus confusione, in patriam redire, etiam ibi capto ejusdem fratre Herimanno. Sed et fortissimus pugnator Adalbertus, velut alter Machabaeus, pro Ecclesia Dei acriter dimicando, cecidit in eodem [Col. 1194B] bello, ut veraciter est credendum per mortalitatis dispendium transiens ad immortalitatis compendium. Cujus corpus sanctus Udalricus Augustam deferens, in ecclesia sanctae Mariae semper virginis condidit: spiritum vero per sacrae immolationis hostiam Domino commendavit.

CAP. XII.---Ex hoc tantus omnium mentes timor invasit, ut nullus de rebus ecclesiae sanctae Mariae semper virginis ad Augustam pertinentibus, aliquid usurpare praesumeret: quia nullus eorum qui antea inde aliquid injuste abstulerunt, vel in sanctum Dei deliquerunt, impunitus evasit, nisi qui per dignam satisfactionem per misericordiam Dei, episcopo intercedente, promeruit absolutionem. Ut enim ex pluribus pauca exempli causa proferamus, [Col. 1194C] unus ex his, vicinis in veritate contestantibus, tandiu perdito sensu proprias manus laceravit, quousque vitam finivit. Alius vero librum quemdam de civitate Augusta rapuit, ex cujus pretio caballum eruit. Quem cum domum perduxisset, uxori suae ait: Melius mihi fuerat ut istum tam praestantis formae equum emissem, quam librum quo illum comparavi, in Augusta dimisissem. Cui illa: Utilius, inquit, ut spero, tibi fuisset, si nunquam manus tua ipsum librum tetigisset. Ille vero dum molli tactu per posteriora dorsi, ut assolet, equo blandiri voluit, mox ab eodem percussus interiit. Post non multum temporis praefatus Arnulphus, pro injuriis quas viro Dei ingessit, etiam ipse justi Judicis iram sensit. Obsessa namque civitate Ratisbona, paratus ad praelium [Col. 1194D] exiit, ibique occisus interiit.

Quidam homo de episcopatu, qui Eistete dicitur, partem vilissimi mensalis de saepe dictis rebus injuste usurpavit, secumque asportavit. Sed mox a daemonio occupatus nullum neque intra neque extra ecclesiam abscondendi locum invenire potuit: nec benedicta aspersus aqua, carere valuit ejus praesentia, quin semper juxta eum videretur individuus comes manere, donec Augustam rediens, rem injuste ablatam reddidit, seseque emendari obnixe rogavit. Cui episcopus, ut totus erat visceribus pietatis plenus, et indulgentiam pro Christi amore tribuit, et a daemone liberatum, ad propria redire permisit.

CAP. XIII.---Interea dum contentio inter Ottonem [Col. 1195A] imperatorem, propter fratrem ipsius Henricum, ut supra diximus, et Ludolphum exorta, in tantum accrevisset, ut non aliter nisi ferro finiri potuisset, jamque acie utriusque partis ordinata, ut cominus committi deberet pugna, athleta Dei Udalricus, sciens quia beati sunt pedes pacem portantes, et quod ipse Dominus in Evangelio ait: Beati pacifici quoniam filii Dei vocabuntur: assumpto Hartberto, Curiensis Ecclesiae episcopo religioso, se in medium injecit: ac tanta eos arte suadendi aggressi sunt, Spiritu Patris in amborum ore loquente, ut facile ad pacis foedera revocarent, et verae charitatis donum firma stabilitate in illorum pectoribus consolidarent. Non aliter tunc Otto poenitentem Ludolphum quam ille evangelicus pater olim suscepit revertentem [Col. 1195B] filium. Uterque enim filius mortuus fuerat, et revixit: perierat, et inventus est. Fit gaudium ingens et exsultatio in exercitu cuncto. Laus et gratiarum actio resonat in ore omnium: quia per servos suos liberavit Dominus populum suum.

CAP. XIV.---Sequenti vero anno, id est, Dominicae incarnationis nongentesimo quinquagesimo quinto, gens Hungarorum omni bellua crudelior, juxta quod viro Dei coelitus ante fuerat revelatum, cum innumerabili multitudine erupit, omnemque Noricorum regionem a Danubio usque ad Nigram silvam, quae ad montana pertinet, et partem provinciae Alamannorum usque Hilaram fluvium, devastando occupavit. Quae Licum transiens, ecclesiam sanctae Afrae igne combussit, atque civitatem Augustam [Col. 1195C] obsidione circumdedit. Sanctus autem Dei pontifex nequaquam visis tot lupis, instar mercenarii, sui gregis custodiam fugiendo dereliquit, sed ex adverso se opposuit ac totam causam Domino commendavit. At militibus circumquaque per murum et ante portam acriter contra hostes dimicantibus, ille super equum sedens, non clypeo protectus aut galea, sed stola indutus, intra lapidum ac sagittarum imbres incedebat securus. Videres novum Josue arcam Domini circumferre, buccinis concrepare: nisi quod Josue extra muros urbis Jericho, iste vero intus in domo Rahab ad Deum conversae, hoc est, Ecclesiae, manebat, et civitatem diaboli foris manentem expugnabat. Josue duce, sacerdotibus qui arcam Domini ferebant buccinis clangentibus, ac cunctis populis [Col. 1195D] clamantibus vociferatione maxima, muri Jericho funditus corruerunt. Isto arcam Domini in pectore mundo gerente, et cum sacerdotibus et levitis tubis, id est, psalmis, hymnis et canticis spiritualibus sonantibus, cunctisque populis maxima prece ad Deum et ad ejus sanctam genitricem Mariam semper virginem pro sua ereptione clamantibus, Hungari, qui erant civitas diaboli, ceciderunt. Caeteri fugam arripuerunt. Quos Christianorum exercitus tandiu caedendo persecutus est, donec principes eorum cum aliis multis una caperentur, atque Ratisbonam perducerentur, ubi ad ignominiam suae gentis postmodum suspensi sunt in equuleis. His ita gestis, praesul venerandus Deo in omnibus gratias [Col. 1196A] agens, velut ex arce quadam mentis coepit dispicere, ac subditorum necessitates pertractare, non sibi ratum aestimans, si solummodo ea, quae sua essent, quaereret, suorumque causas negligeret, juxta illud Apostoli: Qui suorum, et maxime domesticorum, curam non habet, fidem negavit, et est deterior infideli. Unde suorum congregationes clericorum, quae hostium depraedatione ad tantam fuerunt inopiam redactae, ut ad quotidianae refectionis usum nil possent habere secum retinuit, ac inquantum potuit, pauper ipse praesentis vitae necessaria pauperibus ministravit; et non solum illis, sed et omnibus se petentibus, prout habuit, misericordiae manum porrexit, juxta illud Dominicum praeceptum: Omni petenti te, tribue.

[Col. 1196B] CAP. XV.---Eo tempore admonetur in visione, ut ecclesiam sanctae Afrae, quae a paganis fuerat concremata, non tardaret reparare, nec non et Simperti episcopi sepulcrum, quod situm erat juxta gradus in choro, congruo procuraret tecto. Ex hoc coepit Dei famulus in jejuniis et precibus cum cordis contritione, aliis quoque viris religiosis secum assumptis, se Deo mactare, supplicans devote quatenus omnipotens Deus per misericordiam suam dignaretur sibi manifestare locum, ubi sanctissimae martyris suae corpus esset reconditum, vel si in parte orientali crypta eo loci esset aedificanda, ubi suadebat ei voluntas sua. Ergo ut Dominus verum comprobaret, quod per os sancti David dixit: Ecce oculi Domini super justos, et aures ejus in preces [Col. 1196C] eorum. Et in alio loco: Voluntatem timentium se faciet, et deprecationem eorum exaudiet, quadam nocte in visu ei sancta Afra apparuit, et locum sui corporis in ecclesia demonstravit. Cryptam vero illo in loco fieri prohibuit propter reliquias sanctorum, qui illic in pace quiescentes, adventum justi Judicis exspectant. Hac revelatione perdoctus, coepit destinato operi vigilanter insistere, ecclesiae muros instaurare, cryptam in occidentali parte construere: nec antea a labore cessavit, donec brevi omnia perfecto decore consummavit.

Dignum est nunc demonstrare qua veneratione dignus sit locus ille, in quo sancta Dei martyr prohibuit cryptam fieri. Erat quidam hortulanus, qui inter gramina ibi deambulando, speluncam [Col. 1196D] quamdam reperit, in qua et transformatam aediculam sub terra muratam conspexit, et veniens, episcopo nuntiavit, eique dixit: Si tuae placeat sanctitati, hic olera mea et alia, quae mihi sunt necessaria, possunt recondi. Cui ille in spiritu dixit: Si hoc feceris, mox sensu et membrorum sospitate mox carebis. Sed miser, haec parvipendens, supellectilem suam in praedictam speluncam congregavit, statimque sensum cum visu et auditu perdidit. Qui ad sanctum Dei perductus, ut reatum suum agnovit, veniam petiit, ac indulgentiam cum sanitate promeruit. Mira dicturus sum. Ex illa namque hora nunquam ab hortulano ipsa reperiri potuit spelunca. Ex eo tempore coepit vir Dei sanctum illum locum magis frequentare, [Col. 1197A] sibique sepulcrum ibi praeparare. Ubi omni sexta feria, si domi esset, solebat salutarem hostiam Domino immolare.

CAP. XVI.---Interea orationis causa Romam perrexit, ubi et caput sancti Abundii martyris acquisivit, secumque religiosa cum devotione Augustam reportavit. Solebat loca sancta visitare, ac praecipue monasterium sancti Galli, ubi nutritus erat et eruditus. Inde cum quodam tempore ad cellam sancti Meinradi, ad videndum servum Dei Everhardum venisset, post sacra orationum libamina, post fraternae collationis dulcia eloquia, cum jam praelibatis osculis sanctus episcopus disposuisset redire in sua, et ea vice speraret Dei famulum non amplius esse visurum, jamque ire coepisset, festinato anhelus [Col. 1197B] cucurrit, atque iterans oscula charitatis, in hunc vocem lacrymabundus erupit: Ex hac hora non videbimus nos ulterius in hac vita, donec corporibus exempti videre nos mereamur in praesentia Dei. Cui episcopus dixit: Pater venerande, scis nunc pro certo tempus meae resolutionis instare, quo debeam ex hac vita migrare? Cui ille respondit. Finis quidem vitae tuae adhuc non erit. Sed verum esse quod dico exitus rei comprobabit. Tunc discessum est. Sed antequam episcopus eamdem cellam visitavit, ille Dei famulus Everhardus de hoc saeculo migravit. Processu quoque temporis locum Agaunensium, ubi sanctus Mauritius cum sacra legione quiescit, orandi gratia adivit, ac non modicas Thebaeorum martyrum reliquias acquisivit. Quas cum summo honore Augustam [Col. 1197C] attulit, ac in oratorio sanctae Dei genitricis cum hymnis et psalmodiis religiose collocavit. His quoque diebus venerabilis heros ad monasterium Insulanense, quod Augia dicitur, [venit] ubi tunc temporis Dominici gregis vir venerandus, nomine Aluvigus, curam gessit. Qui eum digno, ut par erat, honore suscipiens, multiplicibus sanctarum reliquiarum, quarum gratia illo advenerat, pignoribus donavit, sicque ad propria laetum redire permisit.

CAP. XVII.---Nec praetereundum quod, propter ipsius merita, plurima infirmis praestabantur beneficia: et maxime qui caduco gravabantur morbo, per ejus benedictionem a tanto liberabantur incommodo. Quod ita humilitatis causa studuit occultare, ut si forte aliqui illorum hanc sanitatis gratiam [Col. 1197D] palam postularent, donum benedictionis subtraheret, hoc magis asserens apostolicae dignitati quam suae congruere parvitati. Per oleum, ab eo in coena Domini consecratum, variis languoribus detenti, pristinae restituti sunt sanitati: nec non et oculorum caligine obtenebrati, hujus sancti olei unctione merebantur illuminari.

Operae pretium est inferre qualiter etiam ipse per efficaciam hujus sancti liquoris consecutus est gratiam sospitatis. Quodam itaque tempore ad monasterium Campidonense veniens, tanta infirmitate tenebatur, ut non nisi inter aliorum manus sustentatus, quoquam posset gressum movere, vel quid cibi pro recreatione virium percipere. Tunc sub [Col. 1198A] omni celeritate Augustam mittitur: oleum ab eo consecratum defertur. Quo in ipsa sancta Pentecostes vigilia hora diei nona delibutus, intantum per gratiam Dei contra spem omnium subito convaluit, ut se reficeret cibo ac cum fratribus vespertinae synaxi incolumis interesset, totamque instantis festivitatis diem spiritali jucunditate celebraret. Sicque, omnibus in commune gratulantibus, ipse sospes in suam sedem est reversus.

CAP. XVIII.---Quodam tempore cum vir Dei Vindicem fluvium esset transiturus, intantum alvei ejus cursum excrevisse invenit, ut nullus suorum auderet transire per illum. Tunc sociis sui itineris abeuntibus, et vadum, sicubi posset reperire, ad transeundum quaerentibus, ipse cum uno clerico solus [Col. 1198B] remansit, ac praedictum fluvium sine aliqua trepidatione in nomine Domini transivit. Et, ut magis mireris, clericus altiori caballo residens a cingulo deorsum se totum in aqua infusum: de episcopi autem soccis e sago factis, quos propter frigus induerat, nec saltem unum pilum madefactum perspexit. Cui valde super hoc admiranti interminatus est, dicens: Cave, me adhuc manente in carne, hoc alicui dicere: humilitatis magistrum sequens, qui de semetipso discipulis praecepit ut visionem quam vidissent nemini dicerent, donec Filius hominis a mortuis resurgeret. Tua sunt haec, o Christe, opera, tuarum gratiarum insignia, qui in sanctis tuis etiam nunc antiqua coruscare facis mirabilia. Qui enim illi antiquo Hebraeorum populo, quondam diviso [Col. 1198C] mari Rubro, aridum iter praebuisti, tu hunc famulum tuum per idem elementum siccis vestibus traduxisti: nisi quod illis aquae erant pro muris a dextris et a sinistris, ut siccis vestigiis per medium transirent: iste vero per medias transiens aquarum undas, in nullo madefactus, se duce pervenit ad littus. Alio item tempore dum Ratisbonam navigio per Danubium tenderet, ex incuria nautarum navis super quoddam impingitur lignum: ex quo patentibus rimis coepit paulatim impleri aquis. Timore perterriti nautae, ad littus contendunt propere. Quo pervenientes, omnibus quae in navi erant exportatis, obliti sunt episcopi in puppi residentis. Tunc unus ex clericis, trahens suspiria ex intimo cordis, ait: Vae nobis miseris, quia in tanto periculo obliti [Col. 1198D] sumus nostri senioris. Et haec dicens, velocius cucurrit, et humeris impositum ad littus exposuit. Quo egresso navis in posteriori parte mergitur, et mirum in modum navis, quae plena erat hominibus caeterisque supellectilibus super aquas nataverat, viro Dei cum suis egrediente, non potuit diutius quin mergeretur subsistere: ut inde colligeretur quia hanc omnipotens Deus sua manu tenuerat quando vir Dei cum suis in ea manebat. Item alia vice vir Dei Romam pergere desiderans venit ad fluvium Tar nominatum, quem tam periculosa reperit inundatione effusum, ut nec equo nec navigio aliquis posset transire illum. Sed sanctus pontifex fiduciam habens in Deo, celebratis in ipsius fluminis [Col. 1199A] ripa missarum solemniis, praedictum fluvium transvadavit cum incolumitate omnium suorum.

CAP. XIX.---In illis diebus electus Dei pontifex sacrae religionis studio incitatus, divini amoris igne succensus, coepit in ecclesia sancti Stephani protomartyris Christi, quae extra urbis moenia sita est, religiosas feminas congregare: quatenus in sancto proposito tanto liberius ibidem Deo servirent, quanto longius a mundanae actionis labore distarent. Ad quod monasterium dum quaedam matrona ad conversionem veniret, et a congregatione suscepta fuisset, coepit in Dei servitio manere devota: et licet litterarum scientia minus instructa, tamen ad exteriora providenda satis erat idonea. Unde sorores ei [Col. 1199B] voluerunt officium cellariae commendare, sed illa noluit consentire. Tunc res ad episcopum defertur. Qui cum eidem juberet obedire, noluit, sed in obstinatione mentis perduravit. Sequenti vero nocte hujusmodi verbis corripitur in somnis: Quia, inquit, non obedisti episcopi praeceptis, tandiu ambulandi usu carebis, quousque ab illo absolvi mereberis. Expergefacta, omnino permansit debilis et clauda: et revertente ad civitatem episcopo, ante ejus praesentiam in lectulo est deportata: a quo de inobedientia pariter correpta est et sanata. Ipsa autem, ut se sensit sanatam, currendo antequam ad ecclesiam episcopus veniret, praecessit eum laudans et benedicens Deum. Quodam tempore dum omnipotentis Dei famulus ad synodum episcoporum, quae in villa [Col. 1199C] regia, Ingelenheim dicta, erat congreganda, pergeret, quemdam pauperem, nomine Rotbertum, obvium habuit, qui ventris sui interiora foris prolapsa, in sinu gestavit. Quem ut conspexit, misericordia motus, ei denarium dari jussit, dicens: In nomine Domini accipe, et vade in pace. Qui mox eleemosynam accipiens, perrexit ac meliorari in tantum coepit, ut post aliquod temporis spatium sospitati redderetur ad integrum. Idem etiam post mortem viri Dei, aliis iterum praeoccupatus infirmitatibus, ad sepulcrum ejus veniens, sanari meruit, sicut lector suis locis plenius scriptum invenire poterit.

CAP. XX.---Igitur sanctus Dei, coelesti desiderio afflatus, coepit ea quae sunt hujus mundi fastidire, [Col. 1199D] terrenarum rerum lucra Christi amori postponere: et, licet hic retineretur corpore, in coelestibus tamen conversabatur mente: ut merito in illorum censeretur numero qui dicere possent cum Apostolo: Nostra conversatio in coelis est. Unde zelum Dei habens, licet non secundum scientiam, coepit apud terrenas potestates totis viribus agere, ut quidam clericus Adalbero nomine, suae sororis filius, totius episcopatus curam susciperet: ipse autem sub monachicae religionis habitu soli Deo vacaret, quod et impetravit. Sed ille miserandus nesciens, aut scire nolens, a sapientissimo Salomone dictum: Haereditas ad quam in principio festinatur, in novissimo benedictione carebit: milites episcopi, totamque [Col. 1200A] familiam statim sacramento sibi subjiciebat, ac virgam pastoralem publice manu gestabat. Quod caeteri episcopi, indigne ferentes, ambos ad synodum vocaverunt, atque praedictum Adalberonem haereticae arguunt praesumptionis quod, domino suo adhuc superstite, talia non pertimuisset usurpare. At ille dum de objectis sibi criminibus se vellet purgare, ab omnibus inventum est, id aliter fieri non posse, nisi, allatis sanctorum Evangeliorum in medio libris, sacramento firmaret se nescisse haeresin fuisse, quod talia praesumpsisset facere. Quibus omnibus quae ad hoc negotium pertinebant expletis, in sua redierunt ambo episcopus et Adalbero, tali a sancta synodo consolatione percepta, ut, episcopo decedente ab hac vita, nullus pro eo alius [Col. 1200B] esset ordinandus, nisi ipse Adalbero. Sed non est sapientia, non est prudentia, non est consilium contra Dominum. Nam eodem anno post aliquot menses, dum quadam die jam ad vesperam inclinante praedictus clericus ad mensam cum viro Dei noviter secta vena resideret, ac quidquam molestiae propter incisionem venae sustineret, e consessus medio concitus surgens, cubitum ire perrexit, statimque in ipsa nocte praesentis vitae terminum clausit. Quod episcopus mox per spiritum cognoscens, eum, qui ad annuntiandum mortem sibi intraverat, praeveniendo dixit: Scio, quid Adalbero mortuus est. Festina, et fac vehiculum praeparari, ut possumus illum Augustum deferre. Morabantur autem tunc temporis in castello, quod Dilinga dicitur. Corpus [Col. 1200C] vero ejus exanime a sancto pontifice, Augustam perlatum, in ecclesia sanctae Mariae est humatum. Inter caetera misericordiae bona, quae pro requie animae sui nepotis agebat, etiam abbatiam, Uttenbura dictam, quam ille, dum viveret, in beneficium tenebat, sibi acquisivit, et tandiu tenuit, quousque ipsius studio donata est libertatis privilegio.

CAP. XXI.---Die quadam sancto Dei iter agenti homo quidam astitit, qui Conradi Constantiensis episcopi obitum certissimum indicavit. Illis vero, qui aderant, sperantibus quod statim pro requie illius solita exsequiarum officia vellet celebrare, ille per secretum nuntium, sibi adesse solitum, sciens quod ex hoc esset verum, ait eis: Manete interim animaequiores, mane comperietis quid inde credere [Col. 1200D] debeatis. Crastina die diluculo quidam Constantiae venit, qui praedicti viri sospitatem annuntiavit. Et omnipotentis Dei famulus, licet tempus resolutionis suae jam instare non ignoraret, tamen quandiu potuit, vehiculo superpositus, divini verbi semina in audientium corda spargere non cessavit. Quem equitandi usum, etiam dum adhuc sanus esset, habebat, ut quocunque sibi eundum fuisset, sella super quadrigam posita solus sederet, comite uno tantum clerico, cum quo absque impedimento aliorum, posset liberius vacare decantationi psalmorum. Festinabat autem quantocius Augustae civitatis moenia ingredi, ut ibi, sicut bonus mercenarius, praestolaretur finem operis sui. Quo cum pervenisset, [Col. 1201A] quandiu vires sufficiebant, inter quotidiana missarum solemnia, salutarem hostiam Domino exterius immolabat, ac seipsum interius victimam in ara cordis mactabat. Ad mensam cum aliis sedens, illis manducantibus et bibentibus, ipse bene manebat jejunus. Erat ei cibus aut dulcis psalmorum suavitas, aut sacrarum lectionum assiduitas: inter quas maxime delectabatur audire, ex quarto libro Dialogorum sancti Gregorii, qualiter multi e corporibus exempti, in spiritu rapiebantur, ac iterum revertebantur. Inter haec praecepit suarum rerum procuratoribus, ut in omnibus omnino locis, ad suum jus proprie pertinentibus, quaecunque invenire possent, in tres portiones partirentur, et unam ex his, ipso adhuc vivente, presbyteris et pauperibus [Col. 1201B] largirentur. Ipse autem quadam die se ad audiendam missam in ecclesiam deferri jussit. Qua audita, unum tapete coram sancta cruce sterni fecit, seseque super hoc in orationem dedit, et quasi post dimidiam horam surgens, quidquid supellectilis habere potuit, coram se importari praecepit, praeter paraturam unius domus ac mensarum, et unum opertorium, quae reliquit ad sui successoris servitium. Caetera cum perspexisset, ingemiscendo dixit: Ah! quid mihi haec omnia? Fuerunt tantum pauca camisalia, et septem vel octo mensalia, duo sarcilia, et de argento decem solidi: quos statim per manus praepositi praecepit inter pauperes dividi, caetera vero clericis erogari, sicque vigilanter studuit se ad hoc praeparare, ut pulsanti confestim [Col. 1201C] posset aperire.

CAP. XXII.---Talia meditando, aliquoties ad superna rapiebatur in spiritu, ac quaedam vidit et audivit, quae etiam ex parte sibi assistentibus narravit. Nam Wernhero Fuldensium abbati se visitanti annuntiavit, ut si duo in electione ejus caeteris concordarent, sibi in episcopatu successurus esset. Item alia vice quasi de gravi somno excitatus, ait coram omnibus: Heu! heu! quod illum Adalberonem nepotem meum unquam vidi: quia pro eo, quod ei consentiebam secundum suum desiderium, nolunt me impunitum in suum recipere consortium. Legimus huic simile, sancto Gregorio in libro Dialogorum referente, quod quidam Paschasius, apostolicae sedis mirae sanctitatis diaconus, cujus post mortem dalmatica [Col. 1201D] feretro ejus superposita, daemoniacum tetigit et sanatus est: loco penali deputatus est ob nihil aliud nisi quod in illa conditione, quae inter Symmachum papam et Laurentium facta est, ad pontificatus ordinem Laurentium elegit, et omnium post unanimitate superatus, in sua tamen sententia usque juxta diem sui exitus perstitit, illum amando atque praeferendo, quem episcoporum judicio praeesse sibi ecclesia refutavit. Qua in re, quia similis pene fuerat amborum culpa (nam sicut ille Laurentium, etiam Symmacho ordinato: ita et iste, se adhuc in carne manente, licet simplici oculo minus rectum intuendo, voluit contra statuta Patrum Adalberonem fieri episcopum), hoc idem sentire possimus de hoc [Col. 1202A] viro sanctissimo, quod ille de Paschasio. Nam Petro super hoc quaestionem moventi, cur is, qui tantae sanctitatis exstiterat, quod ejus feretri vestis tangi potuit, et malignus spiritus ab obsesso homine fugari, post mortem ad poenalem locum ductus sit, ita respondit: Hac in re magna debet omnipotentis Dei dispensatio, et quam sit multiplex, agnosci, cujus judicio actum est, ut idem vir Paschasius et ipse intus aliquanto tempore reciperet, quod peccasset, et tamen ante humanos oculos mira per corpus suum post mortem faceret, qui ante mortem eis quoque cognoscentibus pia opera fecisset: ut nec hi, qui ejus bona viderant, de eleemosynarum illius aestimatione fallerentur, neque ipsi sine ultione laxaretur culpa, quam nec ipse culpam credidit, et idcirco [Col. 1202B] hanc fletibus non exstinxit. Sic quondam dux ille magnus Israeliticae plebis Moyses, cum quo, sicut Scriptura refert, loquebatur Dominus facie ad faciem, sicut loquitur homo ad amicum suum, et Aaron frater ejus sacerdos, propter culpam incredulitatis, a Domino audire meruerunt: Quia non credidistis mihi, ut sanctificaretis me coram filiis Israel, non introducetis hos populos in terram quam dabo eis: ut infirmiores quidam perpendant qua poena in ultimo examine districtus Judex graviter delinquentes feriat, cum etiam sic eos corrigat, quos in electorum numerum ante saecula praedestinavit. Sed de his hactenus; nunc ad intermissa redeamus.

CAP. XXIII.---Aderat namque toti orbi venerandus dies, videlicet praecursoris Christi natalitius, et [Col. 1202C] vir Dei, gravi infirmitatis oppressus languore, quasi de somno evigilans, coepit astantibus dicere: Vestibus me induite, et calceamenta pedibus meis praebete. Qui licet illum per excessum mentis putarent talia praecipere, tamen studuerunt obedire. Insuper etiam pontificalibus indutus ornamentis, cum omni, ut mos est, clericorum officio contra spem omnium processit in publicum, et sic ad ecclesiam beati Joannis Baptistae, quam ipse construxit, veniens, tandiu sine aliquorum sustentatione hominum invictus perstitit, donec bis, sicut ea die statutum est, sacra missarum solemnia celebravit. Quibus rite expletis consedit, atque coram astantibus clericis dixit: Hujus celebrationem officii non mearum virium possibilitate, sed ex divinitate praesumpsi [Col. 1202D] Christi atque jussione. Nam hodie cum dulci quiescerem somno, astiterunt coram lectulo meo juvenes duo aspectu formosi, quorum unus dixit mihi: Quare non surgis? debes enim hodie ad Sanctum Joannem missam celebrare. Cui alter respondit: Quomodo potest hoc fieri? quia pro impossibilitate virium adhuc Primam non explevit? Tunc ille, qui prius: Surge, ait, et secundum meum sermonem in praefata ecclesia divinum mysterium festina implere: quia praeter te nullus ibi cantabit hodie. His dictis, ad cubiculum rediit, atque imminentem vocationis suae diem laetus exspectavit, atque illud Psalmistae saepius iterando dicebat: Quando veniam et apparebo ante faciem Dei mei? Interim dum ab [Col. 1203A] eo, qui coram se lectoris fungebatur officio, interrogatus fuisset, utrumne prae infirmitate, qua detinebatur, se de hoc saeculo migraturum speraret, respondit: Certissime scio, quia brevi de hoc transiturus sum mundo. Cui cum moerens diceret, quem episcoporum vellet ad corpus suum sepeliendum vocare, maxime cum nullus comprovincialium remansisset antistitum, qui non esset invitatus ad regale in Francia colloquium, ait: Nostis terram terrae commendare. Vos tantum, cum tempus fuerit, quod vestrum est, facite: Dei est mei corporis commendatorem providere.

CAP. XXIV.---Paucis vero diebus interpositis, in vigilia apostolorum, quae illo anno evenit quarta feria, certissime sperabat se migraturum de hac [Col. 1203B] vita. Quod licet nominatim non exprimeret, verbis tamen quibusdam aperuit, ac signis evidentibus declaravit. Sane signis omnibus ad Vesperam circumquaque sonantibus, ipse balneatus et sacris vestibus ad hoc usus paratis indutus, humi se prostravit, ac si hora eadem moriturus. Finita ergo synaxi vespertina, cum aliorum adjutorio se levavit, et quasi quodammodo mente consternatus, dixit: O sancte Petre, nunc non fecisti, sicut ego aestimavi. O beatum virum omni laude prosequendum, cujus spiritus quidem erat promptus, licet caro infirma: cui vivere Christus fuit, et mori lucrum. Unde tantopere corporeae inhabitationis molem velut carcerem quemdam abhorrens, cupiebat dissolvi et esse cum Christo. Iterum spiritu recreatus, per continuos [Col. 1203C] quinque dies mansit quietus, petens ab omnibus indulgentiam, et benedictionem tribuens, donec finita quintae diei feria, ac vespere lucescente, in sextam Sabbati, aurora jam diei latitudinem terrae illuminante, clericis canentibus et flentibus, in manus Domini spiritum suum commendans, anno incarnationis Domini nostri Jesu Christi nongentesimo septuagesimo tertio, aetatis suae octogesimo tertio, ordinationis vero quinquagesimo, velut in jubileo, hoc est, plenae remissionis anno, verus Hebraeus transit de hujus mundi Aegypto liber, in aeternum victurus cum Domino suo. Transiit autem IV Nonas Julii, tempore Ottonis secundi imperatoris Augusti. Cujus corpus cum ex more ad lavandum esset denudatum, [Col. 1204A] tanta de eo manavit suavissimi odoris fragrantia, ut cunctorum ibi astantium perfunderet nares et pectora. Cujus odoris suavitas tandiu permansit, quousque totum ac vestibus indutum, in ecclesiam fuit deportatum. Post haec autem adveniente Wolfgango, Ratisbonensis civitatis episcopo venerando, sancti viri corpus in ecclesia Sanctae Afrae martyris cum magna gloria est humatum: ubi ipse, dum adhuc viveret, sibi sepulcrum praeparari fecit. In quo loco multa per ejus merita fiunt assidue miracula, multa infirmis praestantur beneficia, donante Christi gratia: Qui cum Patre et Spiritu sancto vivit et regnat per infinita saecula saeculorum. Amen.

Haec tui examen judicii exspectant, ut te benigno [Col. 1204B] judice valeant rata consistere. Opto, Pater beatissime, ut in Christo valeas, meique memor semper existat.


(Quaedam editio Vitae a Bernone scriptae sequens caput insertum habet, quod etsi neque Surius edidit, et Bernonis esse mihi non constat, quoniam tamen ad historiam pertinet, et speciem imaginis sancti Udalrici explicat, placuit hoc loco adjicere.)

Quodam autem tempore, cum idem sanctus pontifex cum felicis recordationis antistite Constantiensi beato Conrado, die Jovis apud Sanctam Afram coenaturus consederat, ambo de coelestibus rebus continuum habentes sermonem, corruptibilis immemores cibi, spiritu refecti, usque in sequentem sextam feriam divina habuere eloquia, non appositas attendentes carnes. Unde contigit Bajoariae ducum bajulum [Col. 1204C] quemdam sanctum accedere virum. Cui absoluto pro quo venerat negotio, abeunti carnis frustum dedit, non advertens sextae observantiam feriae. Qui nuncius dominum rediens proprium, volens malitia stimulatus sanctos diffamare episcopos, quasi sexta ab carnium esu feria non abstinuissent, in testimonium illico carnis partem a sancto viro acceptam protulit, et ecce, dictu mirabile, species carnis in piscis speciem est conversa, temerarii arguens bajuli detractionem, et sanctorum ostendens innocentiam. Qua de causa gloriosi effigiei pontificis piscis in perpetuum hujus miraculi memoriam conpingi solet.




[Col. 1203]
BERNONIS VERSUS Libro Sacramentorum Saxonico qui habetur in bibliotheca Boheriana, praefixi.
(Mabill. Annal. Bened. lib. LV, n. 27.)


Suscipe conscriptum pura quem mente libellum
Ultima servorum Bern fert persona tuorum,
Qui, licet indignus, tibi fidus semper alumnus,
Obsequio pronus, devoto corde benignus,
Dum viget atque valet, sano dum corpore vivit.



[CARMEN DE BELLO TROJANO.]




[Col. 1205]
IN CARMEN SUBSEQUENS ADMONITIO.
(Histoire littéraire de la France, tom. VII, pag. 587.)

Peut-être serait-on en droit de donner à Bernon un poëme sur la ruine de Troie, publié par Goldast et Barthius. Ce qui paraît autoriser cette attribution (FAB. Bib. lat. I. II, p. 625) est d'une part que la pièce porte en tête, dans l'édition de Goldast, le nom de Bernard de Fleuri, et, de l'autre, qu'elle est ancienne et faite avant la fin du XIIe siècle (BART. Adv. l. XXXI, c. 7), ce qui convient à un auteur qu'on suppose du siècle précédent, tel que ce prétendu Bernard. Or, comme on ne connaît point en ces temps-là de Bernard de Fleuri, et qu'on sait que Bernon en était alors moine, et que de son nom ordinaire Bern on a fait souvent celui de Bernard, il y a beaucoup de fondement à lui faire honneur de ce poëme.

Il est compris en quatre-vingt-huit vers élégiaques, rimés dans l'hémistiche et dans la fin, de façon que l'une et l'autre rime est la même dans le pentamètre et l'hexamètre, ce qui doit avoir coûté beaucoup de travail au poëte, qui a réussi par là à rendre sa pièce plus curieuse qu'intéressante. Quoique ses vers retiennent plusieurs traits de rudesse et de barbarie, on y en découvre d'autres qui ont leur mérite. On doit juger de là que la Muse de Bernon était mieux montée lorsqu'il travailla à ce poëme que quand il fit l'inscription précédente dont il a été parlé.

Goldast est le premier qui l'ait tiré de la poussière (FAB., ibid.). Il l'a publié entre les poésies faussement attribuées an poëte Ovide.

Ensuite Barthius, qui ne connaissait pas cette édition, ayant déterré la pièce dans les manuscrits, l'a fait réimprimer sans nom d'auteur, avec quelques observations de sa façon.




[Col. 1205]
CARMEN DE BELLO TROJANO AUCTORE UT VIDETUR, BERNONAE.
(Apud Barthium, Adversaria, lib. XXXI, pag. 1432.)

De rhythmo apud veteres tam Graecos quam Latinos scriptores versibus immisso nonnulla. Editumque carmen rhythmicum satis ingeniosum de Trojae halosi, multis partibus sonum syllabarum captans, etsi minime Latinum.

Rhythmum apud Graecos in carmine absolutissimarum elegantiarum aperte affectavit Anacreon. Quem secutos non paucos Latinorum arbitror; quorum nunc scripta funditus perierunt, pauca praeter fragmenta quae, aliud agentes, grammatici citata servarunt. Sed consonantium syllabarum in fine versuum nos hic rhythmum appellamus, non quem doctissimus Victorinus in Grammatica et alii artigraphi docent. Quem quidem nostrum, quamvis ultimis saeculis corrumpendae Latinitatis summus auctor erit, etiam aliis in generibus versuum non abhorruisse vere Romanos, docent affectate scripti hi versus M. Varronis :

Et orthophallica astulit psalteria
Quibus sonant in Graecia dicteria,
Qui fabularum collocant exordia.
In quam rem et alii priscorum loci adduci possent, si analecta nostra poetica exscribere vellemus. Sufficit vero Terentiani auctoritas, qui rhythmos a metris ita distinguit, ut utrumque genus in usu fuisse confiteatur. Et eam distinctionem novit ultimum etiam aevum, studio, non ignorantia peccans. Eccerhardus in libro De Vita Notkeri, cap. 17, Letanias omnesque cantilenas, rhytmathice, metrice, vel prosaice quas fecerant et disciplinas quas docuerant authenticavit. Hoc autem loci edituri sumus postremi aevi carmen quod ingeniose rhythmum composuit geminum, nec sine tertio et quarto. Id dono nobis dedit, cum corpus universum sequioris aevi poetarum editioni nos compingere velle animadverteret, Gaspar Gevartius, cui nobiscum summa amicitia est. Non quidem ego animatus sum in id corpus eos poetas deducere qui barbare ad minorum gentium linguarum morem et legem versus Latinis numeris conceptos infringunt in rhythmos, ut sunt Bernhardus Morlanensis, quem vel principem talium dicas; Goffridus Viterbiensis, Metelli Quirinalia hexametro composita, Petri Blesensis, Willerami abbatis, Wipponis, et mille talium carmina, hoc tamen carmen peculiari mihi genio scriptum videtur, nec indignum cujus extra ordinem ratio habeatur. Est vero de bello Trojano in haec verba scriptum.
[Figure: [Carmen] 45Kb]

Pergama flere volo
   Solo rapta dolo
Est Paris absque pare
   Audet tentare
Vadit et accedit
   Nauta solo cedit
Tuta libido maris
   Civibus ignaris
[Col. 1206] Fato Danais data solo
   Capta, redacta solo
Quaerit, videt, audet amare
   Furta, pericla mare
Clam tollit, clamque recedit
   Fit fuga, praedo redit
Dat tura libidinis aris
   Quod paret arma Paris
[Col. 1207] Post raptus Helenae
   Mille rates plenae
Exuperare ratus
   Faedere nudatus
Graeco ductori
   Pro consorte tori
Pergama dia secus
   Impetitur moecus
Nutu Junonis
   Destruitur donis
Plena malae prolis
   Deleturque dolis
Tunc dant cuncta neci
   Obfirmant Graeci
Hinc ardent aedes
   Per varias caedes
Mulctatur caede
   Seque suo faede
Foemina digna mori
   Reddita victori
Saeva quid evadis
   Cur rea tu cladis
Passa modo Paridem
   Et factura fidem
Rumor de veteri
   Cras poterunt fieri
Foemina victa mero
   Nec fieri spero
Expleta caede
   Tractatur foede
In facie Dorum
   Subsequitur lorum
Vivit at invita
   Et planctus merita
Juno quid est quod agis
   Tot ne putas plagis
Ergo reoccides
   Ergo reoccides
Nullum jam reperis
   Imo persequeris
Nemo rebellatur
   Belloque sectatur
Ne me Juno feri
   Fac obitu celeri
Usque modo flevi
   Quod superest aevi
Perstitit ira Dei
   Miror quod sitei
Nemo mei meminit
   Mecum foedus init
Concutit ossa metus
   Dum renovat fletus
Urbs retro sublimis
   Una fit ex minimis
Urbs fortunata
   Vel possent fata
Regna beata satis
   Dives honoratis
Regna beata satis
   Praedo voluptatis
Urbs celebris dudum
   Ecce solum nudum
Troja antiqua peris
   Jamjam bubus eris
Urbs bona plena bono
   Praedita patrono
Plena potentatu
   Felicissimatu
Si commendemus
   Cultus supremus
Potum vineta
   Merces moneta
Curia personis
   Terra suis donis
Urbs vetus et clara
   Tam bona tam clara
[Col. 1208] Currunt Larissa Mycenae
   Fortibus absque senae
Viduatorem viduatus
   Foederat ense latus
Prohibet dolor esse timori
   Vivere sive mori
Figit tentoria Graecus
   Et fabricatur ecus
Et iniqua fraude Sinonis
   Urbs modo plena bonis
Parit hostem machina molis
   Tam populosa polis
Praedaeque cupidine caeci
   Pectora clausa preci
Hinc detruncat Diomedes
   Brachia, crura, pedes
Praedo Paris a Diomede
   Reddit alumna Lede
Remeat ab amore priori
   Delitiisque thori
Non tradita caetera tradis
   Non modo clade cadis
Per idem modo, Thesea pridem
   Ne redeas in idem
Faciet ventura timeri
   Turpia sicut heri
Quod inhaesitat ebria vero
   Nec fidejussor ero
Super additur Hecuba praedae
   Cogitur ire pedae
Crinem laniata decorum
   Per theatrale forum
Quia vivit paupere vita
   Vociferatur ita
Post tantae funera stragis?
   Addere posse magis?
Hos quos occidit Atrides?
   Quos obiisse vides?
Nec sic ulli misereris
   Relliquias cineris
Sed Juno belligeratur
   Sanguine mucro satur
Feriendo potes misereri
   Corpus anile teri
Casus incommoda laevi
   Corripe fine brevi
Dare caetera perniciei
   Mentio nulla mei
Gladius qui caetera fini
   Me superesse sini
Fit spiritus irrequietus
   Denuo caussa metus
Et abundans rebus opimis
   Annihilata nimis
Si posset vincere fata
   Segnius esse rata
Urbs primae nobilitatis
   Dantibus absque datis
Donec nocuere beatis
   Et male rapta ratis
Dum terminat alea ludum
   Pastus erit pecudum
Non jam mihi Troja videris
   Pascua, lustra feris
Foris, intus, cive, colono
   Praeditus ille throno
Celeberrima digna relatu
   Principe, cive, statu
Quod commendare solemus
   Rus, ager, unda, nemus
Pastum dabat area laeta
   Navigiumque freta
Urbs civibus, arva colonis
   Horrea plena bonis
Bona valde tam bona rara
   Fit pecualis hara
[Col. 1209] Dives ab antiquo
   Deperit in modiquo
Caussa rei talis
   Foemina fatalis
[Col. 1210] Dum fato fertur iniquo
   Fit nihil ex aliquo
Meretrix fuit exitialis.
   Foemina foeta malis.

[Col. 1209] Patienter carere aevum hoc elegantiarum ditissimum monumento hoc barbarioris potuisse non nego. Idem tamen et affirmare non nolim interesse ejus qui perfectam eruditionem affectat, omnium saeculorum litteras non ignorare. Praeterea licet sermone, phrasi, stylo, barbarum, solaecum, affectatumque hoc carmen videatur, tamen quid egerint tum temporis homines cum felicitatem nostram aspirare non possent, exinde discimus. Scriptum vero hoc carmen est ante annum Domini 1200. Nam Nicolaus Rievallensis poeta aevo illo non malus diserte hujus distichi secundi caput ponit:

Est Paris absque pari forma, flos unicus orbis.

Ejus versus producit eruditissimus vir. J. Picardius ad Gulielmum Neubrigensem, lib. II De rebus Anglicis, cap. 27. Inventi vero genus novum est, nec tale quid hactenus prodiisse in publicum puto. Illud unum erat dignius argumentum quo suppressionem mereri videri poterat imitatio male feriatorum ingeniorum. At illa, si ineptire proposuerunt, sibi ineptiant sane suo periculo; nos saevire in nondum bene natum fetum noluimus. Mendum est illis verbis.

Ne me juno feri feriendo potes misereri.
Legendum est Me me, quod sequens distichum manifesto docet. Et est allusum illud Maronianum:

Me, me, adsum qui feci, in me convertite ferrum.
Alia monenda erant; sed otium melius locari poterit.



APPENDIX AD OPERA BERNONIS.




[Col. 1209]
ANNALES AUGIENSES.
(Apud Perz, Monum. Germ. hist., I, 67.)



PARS PRIMA.


Paucis exceptis ex Annalibus Murbacensibus eorumque continuatione Augiensi desumpta.

    [Col. 1209A] 709. Hiemps durus. Et Gotafredus dux moritur.
    710. Pippinus Alamanniam ingreditur.
    725. Sarraceni primitus ingrediuntur.
    730. Lantfrid moritur.
    731. Obitus Bedae presbyteri.
    734. Karolus Fresiam vastat.
    735. Karolus Wasconiam invasit.
    741. Karolus moritur.
    745. Karlomannus Alamanniam ingreditur.
    747. Karlomannus Romam pergit.
    751. Lantfrid moritur.
    752. Pippinus in regem elevatur.
    753. Stephanus papa in Franciam venit.
    754. Sanctus Bonifacius martyrizatur. Et Pippinus Italiam intravit.
    [Col. 1209B] 758. Pippinus rex in Saxoniam ingreditur.
    759. Pippinus in Wasconia.
    768. Pippinus rex obiit.
    770. Karlomannus rex obiit.
    771. Karolus rex in Saxoniam.
    773. Capta est Italia a Francis, et Karolus Romam pervenit.
    777. Karolus Ispaniam ingreditur.
    779. Item Karolus in Saxonia. Et fames magna mortalitasque in Francia.
    780. Saxonia capta est.
    [Col. 1210A] 781. Item Karolus Romam venit. Et Pippinus baptizabatur.
    782. Hiltigart regina obiit.
    785. Karolus Romam perrexit. Cruces in vestibus apparuerunt.
    786. Karolus per Alamanniam pervenit ad fines Baiariae.
    787. Tassilo dux. . . .
    791. Karolus rex Hunorum regnum vastat.
    799. Gerolt occiditur.
    809. Egino constituitur IX Kal. Septembris.
    811. Werdo III Kal. Aprilis [(63) 1Kb] .
    812. Wilto IV Kal. Aprilis.
    814. Annus primus Hludowici imperatoris.
    816. Berenhartus rex.
    [Col. 1210B] 823. Visio Wettini.
    829. Pretiosa corpora sancti Valentini et sancti Senesii in Augiam insulam venerunt V Idus Aprilis.
    836. Hatto episcopus obiit.
    838. Puato diaconus palatii lapsus est in Judaismo. Erlebadus cessit, et Walafrid constitutus est.
    840. Eclipsis solis III Non. Mai, inter octavam et nonam horam, in vigilia ascensionis Domini. Hludowicus obiit.
    842. Divisio regni.
    [Col. 1211A] 843. Judith obiit.
    856. Hildigarht obiit.
    [Col. 1212A] 858. Folcwinus abbas obiit, et Waldarius successit.





PARS SECUNDA, GENUINA
[Col. 1211]

    [Col. 1211A] 860. Meginratus heremita martyrizatus est.
    864. Waldheri abbas desiit. Hecco successit [(64) 1Kb] .
    868. Visa est cometa manifestissimo.
    869. Ictus fulminis Kal. Julii inter decimam et undecimam horam diei.
    871. Heco abbas obiit, et Ruadho [1 1Kb] successit.
    873. Ictus fulminis Wormatiam combussit.
    875. Ludowicus Caesar Italiae obiit, et Karolus rex Galliae Romam pervenit.
    876 [2 1Kb] Ludowicus filius Ludowici imperatoris obiit. Et bellum inter Ludowicum et Karolum imperatorem.
    878. Eclipsis solis IV Kal. Novembris.
    [Col. 1211B] 879. [2 1Kb] Karolus filius Ludowici regis Francorum et frater Carolomanni et Ludowici Italiam primum intravit.
    880. Karolomannus rex Bawariae obiit.
    881. Karolus Romae Caesar efficitur.
    887. Karolus imperator regno privatur. Et Arnolfus filius Karolomanni in regem elevatur.
    888. [2 1Kb] Karolus imperator obiit.
    891. Sunderolt archiepiscopus a Nordmannis occiditur.
    896. Arnolfus Romae Caesar efficitur. Et in Augia miseria famis et mortalitatis Christiani homines alterius carnem comederunt.
    897. II Idus Junii ictus fulminis ante auroram.
    899. Ungari Italiam ingressi multa (mala) fecerunt [Col. 1211C] Et Arnolfus imperator moritur. Et Ludowicus filius ejus in regem elevatur.
    900. Zuntibold rex filius Arnolfi occiditur [3 1Kb] .
    905. Bellum inter Chuonradum et Adalbertum Francos, in quo cecidit Chuonradus.
    907. Baioarii et [4 1Kb] ab Ungaribus interficiuntur.
    908. Ungares Saxoniam et Turingiam vastant.
    909. Ungares Alemanniam ingressi sunt.
    910. Franci ab Ungaribus aut occisi aut fugati sunt.
    911. Chuonradus in regem elevatur.
    913. Hug abbatiam [(65) 1Kb] successit. Ungri partes Alemanniae vastaverunt, et juxta in fluvium a Bawariis et Allemannis occisi [5 1Kb] sunt. Hiemps magna [Col. 1211D] nimis.
    [Col. 1212A] 915. Ungari totam Alemanniam igne et gladio vastaverunt.
    917. Ungari per Alemanniam in Alsatiam et usque ad fines Lotharii regni venerunt. Erchanger et Peratolht decollati sunt.
    919. Et Chuonradus rex obiit [6 1Kb] .
    923. Preciosissimus thesaurus sanguinis Domini in Augiam [7 1Kb] venit 6 Idus Novembris.
    926. Ungari totam Franciam, Alsatiam, Galliam atque Alemanniam igne et gladio vastaverunt. Et Burghardus dux occiditur [8 1Kb] .
    927. Hiemps magna nimis [(66) 1Kb] .
    931. Heinricus rex reges Abodritorum et Nordmannorum [Col. 1212B] efficit Christianos, et profectus est in Galliam.
    932. Ungari per orientales Francos et Alemanniam multis civitatibus igne et gladio consumptis, juxta Wormatiam Rheno transito, usque ad mare oceanum regnum Galliae devastaverunt, et per Italiam redierunt.
    934. Ungari ab exercitu regis Heinrici occisi sunt, et multi comprehensi sunt.
    936. Heinricus rex obiit, et Otto filius ejus in regnum constituitur. Frithuricus [(67) 1Kb] archiepiscopus ordinatus.
    937. Monasterium sancti Bonifacii et sancti Galli igne consumuntur. Ruodolfus rex et Arnolfus dux [Col. 1212C] obierunt.
    938. Otto rex in Bawarios ibat, illisque resistentibus rediit. Frater ejus Heinricus comprehensus est ab Eberhardo. Illo vero liberato, Eberhardum in exsilium misit, ac iterum Bawarios invasit cum exercitu, omnesque sibi subdidit, nisi tantum unum Arnolfi filium. Interim magna pars Ungarorum a Saxonibus occisa est.
    939. Otto rex ibat in Lotheringos usque ad Caprimontem. Interea Ludowicus rex Galliae invasit Alsatiam. Tunc rex Otto revertens venit ad Prisacam, et obsedit eam; et Ludowicus discessit. Interim vero Eberhart dux occisus est, et Gisilbertus dux in Rheno submersus mortuus est. Postea rex ibat cum exercitu in Lutheringos, et omnes suo subjugavit [Col. 1212D] imperio, praeter Metensis [9 1Kb] episcopum. Nec [Col. 1213A] non et frater ejus Heinricus, projectis armis, venit ad eum.
    953. Mogoncia civitas ab Ottone rege obsessa est.
    954. Per loca Germaniae Galliaeque plurima terraemotus magnus factus est.


Anno Dominicae incarnationis 954, indictione XII, beatae memoriae domnus Frithuricus sanctae Mogontiacensis [Col. 1214A] ecclesiae archiepiscopus VIII Kal. Novembris obiit. Eodem vero anno ego Willielmus, tantae successionis indignus, loco ejus cum consensu cleri et populi ejusdem sanctae sedis, XVI Kal. Januarii, ipsoque die pace inter regem Ottonem et filium ejus Liudolfum facta, in loco Aranstedt, sum electus, et in IX Kal. Januarii Moguntiae ordinatus.




[Col. 1213]
ANNALES AUGIENSES BREVISSIMI.
(Apud Pertz, Monum. Germ. hist., III, 187.)





MONITUM.

Proponimus eos ex codice bibliothecae Carlsruhanae olim Augiensi n. 167, fol. 14, 15, ubi in margine cyclorum Dionysii, qui ab a. 532-1063 porriguntur, manu saeculi IX Scotica scripti sunt. Parvum eorum pretium jam agnovit V. cl. Franciscus Mone, primus eorum editor in Anzeiger für Kunde der teutschen Vorzeit IV, 16, 17; nam ante a. 814 vix una notitia anno suo vero ascripta est. Ut tamen antiquarum hujusmodi notitiarum, quantum fieri potest, nihil in opere nostro desideretur, has pariter ac notitias [(68) 1Kb] codicis Augiensis n. 254, fol. 1, a V. cl. Molter, bibliothecae Carlsruhanae praefecto, iterum benignissime exscriptas, hoc loco sistimus.


    [Col. 1213B] Ab initio mundi usque ad nativitatem Christi anni 5199. Ab adam usque ad passionem Christi anni 5227.
    541. Tiberius annis 23.
    550. Primus Dionisii circulus a Justino principis anno 6, qui regnavit annis 25.
    De hoc pariter Victor Capuanus scripsit.
    688. Pipinus primus regnare coepit.
    712. Pipinus moritur.
    717. Leo imperator factus est.
    726. Karolus, filius Pipini, regnum coepit.
    730. Karolus pugnavit contra Saracenos in Pictavis.
    [Col. 1214B] 739. Karlus moritur Idibus Octobris.
    741. Karlomannus et Pipinus regnum coeperunt.
    746. Karlomannus Romam perrexit.
    Pipinus rex benedictionem regalem accepit.
    750. Leo imperator defecit. Constantinus filius ejus regnare coepit.
    766. Pipinus moritur.
    767. Karolus et Karolomannus eriguntur in regnum.
    769. Karolomannus moritur.
    771. Karolus in Italiam perrexit.
    800. 6000 ab initio mundi.
    814. Karolus imperator obiit.
    817. Aed rex Hiberniae moritur.






ANNO DOMINI MLI.
WIPPO PRESBYTER, CONRADI SALICI ET HENRICI III IMPP. SACELLANUS.




[Col. 1213]
IN WIPPONEM NOTITIA HISTORICA ET BIBLIOGRAPHICA.
(Histoire littéraire de la France, tom. VII, pag. 443.)

[Col. 1213C] Vippon, historien de l'empereur Conrad le Salique, et panégyriste de l'empereur son fils, Henri le Noir, [Col. 1214C] passe communément pour avoir été Allemand de nation (OUD., Script. t. II, p. 644; BASNAGE, etc.). [Col. 1215A] Mais cette opinion est du nombre de celles qui n'ont pour principe que des préjugés dénués d'examen. Pour peu d'attention qu'on donne à la lecture de ses écrits; on conviendra qu'il était de la Bourgogne transjurane. Lorsqu'il en parle lui-même, c'est avec une affection et un détail de circonstances qui montrent visiblement qu'il s'intéressait plus particulièrement pour elle que pour toute autre province de l'empire. Ceci rapproché de l'endroit où, invitant le roi Henri, avant qu'il fût proclamé empereur, à la visiter, il la nomme sa patrie, prouve qu'elle est effectivement le pays où il avait pris naissance, ce qui ne peut convenir à ce prince.

Irradias patriam, si tu modo viseris eam [(1) 1Kb]

L'empereur Conrad le Salique fit la conquête de [Col. 1215B] cette province et la réunit à l'empire en 1033. Ce fut très-probablement alors qu'il prit Vippon à son service. Vippon, qui était prêtre, y entra en qualité de chapelain, et continua d'en faire les fonctions sous l'empereur Henri le Noir. En dédiant à celui-ci l'Histoire de l'empereur son père, il se qualifie luimême prêtre par la grâce de Dieu, et serviteur des serviteurs des maîtres de ce monde, c'est-à-dire de Conrad et de Henri son fils. Quoique fort valétudinaire, il s'appliquait beaucoup à l'étude, et s'exerçait souvent à la versification, qui paraît avoir eu pour lui un attrait particulier. Il avait lu les historiens et les anciens philosophes, et ne les possédait pas mal pour son temps. Ce qu'il nous apprend de l'entrée qu'il avait dans les conseils de l'empereur Henri et [Col. 1215C] les assemblées publiques, fait juger qu'il était homme d'esprit et au fait du maniement des affaires d'Etat.

Vippon florissait sous les deux empereurs déjà nommés, ce qui fait un espace de plus de trente ans, depuis 1024 jusqu'en 1056, qui est la date de la mort de Henri III, surnommé le Noir. Mais il y a toute apparence qu'il ne vécut pas jusqu'à cette dernière époque. Il s'était proposé d'écrire l'Histoire de ce dernier prince, comme il avait déjà écrit celle de son père; et il né paraît point qu'il ait exécuté ce dessein. Son dernier ouvrage fut même publié avant que Henri parvînt à l'empire, c'est-à-dire avant l'année 1046. Il ne l'y qualifie effectivement [Col. 1215D] que simple roi, quoiqu'il lui annonce qu'il serait bientôt empereur: Pie rex Caesarque future. Ainsi l'on peut douter si notre panégyriste vécut au delà de 1050 ou 1051.

Avant que Pistorius et Canisius publiassent leurs recueils, Vippon et ses écrits étaient inconnus dans la république des lettres; mais on a su depuis qu'il a composé:

1o L'Histoire de l'empereur Conrad le Salique. Il la dédie à Henri, son fils, par une épître, qui est suivie d'une préface où il fait un peu le philosophe. On voit dans l'une et l'autre pièce les motifs qui l'engagèrent à entreprendre cet ouvrage, et le desein [Col. 1216A] qu'il s'y proposait. Il se piquait si fort d'exactitude, qu'il prie ses lecteurs de rejeter les fautes qui s'y trouveraient sur ceux qui lui avaient fourni des mémoires; car ses fréquentes infirmités ne lui permettaient pas d'être toujours à la suite de la cour. Par conséquent il fut obligé d'avoir recours à d'autres pour savoir ce qui s'y était passé. Il se flatte, en finissant son écrit, de n'y avoir rien oublié de ce qu'il avait appris ou vu par lui-même des choses qui faisaient à son sujet. Plusieurs autres historiens avant Vippon avaient déjà traité la même matière, ce qui ne l'empêcha pas de l'entreprendre après eux.

Il commence son Histoire par l'assemblée générale qui se tint aussitôt après la mort de l'empereur [Col. 1216B] saint Henri, afin de lui donner un successeur à la couronne de Germanie. Il passe ensuite à l'élection qu'on y fit de Conrad, et à la cérémonie de son sacre: trois événements sur lesquels il s'étend davantage. Il rapporte de suite et avec assez d'ordre les autres actions plus mémorables de son héros, dont il est attentif à marquer ordinairement les époques. L'Histoire de Conrad ne fait pas tellement l'objet principal de Vippon qu'il ne touche aussi les hauts faits du roi Henri son fils, depuis empereur, comme il s'y était engagé d'abord. Quoiqu'il entre dans un certain détail sur l'histoire de l'un et de l'autre, sa narration est cependant un peu succincte, ce qu'il dit avoir observé pour n'être pas à charge à ses lecteurs. S'il y a mieux réussi que plusieurs [Col. 1216C] autres historiens de son temps, il y a suivi le génie de la plupart, en intercalant de fois à autres des vers dans sa prose.

L'écrit de Vippon est intéressant non-seulement en ce qu'il nous apprend plusieurs traits d'histoire échappés aux historiens qui l'avaient précédé, mais encore en ce qu'il nous instruit de la vraie extraction de Conrad et de l'impératrice Gisèle, son épouse, qu'on ignorait auparavant. Le public en est redevable à Jean Pistorius, qui l'a mis au jour entre ses autres Historiens de Germanie, dont le recueil, comme l'on sait, a été imprimé plusieurs fois à Francfort, les années 1582, 1584 et 1607.

2o Vippon a composé un panégyrique de trois [Col. 1216D] cents vers hexamètres ou environ, à la louange du roi Henri le Noir, qui n'était pas encore empereur. Il le publia par conséquent avant l'année 1046, et le dédia à Henri même par une petite épître en prose, dans laquelle il l'intitule Tétralogue. C'est qu'il est divisé en quatre parties autant qu'il y a de personnages qui y parlent: le Poëte, les Muses, la Loi et les Grâces. Il nous apprend ailleurs qu'il le présenta au roi à Strasbourg, où il célébrait la fête de Noël. Quoique ce Panégyrique soit une pièce presque toute d'imagination, il s'y trouve néanmoins quelques faits qui peuvent servir à l'histoire. Mais l'auteur ne s'y montre pas meilleur poëte que les autres versificateurs [Col. 1217A] de son temps. A la fin est ajouté un petit poëme élégiaque, qui fut présenté à la table du même prince. Il roule sur le mystère de Noël, et ne contient d'ailleurs aucune beauté poétique.

Canisius est le premier qui ait tiré de l'obscurité ces deux pièces de la muse de Vippon. Elles sont placées au second volume de ses Lectiones antiquae, d'où elles ont été transportées au IIIe volume de la nouvelle édition du même recueil par M. Basnage, qui y a fait quelques légères observations.

3o A la fin de l'Histoire de l'empereur Conrad, l'auteur a ajouté un chant lugubre sur la mort de ce prince. En parlant de celui qui l'avait fait, il ne le désigne que par ces termes quidam de nostris. Mais il n'est autre que Vippon lui-même, qui se sert de [Col. 1217B] la même expression pour désigner l'auteur du Tétralogue ou panégyrique du roi Henri. Il en rapporte à cette occasion deux vers, qui se lisent un peu différemment dans le corps du poëme; ce qui porte à juger qu'il le retoucha dans une seconde édition qui suivit son Histoire de Conrad le Salique. Vippon présenta ce chant lugubre au roi Henri lorsqu'il était à Constance. La pièce contient neuf [Col. 1218A] strophes chacune de dix petits vers rimés. Mais l'éditeur, en la faisant imprimer, a joint deux vers ensemble dans la même ligne, de sorte qu'au premier coup d'oeil on les prendrait pour de grands vers, et les strophes pour n'en contenir que cinq.

4o M. Fabricius, tout à la fin du IIIe livre de sa Bibliothèque latine du moyen âge, a publié un recueil de Proverbes que le prêtre Vippon dédia à Henri, fils de l'empereur Conrad, comme porte le titre. Ce sont de courtes sentences choisies, qui tendent à former les bonnes moeurs, et que l'auteur a exprimées en cent cinquante espèces de petits distiques rimés, mais sans aucune mesure uniforme. Les vingt-cinq derniers roulent par autant d'antithèses sur les vices et les vertus, dont le caractère [Col. 1218B] de chacune est assez bien représenté. L'écrit est ingénieux et fort instructif.

5o Nous apprenons de Vippon même qu'il avait encore composé un autre poëme de cent vers sur la rigueur extrême du froid qu'il fit en 1033, lorsque Conrad, à qui il le présenta, était occupé à reconquérir, en Bourgogne, les places dont Eudes, comte de Champagne, s'était emparé. Ce poëme est perdu.




[Col. 1217]
VITA CHUNRADI SALICI IMPERATORIS Auctore Wippone presbytero.
(Apud Pistorium, Rerum Germanicarum vet. Script., tom. I, pag. 421.)



WIPPONIS EPISTOLA AD REGEM HENRICUM, CHUNRADI IMPERATORIS FILIUM.

[Col. 1217C] Gloriosissimo imperatori HENRICO tertio regi ad pacem et bellum idoneo, WIPPO Dei gratia presbyter, servus regalium servorum, hujus orbis Domino dominantium.

Vitam illustrem et inclyta gesta Chunradi imperatoris patris tui, domine imperator, scribere opportunum existimavi, ne lucerna lateat sub modio, ne solis radius sit in nubilo, ne virtus memorialis obducatur oblivionis rubigine. Gesta enim illius nisi praeclara et valde lucida praecederent, a sequenti nimio splendore tuarum virtutum viderentur aliquatenus obscurari. Mihi autem servulo tuo is animus est, si Deus annuerit, utriusque acta referre, quae acciderunt me superstite, ita inter nos distinguendo, ut in alterum remp. utpote Romanum [Col. 1217D] imperium salubriter incidisse, alterum eamdem rationabiliter sanavisse veraciter dicam. Quod si hinc plus vel minus, vel aliter quam se integritas rerum habet, scribo vel dixero, non erit culpa scribentis [Col. 1218C] sed narrantis, quoniam cum plurimum tempus infirmavi, non potui in capella senioris mei Chunradi frequenter adesse. De his autem quae ipse vidi et ab aliis accepi, fructum a vobis colligere volentibus stylo veritatis innixus propalabo. Et quoniam sunt quaedam quae vivente patre laudabiliter egisti, eadem inter acta patris ponenda censueram. Quae vero post obitum illius gloriose feceras per se ordinanda decrevi. Si vero aliqui calumniantes objiciunt mihi hoc opus supervacaneum esse, cum et alii de eadem re scripserint, licet inde non dum aliquid scriptum vidissem, respondebo: In ore duorum testium stabit omne testimonium; et verba Christi in Evangelio, non per unum solum, sed per quatuor testes idoneos in Ecclesia dilatari. Tibi, [Col. 1218D] summe imperator, hoc opus devoveo, tibi gesta patris repraesento, ut quoties ipse res clarissimas agere meditaris, prius paternas virtutes velut in speculo imagineris, et illud in te floreat abundantius [Col. 1219A] quod haereditasti a patriis radicibus, qui ut cunctos antecessores tuos in quibusdam divinis et mundanis rebus superasti, ita regnum et imperium [Col. 1220A] tuum diuturnius omnibus illis, favente Deo omnipotente, merearis obtinere. Vale.



INCIPIT VITA.
[Col. 1219]


PROLOGUS.
[Col. 1219A]

Rerum labentium fugitivam memoriam litterarum vinculis connectere, et praesertim Christiani imperii laudes inerti silentio non transire, cum et his qui hoc in hac vita bene administrabant, inde quaedam perpetuitatis perduret gloria, tum posteris, [Col. 1219B] si aemulari parentes velint, bene vivendi apposita sit forma, aptum et conveniens esse putavi, quia utile exemplum imitantis animum promptiorem atque firmiorem in rebus agendis reddere solet. Item fit plerumque ut de laude majorum facile noscatur verecundia: et confusio posterorum, si de his saltem non aequaverint, cum gesta eorum, fama docente, laudaverint. Ut enim virtus plerosque vulgares nobilitat, sic nobilitas sine virtutibus multos nobiles degenerat. Praeterea videtur non licere de victoriis catholicorum principum tacere, et tyrannorum infidelium triumphos largis vocibus publicare: satis inconsultum est superbum Tarquinium, Tullium et Ancum, patrem Aeneam, ferocem Rutulum, et hujusmodi quoslibet et scribere et [Col. 1219C] legere; nostros autem Carolos atque tres Ottones, imperatorem Henricum secundum, Chuonradum imperatorem patrem gloriosissimi regis Henrici III, et eumdem Henricum regem in Christo triumphantem, omnino negligere. Verendum est modernis scriptoribus vitio torporis apud Deum vilescere: cum primitiva auctoritas veteris Testamenti quae historias Patrum fructifero labore diligenter exarat, novarum rerum frugem in memoriae cellario recondi debere praefiguret et doceat. Sic Abraham, Loth fratruelem suum in bello liberasse commemoramus, sic filios Israel hostes diversos superasse comperimus. Sic David regis praelia, Salomonis consilia, Gedeonis ingenia, Machabaeorum pugnas propter scriptorum copiam prae oculis habemus. Veteres [Col. 1219D] enim philosophi diverso modo Reipublicae consuluerunt. Referebant plerumque somnia probabilia, quibus animos auditorum inducerent in id quod affirmare instituerunt. Interdum ad idem officium fabulosas narrationes honestis rebus et nominibus velatas, cum hujusmodi figmenta nil philosophiae refragentur, adinvenerunt; saepe apertis disputationibus rationis fidem faciebant Reipublicae rectoribus animos humanos aeternos esse: et, ut refert Macrobius, Socratem dixisse animam post animas non perire; atque omnes pene philosophi humani studii fructum non cum vita ipsius terminari, sed omnes, qui patriam adjuverint, et legem conservaverint, sempiterno aevo feliciter perfrui, justitiae vero contemptoribus justi Creatoris judicio poenam reservari [Col. 1220A] indubitanter docuerunt. Animam vero humanam immortalem esse, id ex multis rationibus probarunt, tum inde, quod dum corporeis nexibus inclusa, ea libertate utitur, ut modo sidereos recessus, modo terrestres, interdum marina abdita, quae nunquam corporaliter videbat, vivaci motu cogitationis percurrat; [Col. 1220B] aliquando vigilante; interdum quiescente corpore, plurima futura suo, non alieno visu, colligat, eaque memoria retineat: nebuloso velamine carnis exuta, multo liberius eadem vivacitate perfruatur, idque credere, quin potius scire maximo usui fore principibus aiebat, qui saepe per insolentiam torpescentes, sequentis vitae commoda minus attendunt. Quamobrem victoribus statuas et monumenta quam amplissima fecerunt antiqui, eorumque acta inscribi debere censuerant, ut illis mortuis honor exstaret, ad perpetuam memoriam posteritatis, quorum animas vivere credebant in perpetuum. Licet ipsi humana tantum sapientia investigarent immortalitatem animae, quae illis necdum a Christo aut promissa vel ostensa fuerat: hinc tamen adducti, [Col. 1220C] et justitiam ipsi colebant, et hanc rectoribus patriae, scriptis suis diligenter inculcabant. Acta vero Reipublicae mori simul cum ejus rectoribus arbitrati sunt, nisi quod accidit notaretur: et propter desidiam silendi maximam perniciem fieri, si ex scriptis remanentibus non pateret illud unumquodcunque sequi defunctum cui vivus abhibuit studium. Nos autem a quibus sermo veritatis eliminavit torporem taciturnitatis, dicens: Quod dico vobis in tenebris dicite in lumine, et quod in aure auditis, praedicate super tecta, cur principibus Christianis et Evangelicae fidei assertoribus sustinemus negari, quod suis ultro offerant pagani? Si enim nostri catholici reges verae fidei defensores legem ac pacem Christi, quam nobis per Evangelium [Col. 1220D] suum tradidit, sine periculo erroris, gubernant, qui eorum benefacta scriptis suis manifestabunt, quid aliud quam Evangelium Christi praedicabunt? Quamvis animus scribentis vacillet aggredi arduas res maturo consilio, morali gravitate summaque constantia peractas, et si inepto luxu, vel ficta audacia aut cupiditate flagitiosa fiant, res in quibus cunctis scriptorem oportet versari, et in actis eorum, quos notat, vulganda sunt tam gesta quam omissa, prout facultas ingenii dederit, ex qua re boni ad virtutem incitaverat religio, et commendat intentio, et proderit patriae, et benedictio conducit posteritati. Quod praeterit in promptu est, quidquid autem futurum est, non est in praenotione. Qua de re atque spe adductus haec scribere volui ad communem utilitatem [Col. 1221A] legentium, quod audientibus esset jucundum: Nam si quid in his quod inhonestum offeratur, in potestate lectoris ad imitandum erit in propatulo: Quod etiam facio meo provectu, ut qui multis prementibus vitiis corpus, excitante Deo otiositatem velut animae inimicam his occupatis negotiis vitare valeam. Siquidem cum de publicis gestis paratus sum dicere, praecipue duorum acta regum complector, scilicet Conradi imperatoris atque filii ejus Heinrici tertii, quem Heinricum lineam justitiae cuncti pene prudentiores cognominant. Patris vero gesta, quae meis temporibus acciderant, prout ipse vidi, aut relatu aliorum didici, calamis pingentibus, ignaris successoribus effigiabo. Acta autem clarissima filii, quoniam adhuc Dei gratia superstes [Col. 1221B] regnat, quandiu vixero congregare non desinam. Quod si hoc acciderit, ut sicut ante regem hanc vitam mihi contingit introire, sic mihi accidat exire, et eo modo opus meum imperfectum deseram, obsecro post me scribentem, ne pudeat illum meis fundamentis parietes suos superponere: ne spernat stylum cadentem erigere: ne invideat meis coeptis, sicut nollet aliquem invidere suis non finitis. Si enim qui incoepit medium habet, non oportet esse aliquem in hujus operis calce ingratum, qui principium inveniet praeparatum. Haec de prooemii compendio proposui: nunc ad gesta imperatoris veniam: sed prius de electione ejus, quam idonea fuerit, pauca edisseram: ut inde probabilius scribere valeam, si prius qui pontifices vel caeteri principes [Col. 1221C] tunc temporis regni praesidio fuerint, commemorabo.



DE CONVENTU PRINCIPUM.

Anno ab incarnatione Domini 1023, imperator Heinricus secundus, bene compositis imperii rebus, cum jam post longum laborem maturum fructum pacis metere coepisset, imperio incolumi, mente sana, corporis correptus est infirmitate: qua invalescente III idus Julii hanc vitam excessit. Cujus corpus de Saxonia ad sepeliendum ducitur ad locum qui dicitur Pabemberg, ubi ipse bono zelo ac studio fundavit episcopatum omni ecclesiastico apparatu insignem. Ad cujus dedicationem dominum apostolicum, nomine Benedictum, ascivit, cujus auctoritate ad tutandum locum privilegia publica stipulatione [Col. 1221D] confirmavit. Post imperatoris obitum, Respublica, amisso patre, tanquam desolata, in brevi vacillare coepit: unde cuique optimo metus et sollicitudo, pessimis autem in voto imperium periclitari erat. Verum divina providentia anchoras Ecclesiae commisit viris pontificalibus, et his gubernatoribus quales ad ducendam patriam sine jactura in portum quietis, eo tempore superesse oportebat. Nam cum imperator sine filiis obiisset, quilibet potentissimus saecularium principum vi magis quam ingenio nitebatur, aut fieri primus, aut quacunque pactione a primo secundus, ex qua re discordia pene totum regnum invasit, adeo ut in plerisque locis caedes, incendia, rapinae fierent, si non is impetus illustrium [Col. 1222A] virorum sufflamine impediretur. Imperatrix vero Chunigunda, quanquam maritali vigore destituta foret, tamen consilio fratrum suorum Theodorici Metensis episcopi et Hetzelonis ducis Bavariae pro viribus reipublicae succurrebat, et ad restaurandum imperium aciem ingenii mentisque sollicita consideratione direxit. Res petit ut dicam summorum nomina quaedam seu pontificum sive saecularium principum, qui tunc in regnis vigebant, quorum consiliis consuevit Francia reges eligere, ne ea quae dicturus sum, quali fortuitu videantur fieri, sed ut quod prudentissimorum virorum consulto cernitur actum, utile et honestum atque optimum factum credatur. Eo tempore archiepiscopatum Moguntiensem rexit Aribo, natione Noricus, nobilis et sapiens [Col. 1222B] aptus regalibus consiliis; Coloniensem vero archiepiscopatum Pelegrinus tenuit, consanguineus Aribonis providus et ad id officium idoneus: Trevirensem quoque archiepiscopatum gubernavit Poppo, frater Ernesti ducis, vir pius et humilis, qui eodem tempore filium fratris sui ducem Ernestum cum ducatu Alemanico sub tutela habuit: Metensem episcopatum Theodoricus nobilis, et in virtute strenuus possedit: Argentinae civitati Werinharius episcopus praefuit, generosus in divinis et saecularibus officiis studiosus: Wurceburgensi Ecclesiae insedit Marcelinus [Macelinus] sapiens, et in ecclesiasticis dignitatibus fidelis: Pabenbergensem episcopatum Eberhardus rexit primus episcopus illius Ecclesiae, vir ingenio et moribus Reipublicae valde [Col. 1222C] necessarius: Constantiensis Ecclesiae praesul erat Heimo, vir sapiens in Deo, modestus, et providus ad saeculum; Augustam Vindelicorum regebat episcopus Bruno frater Henrici imperatoris, utilis et clarus ingenio, si fraterno odio quo imperatori oberat non obscuraretur: Juvavensem Ecclesiam, quam vulgari sermone Saltzburg dicunt, rexit bonae memoriae Guntherus archiepiscopus, frater Eberhardi [al., Eccardi] et Hermanni comitum, mitis et bonus, apud Deum et homines: Radesbonensis Ecclesiae episcopo erat Burkardus [al., Kebehardus] benevolentiae gratia conspicuus: Frisengensem Ecclesiam regebat Albertus [Agilbertus] episcopus, providus gubernator cleri et populi sui; cum istis multi alii pontifices et abbates ex iisdem regionibus aderant, [Col. 1222D] quos singulos nominare operis fastidium generat. Saxoniae praesules, quoniam me latuit quid de vita eorum nominibus addicere conveniret, memorare vitavi, quanquam et eos summis rebus adesse, consulere, succurrere procul dubio perceperim. Italiam transeo cujus principes in brevi convenire ad regiam electionem nequiverunt, qui postmodum in urbe Constantiensi cum archiepiscopo Mediolanensi et reliquis principibus occurrentes regi, sui effecti sunt, et ei fidelitatem libenti animo juraverunt. Duces autem supradictis viris contemporanei hi fuerant, Benno dux Saxoniae, Adalbero dux Histriae, Hetzilo dux Boioariae, Ernestus dux Alemanniae Lutaringorum dux Fridericus, Ribuariorum dux [Col. 1223A] Gozelo, Cuno Wormatiensis dux Francorum, Udalricus dux Bohemiae; Burgundia enim nondum Romano imperio, ita ut nunc, acclivis fuerat. Quod autem subjecta est modo, trium regum gloriae ascribitur. Secundus Heinricus imperator primum eam subjicere intendit [tentavit,] et bene in hoc studio perseveravit. Deinde Conradus imperator animoso impetu Francos hostiliter ex ea ejecit, belloque eam subjugavit. Ad extremum rex Heinricus pius, pacificus, linea justitiae, bello et pace eamdem Burgundiam temperavit cum magnificentia: ubi quae divina providentia tam pacis quam belli consiliis, conciliis et conventibus quibus interdum ipse interfui, peregit, alias commemorabo. Nunc ad propositum redeo. Ungaria autem quam idem rex Heinricus [Col. 1223B] tertius nobili atque admirabili victoria domuit, et post victoriam sapientissimo consilio sibi et successoribus suis stabilivit, praedicto tempore nec audire nos sustinuit.

Supra memorati episcopi et duces caeterique potentes haud aliter periculum minitans melius aut citius evadere rati, summa ope et industria memorabili utebantur ne Respublica diutius sine regente nutaret. Privata consilia et animos singulorum cui quisquam consentiret, cui dissentiret, aut quem sibi dominum optaret, epistolarum et legatorum commoditas conferebat, neque id in vacuum. Nam providentiae est interius praeparare quo foris indiges, et consilium ante opus, semen est sequentis fructus. Frustra enim ab altero auxilium exspectas, si ignoras [Col. 1223C] quid desideres. In rebus arduis secreto consulere, paulatim deliberare, velociter facere, bonum exitum habebit. Tandem condicta est dies, notatusque locus, fit publicus conventus, qualem me vidisse antea non memini. In quo conventu quid actum sit dignum memoria scribere non differam.



DE ELECTIONE REGIS.

Inter Moguntiae confinia et Wormatiae locus est amplitudine planitiei causa multitudinis maximae receptibilis: ex insularum recessu ad secretas res tractandas tutus et habilis, sed de vocabulo et situ loci plenius dicere topographis relinquo, ego autem ad incoeptum redeo. Ibi dum convenissent cuncti primates, et ut ita dicam vires et viscera regni, cis et circa Rhenum castra locabant. Qui, dum Galliam [Col. 1223D] a Germania dirimat, ex parte Germaniae Saxones cum sibi adjacentibus Sclavis, Franci Orientales, Norici, Alemanni convenere.

De Gallia vero Franci qui supra Rhenum habitant, Ribuarii, Lutharingi, coadunati sunt. Quaeritur de re summa, dubitatur de electione incerta: inter spem et metum suspensi, alterna desideria cum invicem cognati, tum inter se familiares diutissime explorabant. Neque enim de mediocri re consulendum fuerat, sed de ea quae nisi ferventi pectore maximo studio coqueretur, ad perniciem totum corpus regni terminaretur. Et ut proverbiis communibus utar, expeditori bene coquere cibum, qui crudus sumptus generat periculum, et, ut aiunt, medicamen [Col. 1224A] in oculis ponendum caute est providendum. Eodem modo cum diu certaretur quis regnare deberet, cumque alium aetas vel nimis immatura, vel ultra modum provecta, alium virtus inexplorata, quosdam insolentiae causa manifesta recusaret: inter multos electi pauci sunt, et de paucis admodum duo sequestrati sunt, in quibus examen extremum summorum virorum summa diligentia diu deliberatum in unitatis puncto tandem quievit. Erant duo Chunones quorum unus, quod majoris aetatis esset, major Chuno vocabatur, alter autem junior Chuno dicebatur, ambo in Francia Teutonica nobilissimi ex duobus fratribus nati. Quorum alter Hetzel et alter Chuno dictus est: ipsos vero ab Ottone duce Francorum natos accepimus, cum duobus aliis Brunone [Col. 1224B] et Willelmo; ex quibus Bruno apostolicae sedis Romanae Ecclesiae papa effectus, mutato nomine, Gregorius appellatus est. Wilhelmus, factus Argentinensis Ecclesiae episcopus, miro modo eam sublimavit. Praedicti duo Chunones, cum essent, ut dictum est, ex parte genitorum nobilissimi, haud secus ex materno genere claruerant. Junioris Chunonis mater Machilda de filia Chonradi regis Burgundiae [Longobardiae] nata fuit. Majoris Chunonis mater Adelberta [vel Adelbera, vel Adelheyda] ex nobilissima [gloriosissima] gente Lotharingorum oriunda fuit. Quae Adelhayta soror erat comitum Gerhardi et Adelberti, qui semper cum regibus et ducibus confligentes, ad extremum causa propinqui sui Conradi regis vix acquiescebant; quorum parentes (ut fertur) [Col. 1224C] de antiquo genere Trojanorum regum venerant, qui sub beato Remigio confessore jugo fidei colla supponebant. In his duobus, id est, in majore Chunone et juniore (minore) diu pendebat reliqua nobilitas. et quanquam majorem Chunonem secretiori consilio et avido desiderio propter virtutem et probitatem illius pene omnes eligerent, tamen propter junioris potentiam, ne pro honoris ambitione dissiderent, animum suum ingeniose quisque dissimulabat. Ad extremum vero divina providentia contigit, ut ipsi inter se convenirent quodam pacto in tam dubia re satis convenienti, ut si quem illorum major pars populi laudaret, alter eidem sine mora cederet. Aestimo quod dignum sit dicere qua ratione major Chuno suum prodidit ingenium, non quod ipse desperaret [Col. 1224D] rex fieri, unde jam nutum Dei principum cordibus inspirari [inspiratum] percepit, sed ut cognati animum, quo minus in novis rebus perturbaretur, confirmaret. Hac igitur praestantissima oratione illum alloquitur: »Rebus prosperis condignum gaudium, nec gravitatis modum excedit, nec quanquam ingratum esse pro acceptis beneficiis sinit, et sicut in adversis damnosa pusillanimitas ad deteriora trahit, sic in secundis honesta jucunditas hominem ad meliora ducit, et parum valet fructus partae felicitatis, qui moderata alacritate non pascit animum laborantis. Hoc modo animi mei vigorem magnis gaudiis augeri sentio, quod ex tanta concione consensus parilis omnium nos duos solummodo praevidebat, [Col. 1225A] quorum alterum regali fastigio locaret. Neque enim aestimare debemus vel nobilitate. vel divitiis propinquos nostros antecedere; aut aliquid nos promeruisse tanta veneratione dignum, verbis, manibus non oportet extollere. Majores nostri gloriam suam factis quam dictis prodere maluerunt, communi vita contentos esse decebit quoslibet inter aequales. Quidquid autem, id est, quod ad aliquid habiliores reliquis putamur, inde grates auctore Deo reddamus. Nobis ergo cogitandum est ne qui aliena consensione digni tanto honore aestimati sumus, proprio et familiari dissidio indigni hac gratia videamur. Stultum est enim aliena potestate pro sua nimium abuti. In omni electione nemini licet de seipso judicare, licet autem de alio.

[Col. 1225B] Quod si alicui de se liceret, quot regulos, ne reges dicam, videremus. Vota, studia, consensus Francorum, Lotharingorum, Saxonum, Noricorum, Alemannorum qui optimam voluntatem habebant, ad nos conferebant, tanquam ad unius stirpis propaginem, veluti ad unam domum, sicut ad indissolubilem familiaritatem, quos ex tam multis connexos dissolvi posse inimicitiis nemo suspicabitur. Concordare decet, quotquot natura ligavit, quae sibi cognatam jungit amicitiam. Quod si ultro oblata ab aliis aliqua re impediente rejicimus, hoc est, si invicem discordamus, certum est quod populus tunc velit nos deserere, ac tertium quemlibet sibi quaerere, et nos non tantum summo honore privabimur, sed quod omnibus bonis morte detestabilius [Col. 1225C] est, infamiam ignaviae incidemus; quasi et tanti regiminis virtutem non possumus sustinere, et alter alterius, quod inter consanguineos magnum nefas esse puto, credere nollet honori. Maximus igitur honor, summa potestas circa nos adhuc versabitur, et ita ad nos pervenit, ut si velimus, in altero nostrum remaneret. Quocirca mihi videtur si in uno de nobis hic honor coadunatus remanserit, ut alter ejusdem honoris participatione ulterius quodammodo non careat: sicut enim in regnum parentes, quamvis cuncti reges non sint, honoris quaedam derivatio transfunditur, sic et hi qui conscripti et praenominati ad potestatem fuerint, licet ad hanc non perveniant, tamen honore quodam inde nato penitus non carebunt; non ad suam dignitatem immeriti [Col. 1225D] non exigerentur. Praeterea si regum cognati propter reges honorantur, cumque omnes erga nos tales esse velint, quales invicem consentanea mente fuerimus, et eo modo provectus alterius ex altero pendeat; qui feliciores nobis esse poterunt, si alter regnabit? alter regnanti, publicam rem, per benevolentiam suam quasi praestabit? Quare cauti simus; alienum propinquo, incertum certo non praeferamus; ne hodierna dies huc usque pro tali arbitrio satis laeta et jucunda, longi temporis infortunium nobis pariat: sic conceptam tanti populi benignitatem male inter nos tractabimus. Quod ne fiat ex mea parte, omnium cognatorum meorum dilectissime, quid de te sentiam, dicere volo. Si animum populi [Col. 1226A] cognovero te velle, te desiderare in dominum et regem, nullo malo ingenio hanc benevolentiam a te revocabo, quin potius te eligam tanto avidius caeteris, quanto me sperabo tibi gratiorem illis. Si autem Deus ad me respexerit, debitam vicem mihi a te rependi non dubito. Ad haec minor Chuno respondit totam hanc sententiam sibi acceptam fore, seque illi sicuti cognato charissimo, si eum res summa vocaret, omnem regiam fidelitatem facturum certissime promisit. Inter haec verba major Chuno pluribus videntibus paululum se acclinans, cognatum osculatus est; quo osculo primum deprehensum est, utrumque illorum alteri acquievisse. Hinc sumpto judicio concordiae, consedere principes: populus frequentissimus adstabat:

[Col. 1226B] Tunc quod quisque diu velatum corde tegebat,
Ferre palam licitum gaudebat tempus adesse.

Archiepiscopus Moguntiensis, cujus sententia ante alios accipienda fuit, rogatus a populo quid sibi videretur, abundanti corde, hilari voce laudavit et elegit majoris aetatis Chunonem suum in dominum et regem, atque rectorem et defensorem patriae. Hanc sententiam caeteri archiepiscopi et reliqui sacrorum ordinum viri indubitanter sequebantur. Junior Chuno paululum eum Lotharingis placitans, statim reversus maximo favore illum ad dominum et regem elegit; quem rex manu apprehendens fecit illum consedere sibi. Tunc singuli de singulis regnis eadem verba electionis saepissime repetebant: fit clamor populi, omnes unanimiter in regis electione [Col. 1226C] principibus consentiebant; omnes majorem Chunonem desiderabant, in illo persistebant: ipsum cunctis dominantibus nihil haesitando praeposuerunt, eumdemque regali potentiae dignissimum judicabant: et ut nulla mora consecrationis illius fieret, postulabant, supradicta imperatrix Chunegunda regalia insignia quae sibi imperator Henricus reliquerat gratanter [non gravate] obtulit, et ad regnandum quantum hujus sexus auctoritatis est, illum corroboravit. Credo quidem huic electioni coelestium virtutum favorem non deesse, cum inter singularis potentiae viros tot duces, et marchiones absque invidia, sine controversia is eligeretur, qui licet genere et virtute atque in propriis bonis nemine esset inferior, tamen de republica, ad comparationem [Col. 1226D] talium virorum parum beneficii et potestatis habuit. Quanquam archiepiscopus Coloniensis, et dux Fridericus cum aliis quibusdam Lutheringis causa junioris Chunonis, ut fama fuit, imo hoste pacis, diabolo instigante, impacati discederent; qui tamen cito reversi, ad gratiam regis, propter eos quos communis conditio mortis praeoccupavit, quidquid ipse praeceperat, gratanter accipere, et archiepiscopus Peligrinus, quasi pro emendatione prioris culpae, impetrabat a rege ut sibi liceret in Ecclesia Coloniensi reginam consecrare. De qua in sequentibus dicturus, nunc ad regem revertar. Vere Dei nutu electus est in quo ipse providit testimonium quod postea rex accepit ab hominibus. Erat enim [Col. 1227A] vir magnae humilitatis, providus consilio, verax in dictis, strenuus in factis, minimum avarus, omnium regum in dando liberalissimus; de cujus moribus postmodum plenius dixero. Illud tantum [tamen] hic dicendum est, quae nequaquam potuit remanere ut ille non fieret princeps et maximus, cum maximarum virtutum vigor inerat. Cum enim scriptum sit, gloriam praecedit humilitas, merito praecessit hujus mundi gloriosos, cui regina virtutum adhaerebat. Igitur non erat fas alicui in terra militare, quem Deus omnipotens praedestinavit omnibus imperare.



DE CONSECRATIONE REGIS.

Peracta electione regem sequi Moguntiam, ut ibi sacratissimam unctionem acciperet, cum claritate maxima omnes properabant. Ibant gaudentes, clerici [Col. 1227B] psallebant, laici canebant, utrique suo modo: tantas laudes Deum accepisse ab hominibus, una die in loco nondum comperiebam. Si Carolus magnus cum sceptro vivus adesset, non alacrior populus fuisset, nec plus gaudere valeret de tanti viri reditu, quam de istius regis primo accessu. Rex pervenit Moguntiam: ibi honore debito receptus, consecrationem suam omnibus desiderabilem devotus praestolabatur. Ad quem benedicendum in die Nativitatis sanctae Mariae, cum archiepiscopus Moguntiensis et omnis clerus solemniter se praepararent, inter sacra officia regiae unctionis archiepiscopus hoc ad regem usus est sermone: »Omnis potestas fluitantis saeculi de uno fonte purissime derivatur. Solet autem accidere, ut cum plures rivuli [Col. 1227C] de eodem principio procedant, alio tempore sint turbidi, alio lucidi, fonte capitali in puritate sua permanente; eodem modo quantum humana conditio creatorem et creaturam inter se conferre audet, de Deo rege immortali et terrenis regibus conjicere volemus. Scriptum est enim: Omnis potestas a Deo est. Is omnipotens rex regum, totius honoris auctor et principium, quando in principes terrae alicujus dignitatis gratiam transfundit, quantum ad naturam principii pura et munda. Cum autem perveniret ad eos qui hanc dignitatem indigne tractaverunt, et eam cum superbia, invidia, libidine, avaritia, ira, impatientia, crudelitate polluerint, sibi et omnibus subjectis, nisi poenitendo se purgaverint, periculosum potum iniquitatis propinabunt. [Col. 1227D] Oret et intercedat ad Dominum omnis Ecclesia sanctorum, ut dignitas, quae hodie pura Domino et regi nostro Conrado praesenti a Deo praestatur, inviolata quantum hominis est ab eo servetur. Tecum et propter te nobis est sermo, domine rex; Dominus qui te elegit ut esses rex super populum suum, ipse te prius voluit probare, et postmodum regnare: flagellat enim omnem quem recipit: dignabatur corripere quem voluerat recipere; placuit ei humiliare, quem proposuit exaltare. Sic Deus Abraham servum suum tentavit, et tentatum glorificavit; sic David famulum suum Saul regis iram, persecutionem, injurias et latibula deserti, fugam, exsilium pati permisit, quem postea regem [Col. 1228A] gloriosissimum in Israel fecit: beatus qui suffert tentationem, quoniam hic accipit coronam. Non sine causa te Deus exercuit; fructum sequentem in te dulcificavit; permisit antecessoris tui imperatoris Henrici gratiam perdere, et eamdem iterum recipere; ut scias modo his misereri, qui perdunt gratiam tuam: passus es injurias, ut nunc scias misereri sustinentibus injurias: pietas divina voluit te esse sine disciplina, ut post coeleste magisterium Christianum caperes imperium. Ad summam dignitatem pervenisti, vicarius es Christi. Nemo nisi illius imitator verus est dominator; oportet, ut in hoc solio regni cogites de honore perenni. Magna felicitas est in mundo regnare, maxima autem, in coelis triumphare. Cum vero Deus a te multa requirat, [Col. 1228B] hoc potissimum desiderat, ut facias judicium et justitiam ac pacem patriae, quae semper respicit ad te: ut sis defensor Ecclesiarum et clericorum, tutor viduarum et orphanorum: cum his et aliis bonis firmabitur thronus tuus hic et in perpetuum. Et nunc, domine rex, omnis sancta Ecclesia nobiscum rogat gratiam tuam pro his qui contra te hactenus deliquerunt, et offensione aliqua gratiam tuam perdiderunt. Ex quibus est unus, Otto nomine, vir nobilis qui te offendebat, pro illo et reliquis omnibus clementiam tuam oramus, ut illis dimittas pro charitate Dei, qui te hodie in virum alterum mutavit, et numinis sui participem fecit; quatenus ipse tibi eamdem vicem pro universis delictis tuis dignetur rependere.« In hoc sermone rex misericordia [Col. 1228C] motus, ingemuit et ultra quam credi possit, effluebat in lacrymis. Deinde, sicut episcopi et duces cum universo populo flagitabant, omnibus quod adversus illum deliquerant, dimisit. Hoc omnis populus gratanter suscipiebat. Omnes manifesta pietate regis prae gaudio plorabant:

Ferreus esset homo, qui plangere non potuisset,
Quod tantas culpas ignovit tanta potestas.
Et quanquam vindicare posset suas injurias, si nunquam rex fieret, tamen pro nulla tantae potestatis fiducia ad ulciscendum aliquid reservabat. Peractis decentissime divinis officiis, et regali consecratione, rex processit, et sicut de Saul rege legitur, quasi ab humero sursum cunctis altior ibat, et veluti in quamdam habitudinem antea non visam in [Col. 1228D] illo transformatus, cum sacro comitatu, alacri vultu, honesto incessu ad cubiculum rediit. Inde ad mensam regali apparatu receptus, eam diem regiae speciei primitivam officiosissime consumpsit.



DE DISPOSITIONE CURIALI ET DE REGINA.

De fidelitate facta regi minus necessarium dicere puto, frequenti usu teste, quod omnes episcopi, duces et reliqui principes, milites primi, milites gregarii, quin ingenui omnes, si alicujus momenti sint, regibus fidem faciant. Hinc tamen sincerius et libentius jurando omnes subjiciebantur, similiter in dispositione curiali, quem rex majorem domus statueret, quos cubiculariorum magistros, quos infertores et pincernas, et reliquos officiarios ordinaret, diu non [Col. 1229A] est supersedendum cum illud breviter dicere possim, quod nullius antecessoris sui ministeria aptius et honorificentius provisa memini vel legi. Ad quam rem plurimum voluit ingenium Augustensis episcopi Brunonis et Wernheri Argentinensis episcopi consilium. Sic etiam Werniharii militis, quem rex longe ante cautum consiliis, audacem bellis, frequenter secum experiebatur, superbos omnes dilecta regis conjux Gisela prudentia et consilio viguit, cui pater erat Herimanus dux Alemanniae; mater ejus Kerbirga, filia Conradi regis de Burgundia fuit, cujus parentes de Caroli Magni stirpe processerant; unde quidam de nostris in libello, quem Tetralogum nominavit, et postea regi Henrico tertio, cum natalem Domini in Argentina civitate celebraret praesentavit, inter [Col. 1229B] alios, duos versus edidit hoc modo:

Quando post decimam numeratur linea quarta
De Carolo Magno procedit Gisela prudens:

Cum tantae nobilitatis esset et formae decentissimae, minimae extollentiae fuit, in Dei servitio timorata, in orationibus et eleemosynis assidua, et hoc ut secretius potuit, attendens illud Evangelicum, ne justitiam suam faceret coram hominibus. Erat enim liberalis ingenii, illustris solertiae, avida gloriae, non laudis; pudoris amans, feminei laboris patiens, incassum minime profusa, in rebus honestis et utilibus abunde larga, dives in praediis, summos honores bene tractare perita. Haec quorumdam hominum invidia quae saepe ab inferioribus fumigat ad superiores, per aliquot dies a consecratione impediebatur. [Col. 1229C] Caeterum si illud odium juste an injuste pertulerit, adhuc in questione moratur: tamen virilis probitas in femina vicit, et ex consensu et petitione principum consecrata, necessaria comes regem sequebatur. Haec de regina interim breviavi, intermissis regalibus gestis, nunc ad eadem revertar.



DE PRIMIS GESTIS CHUONRADI REGIS.

Ad gesta inclyti regis Chuonradi stylo revoluto, quaedam sunt dicenda, quae in ipsa die consecrationis suae fecerat; quae licet parva videantur, mysterio tamen quodam magnifice pollent. Sed quoniam historia publica scribitur, quae animum lectoris ad novitatem rerum, quam ad figuras verborum attentionem facit, magis videtur congruere, ipsam rem integram persequi, quam mysticis rationibus aliquid [Col. 1229D] promiscue commentari. In ipsa processione regis tres venerunt ante illum, cum singulis querimoniis; unus erat colonus Ecclesiae Moguntiensis, alter pupillus fuit, et quaedam vidua. Dum rex eorum causas audire coepisset, quidam de principibus suis avertebant eum dicentes, ne consecrationis suae aliquam moram faceret, et matura divina officia audiret; respiciens ad episcopos, ut vicarius Christi Christianissime respondebat: Si meum est regimini insistere et id viri constantis est nequaquam differre quod apte fieri valet; rectius mihi videtur facere quod debeo, quam quid faciendum sit audire ab alio. Memini vos saepe dixisse non auditores legis, sed factores justificari. Si autem ad consecrationem, [Col. 1230A] ut dicitis, festinandum est, tanto cautius in opere Dei gressus meos convenit mihi firmare: quanto me arduae dignitati cognosco propinquare. Haec dicens, in eadem statione moratus, ubi primum occurrerant illi calamitosi, passibus immotis legem praefecerat illis. Hinc paululum procedens, venit ante illum quidam, dicens se expulsum esse patria omnino sine culpa. Quem rex per brachium apprehendens, super omnes circumstantes attraxit usque ad solium suum, ibique causam miseri cuidam principum suorum diligenter commendavit. Felix initium regnandi cernitur esse, ubi plus festinatur ad faciendam legem, quod ad benedicendum regem. Abundantius erat in rege studium miserationis quam desiderium consecrationis: per semitam justitiae incedebat, [Col. 1230B] quando regium honorem petebat. Poterat dicere cum Psalmista: Pes meus stetit in via recta. Firmavit se per gratiae bonum priusquam conscenderet judicialem thronum. Timebat praecipitari si non esset equus in altitudine regali. Satis erat laudabile inter nova gaudia, inter deliciosa regis ministeria, tot pauperum clamores audire, et eorum causas finire.

Noluit negligere, quod cito potuit regere; renuit justitiam dilatare, quoniam illud erat regnare. Distulit suam benedictionem propter regium honorem, scriptum est enim: »Honor regis judicium diligit.«


In cunctis rebus nil sic prodesse valebit,
   Sicut judicium regis ad officium.

[Col. 1230C] Ita rex in talibus causis, pro quibus maxime regia auctoritas interpellari solet, hoc est pro Ecclesiarum, viduarum, orphanorum defensione, ad reliqua regimina sibi ea die viam praeparavit.



DE ITINERE REGIS PER REGNA.

Omnia regis itinera, et in quibus locis summas festivitates Natalis Domini et Paschae annuatim celebraret, non nimis necessarium narrare putavi, excepto quod id dicendum est sicubi fuerat, si quid insigne et clarum acciderat. Si enim omnia observare vellem, ante me desererent vires quam materies. Ad gesta illius clarissima quanto ocius potero veniam, in quibus tantum gloriae eminet, ut de minoribus silere nemini fiat ingratum. Collecto regali comitatu, rex Chonradus primum per regionem Ribuariorum, [Col. 1230D] usque ad locum qui dicitur Aquisgrani palatium pervenit, ubi publicus thronus regalis ab antiquis regibus, et a Carolo praecipue locatus, totius regni archisolium habetur. Quo sedens excellentissime rempublicam ordinavit, ibique publice placito et generali concilio habito, divina et humana jura utiliter distribuebat: fama ejus vires de virtutibus sumpsit: hodie quam heri pro tenore pacis praestantior, pro benevolentiae gratia charior, pro regali comitatu honoratior habitus est omnibus. Quanquam enim litteras ignoraret, tamen omnem clerum, cum amabiliter et liberaliter palam, tum convenienti disciplina secreto prudenter instituit. Militum vero animos in hoc multum attraxit, quod [Col. 1231A] antiqua beneficia parentum nemini posterorum auferri sustinuit. Praeterea in donariis frequentibus, quibus eos fortia audere coegit sui similem in toto mundo non posse reperiri aestimaverunt. Suspiciosum est relatu, quam munificus fuit, quam jucundus, quam constantis animi, quantum imperterriti, bonis omnibus blandus, malis severus, in cives benignus, in hostes acerbus, in rebus agendis efficax, quam maximo usui foret regno infatigabilis erat: in brevi tantum proficiens ut nemo dubitaret, post Caroli Magni tempora, aliquem regali sede digniorem non vixisse; unde exstat proverbium: Sella Chuonradi habet ascensoria Caroli. De hoc proverbio quidam de nostris in libello quem Gallinarium vocavit, satyra quarta protulit hunc versum:

[Col. 1231B] Chuonradus Caroli premit ascensoria regis
Talibus indiciis nomen seu gloria regis.

Gentium regiones transcendit, marinos fluctus transnatavit, passim divulgabatur virtus quae in exhausto vigore semper emanabat. Reversus rex de Ribuariis ad Saxoniam venit, ibi legem crudelissimam Saxonum, secundum voluntatem eorum, constanti auctoritate roboravit. Deinde a barbaris qui Saxoniam attingunt tributa exigens, omne debitum fiscale recepit. Inde Bajoariam et orientalem Franciam pertransiens, ad Alemanniam pervenit. Quo transitu, regna pacis foedere et regia tuitione firmissime cingebat.



QUALITER REX CUM ITALIS PLACITAVIT.

Anno primo regni sui Chuonradus rex diem sanctum [Col. 1231C] Pentecostes in Constantia civitate celebravit; ibi archiepiscopus Mediolanensis Heribertus cum caeteris optimatibus Italicis regi occurrebat; et effectus est suis, fidemque sibi fecit per sacramentorum et obsidum pignus, ut quando veniret cum exercitu ad subjiciendum Italiam, ipse eum reciperet, et cum omnibus suis ad dominum et regem publice laudaret, statimque coronaret. Similiter reliqui Longobardi fecerant propter Ticinenses, qui et alio nomine Papienses vocantur, quorum legati aderant cum muneribus et amicis, molientes ut regem pro offensione civium placarent, quanquam id adipisci a rege juxta votum suum nullo modo valerent. In qua autem re offenderint, breviter absolvam. Erat in civitate Papiensi palatium a Theoderico rege quondam [Col. 1231D] miro opere conditum, ac postea ab imperatore Ottone tertio nimis adornatum. Cognito autem obitu imperatoris Heinrici antecessoris Chuonradi regis, ut mos est hominum semper in novis rebus intemperanter se habere, statim Papienses inconsulto ad imbellem aulam ruentes,

Ausibus illicitis fregerunt moenia regis.
totumque palatium usque ad imum fundamenti lapidem eruebant, ne quisquam regum ulterius infra civitatem illam palatium ponere decrevisset. Ex qua audacia diu magna controversia inter regem et Papienses habita est. Dicebant Papienses: Quem offendimus? imperatori nostro fidem et honorem usque ad terminum vitae suae servavimus; quo defuncto, cum [Col. 1232A] nullum regem haberemus, regis nostri domum destruxisse non jure accusabimur. E contrario rex: Scio, inquit, quod domum regis vestri non destruxistis, cum eo tempore nullum haberetis; sed domum regalem scidisse non valetis inficiari. Si rex periit, regnum remansit, sicut navis remanet cujus gubernator cadit; aedes publicae fuerant, non privatae juris erant, alieni non vestri. Alienarum autem rerum invasores regi sunt obnoxii. Ergo vos alienae rei invasores fuistis, igitur regi obnoxii estis. Hujuscemodi verbis pluribus instanter objectis legati frustra tentatam pacem relinquentes abierunt. Reliqui vero Italici amplissimis donis a rege honorati in pace dimissi sunt. Rex vero bene ordinato regno Sueviae ad castrum [Col. 1232B] Turcicum perrexit ibique quosdam Italicos, qui ad Constantiam non venerant, ad dominium suum recepit. Inde post paucos dies ad Basileam civitatem pervenit.



QUOD REX CHUONRADUS BASILEAE EPISCOPUM CONSTITUIT.

Basilea civitas sita est in quodam triviali confinio, id est, Burgundiae, Alemanniae et Franciae: ipsa vero civitas ad Burgundiam pertinet. Hanc civitatem invenit rex vacuatam episcopo, cujus provisor Adalbero ante tres menses quam rex veniret, migravit a saeculo. Ibi Simoniaca haeresi subito apparuit, et cito evanuit: nam dum rex et regina a quodam clerico nobili viro, nomine Udalrico, qui ibi tunc episcopus effectus est, immensam pecuniam pro episcopatu susciperent. Postea rex poenitentia [Col. 1232C] motus, voto se obligavit pro aliquo episcopatu vel abbatia nullam pecuniam amplius accipere, in quo voto pene bene permansit; sed filius ejus tertius, Heinricus, qui postea rex et Augustus effectus est, optime et sine scrupulo patrium votum expiavit; quia in omni vita sua pro omnibus dignitatibus ecclesiasticis unius oboli pretium non dicitur adhuc accepisse. Rex vero Chuonradus colloquio regali habito Basileae, et terminis Burgundiae ultra voluntatem Rudolphi ejusdem Burgundiae regis diligenter praeoccupatis, per Rhenum usque Saxoniam pervenit. Quare autem Rudolphi regis meminerim breviter dicam. Iste Rudolphus rex Burgundiae in senectute sua regnum molliter tractaret, maximam invidiam apud principes regni sui comparans, secundum [Col. 1232D] Heinricum imperatorem, filium sororis suae in regnum invitavit, eumque post vitam suam regem Burgundiae designavit, et principes regni jurare sibi fecit. Ad quam rem cemmendandam imperator Heinricus infinitam pecuniam saepe et saepissime consumpsit, sed defuncto imperatore Heinrico, Rudolphus rex promissa sua irrita fieri voluit. Chuonradus autem rex magis augere quam minuere regnum intentus, antecessoris sui labores metere volens, Basileam sibi subjugavit, ut animadverteret, an rex Rudolphus promissa attenderet. Quos postea Gisela regina, filia sororis ipsius regis Rudolphi, bene pacificavit.



DE BOLISLAO DUCE SCLAVORUM.
[Col. 1233A]

Eodem anno, quem supra notavimus, Bolislaus Sclavigena, dux Bolonorum insignia regalia et regium nomen in injuriam regis Chuonradi sibi aptavit: cujus temeritatem cito mors exinanivit. Filius autem Misico similiter rebellis fratrem suum Ottonem, quoniam regis partibus favebat, in Ruhniam provinciam pepulit. Qualiter vero ejusdem Misiconis protervitatem et cujusdam Udalrici ducis Bohemiae perfidiam rex Chuonradus postea compesceret, in loco suo dicam.



DE INIMICITIA INTER REGEM ET ERNESTUM DUCEM.

Eodem tempore, hoste pacis diabolo suadente, Ernestus dux Alemanniae, Chuno dux Franciae, Fridericus dux Lotharingorum, cum aliis plerisque [Col. 1233B] contra regem Chuonradum consenserunt, et multa molientes, multas munitiones incassum praeparantes, nihil nisi calamitatem futuram assecuti sunt: Quos omnes rex Chuonradus parvipendens, iter suum in Italiam cum copiis destinavit. Sed dux Ernestus humiliter iter ejus prosecutus usque Augustam Vindelicam, interventu matris suae reginae et fratris sui Heinrici adhuc parvuli aliorumque principum, multum renuente rege, vix in gratiam ejus receptus est.



QUOD REX CUM EXERCITU IN ITALIAM REDIIT.

Anno incarnationis Christi 1026, Chuonradus rex consilio et petitione principum regni filium suum Heinricum puerum regem post se designavit, illumque Brunoni Augustensis Ecclesiae episcopo in tutelam [Col. 1233C] commendavit; et supra dictis hostibus suis insidias per filium, et caeteros fideles suos diligenter opponens, ipse cum exercitu copioso Italiam petere coepit; in qua expeditione, supra dictus Ernestus dux Alemanniae, aliquantulum regi militans Campidonensem abbatiam, licet contra fas et jus esset, liberam rem nisi liberaliter servire, in beneficium accepit a rege, et ad tutandam patriam honorifice remissus est.



QUOD REX PAPIENSES AFFLIXERIT.

Rex ingressus Italiam per Veronam inter Mediolanum et Papiam, Vercellas venit, ibique sanctum Pascha celebravit. In ipsis diebus paschalibus Leo ejusdem civitatis antistes, vir multum sapiens, mundum cum pace reliquit, cui Hardericus Mediolanensis [Col. 1233D] canonicus successit. Rex vero jam totam pene Italiam planam suae ditioni subjugavit: Papiensem urbem, quoniam valde populosa fuit, subito capere non potuit; ipsos Papienses in gratiam recipere noluit, quia palatium quod dexstruxerant in loco ubi prius fuerat reaedificare adhuc renuebant, sed defensores eorum Adelbertum marchionem et Wilhelmum, et caeteros principes in iisdem terminis mirabiliter opprimere coepit; castrum eorum nomine Urbam desolavit, et plura alia castella et munitiones firmissimas dissipavit. Ea tempestate grande malum factum est in Italia, propter contentiones Papiensium: multae eorum Ecclesiae, in circuitu cum ipsis castellis incensae sunt, et populus, qui [Col. 1234A] illuc confugerat, igne et gladio periit; agri vastati sunt, vineae truncabantur; exitum et introitum rex prohibebat, navigium abstulit, mercimonia vetuit, et ita per biennium omnes Ticinenses afflixit, donec omnia, quae praecepit, omni dilatione postposita compleverant.



DE SEDITIONE QUAE RAVENNAE FACTA EST.

Eodem tempore rex Chuonradus Ravennam intravit, et cum magna potestate ibi regnavit. Quadam die miseri Ravennates litem cum exercitu regis commovebant, et in multitudine sua confisi, exercitum de civitate expellere conati sunt, et per cujusdam portae angustias eos qui foris erant prohibebant interioribus succurrere. Excito tumultu bellum undique coepit ingravescere. Quidam in domibus [Col. 1234B] hospites suas aggressi sunt; alii in plateis pugnabant, alii portas obsidebant, plures de muris, multi de turribus altis ignavum praelium cum saxis et sudibus commiserunt. E contra Teutonici armis et ingenio reluctantes, factis agminibus ante et retro, Ravennates circumdabant; et saevientibus gladiis viam ad invicem facientes, eos qui fuerant medii, mortuos aut sauciatos, vel fugientes reliquerunt. Quidam comes nomine Eppo, optimus miles de Bajoaria, cum Panone civitatem exiens, eos qui pontem superstabant subjugavit, et plurimi eorum per illum solum de ponte praecipitati, in aqua necati sunt. Rex vero Chuonradus, sicut erat in cubiculo, hanc seditionem intelligens, arma corripit, equum poscit, et egressus atrium uti vidit Ravennates [Col. 1234C] bello victos ad Ecclesias confugere, et undique latibula quaerere, misertus eorum, quoniam ex utraque parte sui erant, exercitum de persecutione civium revocavit, et ipse in palatium se recepit. Mane autem facto Ravennates qui remanserant, in cilicio et nudis pedibus atque exortis gladiis, ut lex eorum praecipit, victis civibus, ante regem venientes, sicut ipse praecepit, omnibus modis satisfaciebant. Ibi rex Chuonradus maximam munificentiam in quemdam sauciatum Teutonicum more solito ostendit, cui pes cum magna parte supra talum in pugna penitus abscindebatur, cujus ocreas de corio factas rex afferri praecipiens utramque nummis jussit impleri, et supra grabatum sauciati militis juxta illum poni.



REX PROPTER CALOREM IN MONTANA SECESSIT.
[Col. 1234D]

Eo tempore maximus calor Italiam vexabat, ita ut animalia multa et hominum multitudo inde periclitarentur. Rex vero Chuonradus nemini cedens, nisi soli Deo et caloribus aestuis, ultra Atim fluvium propter opaca loca et aeris temperiem in montana secessit, ibique ab archiepiscopo Mediolanensi per duos menses et amplius regalem victum sumptuose habuit. Hinc decedens tempore automnali, Italiam planam iterum peragrans, habitis consiliis, et regalibus colloquiis in opportunis locis, atque rebelles in vincula mittens, regnum pacificavit, et sic pertransiens usque ad confinium Italiae et Burgundiae pervenit.



QUOD LEGATI RUDOLPHI REGIS AD CHUONRADUM REGEM IN ITALIAM VENERUNT.
[Col. 1235A]

Inchoante anno nativitatis Christi 1027, rex Chuonradus in Ipo regia civitate Natalem Domini celebravit: illuc Rudolphi regis Burgundiae legati venerunt promittentes illum Romam venturum ad electionem et consecrationem imperatoriam regis Chuonradi: quod rex gratanter accepit, et remissis legatis cum muneribus, ipse Padum transiens ad Romam tendere coepit. Veniens ad Lucam civitatem, invenit eam sibi adversam cum Reginhero marchione. Ibi rex paululum moratus post paucos dies civitatem et marchionem in deditionem acceperat, omnemque Tusciam sibi breviter subjugavit, sicque triumphando Romanam visitat arcem.



QUOD REX CHUONRADUS ROMAE IMPERATOR EST EFFECTUS.
[Col. 1235B]

Igitur rex Chuonradus Romam ingressus eodem anno, ut supra, id est, a Nativitate Salvatoris 1027, indictione decima, a papa Joanne et universis Romanis regio honore mirifice receptus est: et in die sancto Paschae, qui eo anno VII Kal. Aprilis terminabatur, a Romanis ad imperatorem electus, imperialem benedictionem a papa suscepit,

Caesar et Augustus Romano nomine dictus.
Quin etiam regina Gisela imperatricis consecrationem et nomen ibidem accepit. His itaque peractis, in duorum regum praesentia Rudolphi regis Burgundiae, et Cnutonis regis Anglorum, divino officio [Col. 1235C] finito, imperator duorum regum medius ad cubiculum suum honorifice ductus est. In ipsis diebus paschalibus inter Romanos et Teutonicos pro vili causa orta est seditio magna. Contendebant duo pro corio bovis: cumque se invicem pugnis caedere coepissent, totus exercitus imperatoris commotus est: et armati equites et pedites, ex utroque parte convenerunt, ibi interfectus est ex nostra parte quidam juvenis nomine Berrengarius, filius Lutoldi comitis de Alemannia, multum nobilis et bellicosus nimis. Romani diu resistentes ad extremum victi fugerunt, et innumerabiles ex illis perierunt. Imperator vero praedictum juvenem, quoniam sibi dilectus et familiaris fuerat, juxta tumulum Caesaris Ottonis sepeliri praecepit. Postera die Romani, qui seditionem commoverant, [Col. 1235D] ante imperatorem venientes, nudatis pedibus, liberi cum nudis gladiis, servi cum torquibus vimineis circa collum, quasi ad suspensionem praeparati, ut imperator jussit, satisfaciebant.



QUOD IMPERATOR IN APULIAM VENIT.

Facta igitur pace inter Romanos et Teutonicos imperator in Apuliam processit, et Beneventanum et Capuam, ac reliquas civitates illius regionis seu vi sive voluntaria deditione sibi subjugavit; et Normannis, qui de patria sua, nescio qua necessitate compulsi, in Apuliam confluxerant, ibi habitare licentiam dedit; et ad defendendos terminos regni adversus Graecorum versutias, eos principibus suis coadunavit. Cunctis rebus rite et prospere sibi cedentibus, [Col. 1236A] imperator reversus, praeteriens Romam, iterum Italiam pertransiit.



DE TYRANNO THASSELGARO.

Eo tempore erat in Italia quidam tyrannus Thasselgart dictus, qui sub tempore Heinrici imperatoris multa facinora commisit in regno: sed per marinos recessus et alias munitiones, quos habuit ultra modum tutas, Caesaris Heinrici persecutionem evaserat. Erat enim nobilis genere, despicabilis in persona, turpis in moribus, magnus praedator ecclesiarum et viduarum. Hunc imperator Chuonradus diligentissime insequebatur, et insidias sibi ante et retro omnibus modis opposuit. Qui dum a quodam suo castro fugere vellet in aliud, a militibus Caesaris captus est. Quod dum audiret imperator, cum magna [Col. 1236B] festinantia properabat, ita ut fere centum milliaria Latina intra diem et noctem pertransiret: cogitabat enim, ut more solito, iterum evaderet. Veniente vero imperatore, praesentatus est illi ipse tyrannus. Quem cum videret, fertur dixisse imperator: Nonne es hic ille leo, qui devoravit bestias Italiae? Per sanctam crucem Domini, talis leo non comedet amplius de pane meo: et hoc dicens, statim cunctis principibus regni adjudicantibus, praecipit illum in patibulum suspendi. Quo suspenso, per omnem illam provinciam pax et securitas, diu latentes simul emerserunt.



DE CONJURATIONE QUORUMDAM TEUTONICORUM.

Interea morante in Italia imperatore apud Teutonicos, magna invidia, multa consilia, multae factiones [Col. 1236C] adversus imperatorem incassum eruperant. Ut enim a minoribus incipiam et ad majores perveniam, quidam comes in Suevia, Wolff nominatus, dives in praediis, potens in armis, et Bruno episcopus Augustensis, invicem confligentes multa mala in praediis et incendiis fecerunt in regno. Ad extremum praedictus comes ipsam Augustam irrumpens, aerarium episcopi despoliavit, et totam civitatem vastavit; quod postea, cogente imperatore, totum restituit, et episcopo emendavit. Chuno dux Wormatiensis, patruelis imperatoris, nec fidus imperatori, nec tamen multum noxius illi, interim quietus manebat. Fridericus dux Lotharingorum, vitricus praedicti Chunonis imperatori inimicando morte [Col. 1236D] propria praeventus est. Ernestus dux Alemanniae, privignus imperatoris Chuonradi, nuper ab eo beneficiis et muneribus sublimatus, discedens iterum, instigante diabolo, rebellionem moliebatur; et consilio quorumdam militum suorum, Alsatiam provinciam vastavit, et castella Hugonis comitis, qui erat consanguineus imperatoris, desolavit. Deinde magno exercitu juvenum collecto, Burgundiam invasit: et ultra castrum Solodurum, quamdam insulam aggere et vallo firmare coepit; sed Rudolphus rex Burgundionum veritus hostem imperatoris recipere, ab incepto illum prohibuit. Inde reversus supra Turicum quoddam castrum munivit, et Augiensem ecclesiam nec non abbatiam S. Galli nimium distrahendo, non mediocre damnum patriae intulit: sic [Col. 1237A] posthabita lege et justitia usque ad imperatoris reditum iniquis conatibus insistebat.



UBI DUX ERNESTUS SE DENUO REDDIDIT.

Pace per totam Italiam confirmata, imperator Chuonradus prospero reditu in Alemanniam venit; et in Augusta Vindelica colloquium familiare cum suis fidelibus tenens, de proditoribus patriae tractare coepit; inde ad oppidum quod Ulma vocatur veniens, colloquium publice condictum illic habuit. Huc dux Ernestus non voto supplice venit, confisus militum multitudine, quos optimos habuit, ut vel secundum libitum cum Caesare se pacaret, vel inde per potestatem rediret; et habito colloquio cum suis, primum monuit eos fidei sacramentaliter promissae; dehinc hortabatur eos ne illum desererent, ne honorem [Col. 1237B] suum perderent, non decere eos immemores fore, in historiis patrum, semper Alemannos bonae fidei et stabilitatis in dominos testimonium habere; et sibi fidi forent, illis praemia posteris eorum gloriam et honorem esse futurum. Talia dicenti duo comites, Fridericus et Anselmus pro caeteris respondebant hoc modo: Nolumus inficiari quin vobis firmiter promitteremus contra omnes, praeter eum qui nos vobis dedit: si servi essemus regis et imperatoris nostri, et ab eo juri vestro mancipati, non nobis liceret a vobis separari. Nunc vero cum liberi simul et libertatis nostrae summum defensorem, interea regem et imperatorem nostrum habeamus, ubi illum deserimus, libertatem amittimus, quam nemo bonus, ut ait quidam, nisi cum vita simul [Col. 1237C] amittit. Quod cum ita sit, quidquid honesti et justi a nobis requiritis, in hoc parere volumus vobis: si autem contra hoc vultis, illuc revertemur liberaliter, unde ad vos venimus conditionaliter. His auditis, dux, cum se intellexisset a suis dimitti, sine omni pactione imperatori sese reddit: quem Caesar in Saxoniam exsulari fecit super quamdam rupem quae Gibichenstein dicitur, ut ubi castigatus a rebellione ulterius desineret.



QUOD REX BURGUNDIAE IMPERATORI OCCURREBAT BASILEAE.

Imperator pertransiens Alemanniam, cunctos qui sibi rebelles fuerant, in deditionem recepit, et munitionem eorum dejecit; et perveniens usque ad Basileam, Rudolphum regem Burgundiae alloquitur, [Col. 1237D] qui illic sibi occurrebat, extra urbem, juxta vicum qui Mitthena dicitur: et habito familiari colloquio, imperator regem secum duxit in urbem. Confirmata inter eos pace, Gisela imperatrice haec omnia meditante, regnoque Burgundiae imperatori tradito, eodem pacto quemadmodum prius antecessori suo Heinrico imperatori datum fuerat; rex iterum donis ampliatus cum suis reversus est in Burgundiam: imperator vero descendens per Rhenum in Franciam venit, ibique dux Chuono, patruelis ejus, prius rebellis, se reddidit: quem imperator in liberis custodiis aliquantulum castigavit, destructisque munitionibus suis, quas optimas habuit, in gratiam illum recepit, totumque in honorem suum sibi restituit. [Col. 1238A] Paulo post Adalbero dux Histrianorum, sive Carintanorum, reus majestatis, victus ab imperatore, cum filiis suis exsulatus est, et ducatum ejus iste Chuono ab imperatore suscepit: quem ducatum pater ejusdem Chuononis dudum habuisse perhibetur. Ita dux Chuono fidus et bene militans imperatori et filio suo Heinrico regi, quousque vixerit, permansit.



DE LEGATIONE EPISCOPI ARGENTINENSIS.

Eodem tempore Werinharius Argentinae civitatis episcopus, ab imperatore legatus Constantinopolim mittitur. Qui dum causa orationis Hierosolymam pergere se fingeret, ut putavimus, judicio Domini, quem fallere nemo valebit, mirabiliter prohibitus est. Nam dum magnum comitatum hominum, majorem [Col. 1238B] quoque mutorum animalium, equorum, boum, ovium, porcorum, multasque delicias saeculares ultra modum secum educeret, perveniens in Ungariam, a rege Stephano contradicta est sibi via, quod eo tempore nulli aratorum accidit. Inde reversus per Bajoariam cum omni comitatu suo pergens Italiam intravit; et multum circa fines Veronae moratus, tandem cum maximo labore per Venetiam mare Adriaticum ingressus, navigio calamitoso Constantinopolim pervenit: cumque ab imperatore Graecorum honorifice susceptus esset, secumque satis familiariter conversaretur, desiderare coepit ut imperatoris auxilio Hierosolymam adiret: quo desiderio, semper aliqua re interdicente, nunquam potiri invaluit. Sequenti vero tempore obiit, [Col. 1238C] et sepultus est in eadem urbe, et episcopatum ejus Wilhelmus Argentinensis canonicus suscepit. Legationis tamen causam postea imperator Graecorum aureis litteris imperatori Chuonrado rescripsit.



QUOD IMPERATOR FILIUM SUUM HENRICUM REGEM CONSECRARI FECIT.

Anno Domini 1028, indictione XI, imperator Chuonradus filium suum Heinricum magni ingenii et bonae indolis puerum aetate XI annorum, principibus regni cum tota multitudine populi id probantibus, a Peligrino archiepiscopo Coloniensi in regalem apicem apud Aquisgrani palatium sublimari fecerat. Tunc in principali Dominica Paschae consecratus et coronatus, paschalem laetitiam triplicavit. Nam dum in superioribus annis duas coronas, id est, patris [Col. 1238D] et matris suae mundus veneraretur, nunc tertia addita,

Spes pacis, quam rex cum Caesare fecit:
praesertim cum is coronatus esset, cujus aetas via diuturna satis digna fuerat. Deinde diversa regna peragrantes, Caesar per se rex sub tutore et actore Augustensi episcopo Brunone cunctos rebelles domabant et foedera pacis ubique feliciter firmabant.



DE OBITU EPISCOPI AUGUSTENSIS.

Anno sequenti imperator in Bajoaria Ratisponae Pascha celebravit: ibi Bruno episcopus Augustensis defunctus est, cujus corpus imperatrix prosecuta, cum filio Heinrico rege ad Augustam sedem suam honorifice sepeliri fecerunt. Nobilis valde fuit ipse [Col. 1239A] episcopus runo. Nam dum esset frater Heinrici imperatoris, filius erat marterterae Giselae imperatricis; soror vero ejusdem episcopi, nupta Stephano regi Ungarorum, causa fuit Christianitatis, primum in gente Pannonica. Episcopatum vero Augustensem Eberhardus suscepit.



QUALITER DUX ERNESTUS DUCATUM ACCEPIT ET STATIM AMISIT.

Anno Domini 1030, imperator Chuonradus apud Ingelnheym Pascha celebravit. Ibi Ernestus supra memoratus dux Alemanniae, a custodia solutus, ducatum recepit, eo tenore, ut Wehelonem militem suum, qui multis factionibus turbaverat, quasi hostem reipublicae cum omnibus suis persequeretur, [Col. 1239B] idque se facturum cum sacramento confirmaret. Quod cum rex facere nollet, hostis publicus imperatoris dijudicatus est, et penitus ducatu amisso cum paucis inde recessit. Imperator vero ducatum Alemanniae Hermanno juniori, fratri ejusdem Ernesti dedit, eumque Warmanno Constantiensi episcopo commendavit. Imperator vero communi consilio omnium principum regni eumdem Ernestum et cunctos justitiae et paci reluctantes ab episcopis excommunicari fecit, eorumque res publicari jussit. Ipsa imperatrix Gisela (quod dictu est mirabile), sed actu laudabile, filium inconsultum sapienti marito postponens, publicam fidem dedit omnibus, quidquid illi accidisset, nullam ultionem, neque malum animum pro hac re se reddituram fore.



QUOD IMPERATOR SUPER UNGAROS CUM EXERCITU VENIT.
[Col. 1239C]

Eodem tempore multae dissentiones inter gentem Pannonicam et Bojoarios, culpa tamen Bajoariorum factae sunt, ita ut Stephanus rex Ungarorum multas incursiones et praedas in regno Noricorum, id est, Bajoariorum faceret; unde commotus imperator Chuonradus cum grandi exercitu super Ungaros venit. Rex autem Stephanus minime sufficiens adversus imperatorem, orationibus et jejuniis in universo regno suo indictis, praesidium Domini tantummodo flagitabat. Imperator tam munitum regnum fluviis et silvis intrare non valens, multis tamen praedationibus, incendiis circa terminos regni injuriam suam satis ulciscens, reversus est, volens tempore opportuniori coepta sua peragere. Sed filius suus rex [Col. 1239D] Heinricus adhuc puerulus Eigelberto Frisingensi episcopo creditus, legatione Stephani regis pacem rogantis accepta, juste et sapienter agens, qui regem injuste injuriatum, ultro petentem gratiam recepit in amicitiam.



QUOD DUX ERNESTUS AUXILIUM PETIIT AB ODONE COMITE.

Interea dum haec agerentur, praefatus Ernestus ducatus dignitate privatus, multa cogitans, multa moliens, qualiter imperatori resisteret magnos labores in vanum consumpsit. Qui assumpto Vuelhone milite suo cum aliis paucis perrexit in Franciam Latinam ad Odonem comitem propinquum suum; nam mater Odonis et mater Giselae imperatricis fuerant sorores. A quo dum consilium et auxilium [Col. 1240A] peteret, sive, nollet, sive non auderet, nil solatii contra imperatorem sibi dedit.



QUALITER DUX ERNESTUS PERIIT.

Dux vero Ernestus reversus iterum in Alemanniam venit, ibique in quadam eremo, quae Nigra Silva dicitur, in locis tutissimis moratus, praeda miserabili per aliquod tempus vivebat. Ad extremum dum a militia Caesaris undique coarctaretur, quidam, qui imperatori favebant, equos quos dux et omnes sui optimos habebant, per insidias in pascuis exceperunt. Dux vero, perditis equis in quibus confidebat, nil pensi plus habens, in tanta perturbatione quid ageret dubitabat; collectis tamen undique qualibuscunque equis quos habere poterat, cum omnibus quos tunc habuit, egressus est silva, secum deliberans [Col. 1240B] melius esse honeste mori, quam turpiter vivere. Cumque pervenissent in saltus silvarum ad illam regionem Alemanniae quae Bara dicitur, viderunt castra deserta, quae priori nocte hostes occupaverant: confestim perceperunt sibi insidias parari. Nam Manegoldus comes, miles imperatoris, de Augensi abbatia magnum beneficium habens ab imperatore, et Warmanno Constantiensi episcopo, qui tunc vice ducis Heremanni Alemanniam gubernabat, praesidio locatus fuerat, ne dux Ernestus praedas aut incendia faceret in regione. Statim dux Ernestus et assecutores sui nimium alacres effecti sunt, existimantes injurias suas cito ulturos fore in hostibus; arreptoque itinere, suos insecutores insequi coeperunt. Eadem intentione Manegoldus comes, et qui [Col. 1240C] cum illo fuerant, huc et illuc progredientes itinera ducis diligenter observabant. Hac occasione utrinque collata, ita conjuncti sunt, ut se invicem videre et affari possent. Erant autem ex parte Manegoldi multo plures milites quam de parte ducis.

Nec mora, congressi pugnabant acriter omnes ex parte ducis, ira, ferocitate, audacia incitati; ex altera parte pro gloria, pro remuneratione adducti. Hi, qui cum duce fuerant, cum nihil de vita cogitarent, omnes ad interitum properabant. Dux vero cum nemini parceret, in hoc praelio, neminem sibi parcentem invenit, et a plurimis vulneratus, postremo interfectus, occubuit. Ibi cecidit Wecilo [al. Wehelo] comes, miles ducis, cujus causa haec omnia acciderant: [Col. 1240D] Adelbertus et Iwerin nobiles viri et alii multi interfecti sunt ibi. Ex altera parte ipse Manegoldus comes, auctor hujus congressionis, cecidit, et alii plures secum. Corpus Ernesti ducis in Constantiam delatum, prius accepta indulgentia a potestate episcopali, pro excommunicatione, in ecclesia S. Mariae sepultum est. Corpus Manegoldi in Augia subterratum est.

Accidit hoc bellum semper miserabile multum, XV Kal. Septemb. Hoc cum nuntiatum esset imperatori, fertur dixisse:

Raro canes rabidi feturam multiplicabunt.



RUDOLPHUS REX BURGUNDIAE OBIIT, ET ODO [al. UDO] REGNUM EJUS INVASIT.

Anno Domini 1032, Rudolphus rex Burgundiae, [Col. 1241A] avunculus Giselae imperatricis, obiit in pace; cujus regnum comes Odo [al. Udo] Francigena, filius sororis suae invasit, et quaedam castra munitissima sive civitates, seu dolo, seu bello ceperat: nec se regem ausus est facere, nec tamen regnum voluit dimittere. Referebat quidam illum dixisse saepe, quod nunquam rex fieri, sed tamen semper magister esse regis vellet. Eo modo magnam partem Burgundiae distraxit, licet regnum Burgundiae Chuonrado imperatori et filio ejus Heinrico regi, a Rodulpho rege, postquam ipse superstes non esset, per jusjurandum confirmatum esset. Sed dum Odo comes haec in Burgundia faceret, Chuonradus imperator in Sclavonia cum armis fecerat. Quid ibi ageret, vel qualiter postea Odonem repulisset de Burgundia, consequenter [Col. 1241B] dicam. Supra dictus Bolislaus dux Bolanorum mortuus, reliquit duos filios, Misiconem et Ottonem. Misico dum fratrem suum Ottonem persequeretur, expulerat eum in Russiam. Dum ibi aliquantum tempus miserabiliter viveret, coepit rogare gratiam imperatoris Chuonradi, ut ipso imperante et juvante restitueretur patriae suae. Quod dum imperator facere vellet, decrevit ut ipse cum copiis ex una parte ex altera frater Otto Misiconem aggrederentur. Hunc impetum Misico ferre non valens fugit in Boemiam ad Udalricum ducem, cui tunc temporis imperator iratus fuerat. Sed ille ut sic placaret imperatorem voluit sibi reddere Misiconem: quod pactum sceleratum renuit Caesar, dicens se nolle inimicum emere ab inimico. Otto restitutus patriae, [Col. 1241C] et dux factus a Caesare, dum post aliquod tempus minus caute ageret, a quodam familiari suo clam interfectus est. Tunc Misico omnibus modis quaerebat gratiam imperatricis Giselae et reliquorum principum, ut mereretur redire ad gratiam imperatoris. Caesar misericordia motus dedit sibi veniam, et divisa provincia Bolanorum in tres partes, Misiconem fecit tetrarcham, reliquas duas duobus aliis commendavit; sic imminuta potestate minor facta est temeritas. Defuncto Misicone Casimirus filius ejus fideliter serviebat hoc usque imperatoribus nostris.



QUOD IMPERATOR CUM FILIO SUO HENRICO BURGUNDIAM ADIIT.

[Col. 1241D] Anno Domini 1033, imperator Chuonradus cum filio suo rege Heinrico Natalem Domini in Argentina civitate celebravit, inde collecto exercitu per Solodorum Burgundiam intravit, et veniens ad Paterniacum monasterium in Purificatione sanctae Mariae, a majoribus et minoribus regni, ad regendam Burgundiam electus est, et in ipsa die pro rege coronatus est: deinde quaedam castella quae Odo invaserat, obsedit; sed propter nimiam asperitatem hiemis, quae tunc fecerat, valde impediebatur. De qua nimietate frigoris quidam de nostris centenos versus fecit, quos imperatori praesentavit, in quibus tam mirandae res dicuntur, quod equi in castris circa castellum Murat, si pedes infixissent terrae per teporem dici aliquid moliti, per noctem ita gelati [Col. 1242A] constringerentur, ut nequaquam, nisi securibus et sudibus de terra in circuitu gelata evelli potuissent. Quidam vero, qui non habuit adjutorium equum proprium ita haerentem interfecit, et corium de cruribus sursum abstulit, reliquum terrae gelatae infixum dimisit. Homines quoque multum confundebantur hoc algore: erat enim una facies juvenum et senum: omnes erant die et nocte cani et barbati propter horridum rigorem glaciei, licet plures juvenes et imberbes fuissent ibi; et tamen:

Vix haec causa fuit, quod Caesar bella reliqui
Imperator reversus ad Turcicum castrum pervenit; ibi plures Burgundiorum, regina Burgundiae, jam vidua, et comes Hupertus, et alii, propter insidias Odonis in Burgundia ad imperatorem venire nequiverunt, [Col. 1242B] per Italiam pergentes occurrebant sibi: et effecti sui, fide promissa per sacramentum sibi et filio suo Heinrico regi, mirifice donati redierunt.



QUOD IMPERATOR SUPER ODONEM CUM EXERCITU VENIT.

Ejusdem anni aestate imperator cum exercitu suo super Odonem comitem in Gallias Francorum venit, dicens, si Odo in Burgundia res alienas injuste quaereret, de suo proprio juvante Deo, aliquid perdere deberet. Tunc in regno Heinrici regis Francorum, in praediis tamen et beneficiis Odonis tantas devastationes et incendia fecit imperator, ut ipse Odo necessitate compulsus humiliter veniens, quaereret veniam, promittens Burgundiam dimittere; et secundum jussionem illius satisfacere. Sic imperator [Col. 1242C] cum suo honore, et Odonis damno reversus est.



QUALITER IMPERATOR ODONEM EXPULIT DE BURGUNDIA.

Anno Domini 1034, imperator in Bajoaria Ratisbonae sanctum Pascha celebravit. Hujus anni aestate dum Odo praefatus promissa non attenderet, sed adhuc quamdam partem Burgundiae, quam injuste invaserat, obtineret, imperator Chuonradus expeditis Teutonicis et Italis Burgundiam acute adiit: Teutones ex una parte, ex altera archiepiscopus Mediolanensis Heribertus et caeteri Italici, ductii Huperti comitis de Burgundia, usque Rhodanum fluvium convenerunt. Augustus veniens ad Genevensem civitatem, Geroldum principem regionis illius, et [Col. 1242D] archiepiscopum Lugdunensem atque alios quam plures subegit: et reversus castrum Murat cum fortissimis militibus, Odonis munitum obsidens, vi cepit, et quos intus invenerat, captivos duxit. Caeteri fautores Odonis hoc audientes, solo timore Caesaris fugerunt: quos persecutus Caesar omnino exterminavit de regno, et acceptis de principibus Burgundiae multis obsidibus, rediit per Alsatiam ad imperatricem. Nam dum ille in Burgundiam pergeret, imperatrix secuta est eum usque Basileam. Inde reversa ad Argentinam civitatem, exspectavit reditum imperatoris. Eo tempore filia imperatoris Chuonradi et Giselae imperatricis Mathilda nimiae formositatis, puella Heinrico regi Francorum desponsata, obiit Wormatiae, ibique sepulta est.



QUOD REX HEINRICUS SCLAVOS SUBJUGAVIT.
[Col. 1243A]

Interea dum haec, quae superius dicta sunt, imperator in Burgundia faceret, filius suus Heinricus rex, licet in puerilibus annis, non segnius reipublicae consuluit in Boemia, et in caeteris regionibus Sclavorum: ubi et Udalricum ducem Boemiae, et reliquos quam plures Caesari adversantes, strenue subjugavit, et redeunti patri occurrens, de duplici victoria duplex gaudium populis effecerat. Deinde collectis copiis de Saxonia super eos qui Luttizi [al., Lintizi] vocantur, quique olim semi-Christiani, nunc per apostaticam nequitiam omnino sunt pagani, imperator venit: ibique conflictum implacabilem mirabiliter diremit. Inter Saxones enim et paganos fiebant ea tempestate multae dissensiones et incursiones: cumque Caesar [Col. 1243B] veniret, coepit quaerere ex qua parte pax, quae diu inviolata inter eos fuerat, prius corrumperetur. Dicebant pagani a Saxonibus pacem primitus confundi, id per duellum, si Caesar praeciperet, probari. Econtra Saxones ad refellendos paganos similiter singulare certamen, quamvis injuste contenderent, imperatori spondebant. Imperator consulentibus principibus suis, licet non satis caute ageret, hanc rem duello dijudicari inter eos permisit. Statim duo pugiles congressi sunt, uterque a suis electus; Christianus in sola fide, quae sine operibus justitiae mortua est, confidens, et non diligenter attendens quod Deus qui veritas est, omnia in vero judicio disponit, qui solem suum oriri super bonos et malos facit: qui pluit super justos et injustos, audacter pugnare [Col. 1243C] coepit. Paganus autem solam conscientiam veritatis, pro qua dimicabat, prae oculis habens, acriter resistebat. Postremo Christianus a pagano vulneratus cecidit. Ex qua re pagani in tantam elationem et audaciam venerunt, ut nisi imperator adesset, continuo irruerent super Christianos; sed imperator ad compescendas incursiones eorum construxit castrum Wirbinam, in quo praesidia militum locabat et principes Saxoniae, ut unanimiter resisterent paganis, sacramento et imperiali jussione constringebat, deinde reversus est in Franciam. Sequenti vero anno idem castrum a paganis dolo raptum est, et plures nostrorum, qui in eo erant, ab eis occisi sunt. Hinc commotus imperator, iterum cum copiis usque Albim [Col. 1243D] fluvium venit. Sed cum pagani transitum prohiberent, imperator per aliud vadum fluvii, partem exercitus latenter transmisit: et ita fugatis hostibus, ipse per ripam liberam regionem ingrediens, immensis devastationibus et incendiis ubique, nisi in locis inexpugnabilibus sic humiliavit eos, ut censum abantiquis imperatoribus propositum, et jam auctum Chuonrado imperatori postea persolverent. Multum enim laboravit Chuonradus imperator prius, et tum in gente Sclavorum: unde quidam de nostris, quoddam breviarium versifice fecit, quod postea imperatori praesentavit. Ibi legitur, qualiter imperator interdum in paludibus usque femora stabat, pugnans ipse, et exhortans milites ut pugnaret; et victis paganis nimis acriter trucidabat eos pro quadam superstitione [Col. 1244A] illorum nefandissima. Nam fertur, ut quodam tempore effigiem ligneam crucifixi Domini nostri Jesu Christi scelerato ludubrio habuissent pagani, et eam spuerent, atque colaphis caederent, ad extremum oculos eruebant, manus et pedes truncabant. Haec ulciscens imperator de captis paganis maximam multitudinem pro una effigie Christi, simili modo, truncavit, et varia morte delevit. Idcirco in eisdem versibus Caesar ultor fidei vocatur, et Romanis principibus Tito et Vespasiano comparatur, qui in ultionem Domini triginta Judaeos pro uno nummo commutaverant, cum Judaei Christum pro totidem denariis vendiderant. Reversus imperator, quidquid obstaculi in regno invenit, imperiose disjecit. Eodem anno Adalbero dux Carantanorum imperatoris gratiam [Col. 1244B] perdens, ducatum amisit, et in exsilium missus est.



DE CONJURATIONE ITALORUM.

Item eodem tempore magna et modernis temporibus inaudita confusio facta est Italiae, propter conjurationes quas fecerat populus contra principes. Conjuraverant enim omnes valvasores Italiae, et gregarii milites adversus dominos suos, et omnes minores contra majores, ut non paterentur aliquid inultum sibi accidere a dominis suis supra voluntatem ipsorum, dicentes: si imperator eorum nollet venire, ipsi per se legem sibimet facerent. Hoc cum nuntiatum esset imperatori, fertur dixisse: Si Italia modo esurit legem, concedente Deo bene legibus hanc satiabo. Et praeparans se anno sequenti, [Col. 1244C] Italiam cum copiis intravit. Interea principes Italici male conceptam conjurationem periculum generare posse scientes, convenerunt simul cum minoribus, et prius exhortationibus et consiliis hoc recens malum destruere conabantur. Cum hoc non procederet, tentabant bello superare, sed inito praelio, minorum, incredibilis multitudo sola impressione catervarum vicit. Ibi episcopus Astensis indigna statione periit, caeteri fugerunt, et nimium confusi adventum imperatoris aegre exspectabant.



QUOD REX HEINRICUS FILIAM CUNITTONIS [al. CHUNONIS] IN CONJUGIUM DUXERIT.

Anno Domini 1036, Heinricus rex filius imperatoris, Cunittonis regis Anglorum filiam nomine Chunelindem [Col. 1244D] pro regina consecratam, regalibus nuptiis in conjugium duxit. Eodem anno, ut dictum est, imperator Chuonradus cum filio Heinrico rege Italiam intravit cum exercitu, et celebravit Natalem Domini Veronae, anno Dominicae incarnationis 1037. Inde ad Mediolanum veniens ab Heriberto archiepiscopo magnifice receptus est in ecclesia sancti Ambrosii. In ipso die (nescimus cujus consilio) pene gravis tumultus factus est populi Mediolanensis, quaerentis ab imperatore, si vellet favere conjurationi eorum. Unde commotus imperator, praecepit ut omnes in urbem Papiensem ad generale colloquium venirent. Quod dum factum esset, cunctis reclamantibus, legem fecit imperator. In ipso placito quidam Hugo comes, et alii quam plures Italici appellabant archiepiscopum [Col. 1245A] Mediolanensem pro multis causis, quibus eos offenderat. Imperator vero vocato archiepiscopo, praecepit ut satisfaceret omnibus. Quod dum archiepiscopus renueret, sensit imperator omnem illam conjurationem Italiae ipsius consilio factam esse, et mox comprehenso illo retinuit in sua potestate. Deinde commendavit eum in custodiam Poponi patriarchae Aquileiensi, et Chunoni duci Carentanorum, qui ab eis ductus est cum imperatorio usque Placentinam civitatem. Quadam nocte quidam de familiaribus archiepiscopi collocavit se, vice ipsius, in lecto quo ipse jacere solebat, et superducto coopertario latuit, ut ita falleret custodes. Archiepiscopus adducto sibi equo a quodam fugit, et veniens Mediolanum, a suis cum magno gaudio susceptus [Col. 1245B] est. Deinde quidquid poterat moliri contra imperatorem, non praetermisit. Imperator quaeque castella sibi adversa destruxit, et iniquas conjurationes Italiae, justa lege reducta, exinanivit, et veniens Ravennam sanctum Pascha ibi celebravit. Eodem anno in Italia tres episcopi Vercellensis, Cremonensis, Placentinus apud imperatorem accusati sunt; quos imperator comprehensos exsulari fecit. Quae res displicuit multis, sacerdotes Christi sine judicio damnari. Referebant nobis quidam piissimum nostrum Heinricum regem, filium imperatoris, salva reverentia patris, clam detestari praesumptionem Caesaris in archiepiscopum Mediolanensem, atque in istos tres: et merito, quia sicut post judicialem sententiam depositionis nullus honor [Col. 1245C] exhibendus est, sic ante judicium magna reverentia sacerdotibus debetur. Eodem anno praefatus comes Odo de Francia in regno imperatoris quaedam loca invadens a Gozelone duce Lotharingorum et filio suo Godefrido, et Gerhardo comite atque a militia episcopi Metensis, pugna commissa cum illo, fugiendo interfectus est, et vexillum ejus Caesari in Italiam allatum, hostem interemptum testabatur. Eo tempore imperator Mediolanenses nimium afflixit: et quoniam urbem antiquo opere et maxima multitudine munitam, capere non poterat, quod in circuitu fuerat, igne et gladio consumpsit.



DE MIRACULO QUOD ACCIDIT IN DIE PENTECOSTES.

Eodem tempore cum imperator quoddam castrum sancti Ambrosii, quod Curbitum dicitur, juxta Mediolanum [Col. 1245D] obsideret, accidit ibi quod plures pro miraculo habuerunt. In Dominica sancta Pentecostes, ante horam tertiam, de magna serenitate coeli subito fulmina cum tonitruis eruperunt tantae fortitudinis, ut multa pars hominum et equorum periret in castris: quidam prae tanto terrore in excessum mentis venerunt, ita ut post aliquot menses vix illis sensus redierit. Venientes autem, qui extra castra fuerant, nec vidisse, nec audisse aliquid tale dicebant. Eo tempore imperator archiepiscopatum Mediolanensem Ambrosio Mediolanensi canonico dedit, licet illi ista donatio parum profuisset. Nam cives Mediolanenses, quidquid habuit idem Ambrosius in illorum territorio, demoliebantur, et suum archiepiscopum [Col. 1246A] Heribertum usque obitum ejus cum honore retinuerunt, sed tamen cum gratia Heinrici regis, filii imperatoris, quod plenius in gestis regis, si Deus voluerit, exsequar. Eodem tempore papa Cremonae occurrebat imperatori, et honorifice receptus, et dimissus, Romam reversus est. Imperator disperso exercitu per regiones, ipse ad montuosa loca secessit, propter refrigerium, quoniam ea aestate magnus calor imminebat.



DE SEDITIONE QUAE FACTA EST IN PARMA.

Eodem anno hiberno tempore collecto exercitu, imperator transcendens Padum ad Parmam civitatem venit; ibi Natalem Domini celebravit, inchoante anno Dominicae incarnationis 1038. In ipsa die Nativitatis Domini inter Teutonicos et cives Parmenses [Col. 1246B] magna seditio orta est, et quidam bene valens Chuonradus infertor ciborum imperatoris cum aliis interfectus est. Unde commotus exercitus gladiis et igne cives aggreditur, et imperator post incendium magnam partem murorum destrui praecepit, ut eorum praesumptionem non fuisse inultam haec ruina aliis civitatibus indicaret. Deinde imperator transcendens Apenninum montem, in Apuliam tendebat. Imperatrix vero Romam, orandi gratia, venit, inde ad imperatorem revertitur. Imperator ad terminos imperii sui perveniens, Troiam, Beneventanum, et Capuam, aliasque civitates Apuliae, lege et justitia stabilivit; dissentiones, quae erant inter Nortmannos extraneos et indigenas, sola jussione sedavit: et cunctis offensionibus de regno [Col. 1246C] sublatis, feliciter reversus, Viennam venit. Ibi dispositis obsidionibus et insidiis adversus Mediolanenses, qui adhuc sibi rebelles fuerant, caeterisque rebus ad voluntatem suam per regnum compositis, patriam revisere decrevit. Eo tempore propter nimium calorem nimia contagio pestilentiae exercitum invasit: neque aetatibus, neque personis pepercit. Ibi regina Chunelindis, conjux Heinrici regis, XV Kalend. Augusti, quasi in limine vitae, ingressu mortis, occubuit, relinquens tantummodo solam filiolam de rege, quam postea pater Christo desponsans in abbatissam consecrari fecit. Filius imperatricis Hermannus dux Alemannorum, juvenis bonae indolis, et in rebus bellicis strenuus, eadem peste gravatus, inter manus peritissimorum medicorum [Col. 1246D] V Kalend. Augusti, non sine magno imperii detrimento, obiit. Eodem mense atque sequenti, maxima multitudo exercitus, morbo contacta, periit. Corpus reginae tenerum et delicatum, aromatibus conditum, cum rege et imperatrice ductum ad Germaniam, in praepositura Lutburg sepultum est. De duce statutum fuerat, ut in Constantiam civitatem Alemanniae duceretur, sed calore nimio obstante in Tridentino sepelitur.



QUOD IMPERATOR FILIO SUO REGI BURGUNDIAM TRADIDIT.

Eodem anno Stephanus rex Ungarorum obiit, relinquens regnum Petro filio sororis suae. Reversus imperator in Bajoariam, aegrotantem exercitum [Col. 1247A] medicinis et consilio reficiebat: et dum omne regnum serenitate pacis invenisset illustratum, ejusdem omni autumno Burgundiam adiit, et convocatis cunctis principibus regni, generale colloquium habuit eum eis: et diu desuetam atque pene deletam legem tunc primum Burgundiam praelibare fecerat. Transactis tribus diebus, generalis coloquii quarta die, primatibus regni cum universo populo laudantibus, atque rogantibus, imperator filio suo Heinrico regi regnum Burgundiae tradidit, eique fidelitatem denuo jurare fecit. Quem episcopi cum caeteris principibus in ecclesiam sancti Stephani, quae pro capella regis Soloduri habetur, deducentes, hymnis et canticis Deum laudabant, populo clamante et dicente quod pax pacem generaret, si rex [Col. 1247B] cum Caesare regnaret. Reversus imperator per Basileam descendens, Franciam orientalem et Saxoniam, atque Frisiam,

Pacem firmando, legem faciendo revisit.



DE OBITU IMPERATORIS.

Anno Dominicae incarnationis 1039, dum imperator Chuonradus jam in filio suo rege Heinrico regni rem, imperii autem spem bene locatam confideret: cumque pene omnia per regnum ad libitum suum inclinata videret, ipso anno diem sanctum Pentecostes apud Trajectum civitatem Frisiae celebravit, ubi cum sacratissimam venerando magnifice cum filio et imperatrice coronatus procederet ad mensam, mediocri dolore correptus est; tamen ne tantae diei laetitiam perturbaret, dolorem dissimulavit. Sequenti [Col. 1247C] die, cum morbus lethalis vehementer insisteret, imperatricem cum filio rege ad prandium exire jubet de cubiculo. Interea imperator finem sibi imminere sentiens, sicut in vita sanus, in actu semper constans et strenuus fuit, ita in extremis nihil segnioris fidei permansit: et vocatis episcopis, corpus et sanguinem Domini, et crucem sanctam cum reliquiis sanctorum apportari fecerat; et erigens se cum lacrymis valde affectuosis, in confessione pura et oratione intenta, sanctorum communionem [Col. 1248A] ad peccatorum remissionem devotissime accipiens, imperatrici et filio regi Heinrico per fida monita valedicens, ex hac vita migravit XI Nonas Junii, feria II, indictione VII. Viscera imperatoris apud Trajectum condita sunt, et rex locum sepulturae donis et praediis ampliavit. Reliquum corpus ab imperatrice et filio rege, ut optime excogitari poterat, involutum et reconditum usque Agrippinam Coloniam vectum, per cuncta coenobia illius civitatis atque Moguntiae seu Wormatiae, sive illorum quae in medio fuerant, omni populo sequente et orante deportatum, incredibili oratione, et magnis [al., multis] eleemosynis pro redemptione animae factis, tricesima octava, qua obdormivit, die, in Spira civitate, quam ipse imperator, sicut et postea filius [Col. 1248B] multum sublimavit, honorifice sepultum est. Nam gratiam Chuonrado imperatori Deus addidit, quod non vidimus, neque audivimus tantas lamentationes universorum, tot orationes, tales eleemosynas alicui imperatorum corpore insepulto factas, et sicut percepimus referente episcopo Henrico Lausanensi, cum caeteris Burgundionibus, qui illum de obitu usque sepulturam prosecuti sunt, filius Caesaris, Heinricus rex ad omnes introitus ecclesiarum, et ad extremum ad sepulturam humeros suos corpori patris ultra modum humili devotione supposuit: et non solum quod filius patri in charitate perfecta, sed quod servus Domino in timore sancto debet, hoc totum rex patri defuncto studiosissime exhibuit. Haec de imperatoris Chuonradi gestis breviter scripsimus, [Col. 1248C] de quibus, si quidquam intactum omnino dimisimus, hoc inauditum esse a nobis credatur. Si autem aliquid strictius quam rerum magnitudo se extenderet, dictum est, illud propter commoditatem legentis factum esse veraciter attestabimur. Pro quo quidem de nostris cantilenam lamentationum fecerat, quam postea filio suo Heinrico regi in Constantia civitate praesentavit, quas lamentationes hic, quoniam ejusdem operis sunt inserere, non incongruum putavimus.




[Col. 1247]
VERSUS PRO OBITU CONRADI IMPERATORIS.


[Col. 1247D]
1. Qui vocem habet serenam,
Hanc proferat cantilenam,
De anno lamentabili
Et damno ineffabili
Luget omnis homo,
Forinsecus et in domo
Suspirat populus Dominum,
Vigilando per somnum,
Rex Deus, vivos tuere,
Et defunctis miserere.



2. Anno quoque millesimo
Nono et trigesimo
A Christi nativitate
Nobilitas ruit late
[Col. 1248D] Et Caesar caput mundi,
Et cum illo plures summi;
Occubuit imperator
Chuonradus legis amator.
Rex Deus, vivos tuere,
Et defunctis miserere.



3. Eodem fere [al. vero] tempore
Occasus fuit gloriae,
Ruit stella matutina
Chunelinda regina.
Heu quantum crudelis annus,
Corruerat Herimannus
Filius imperatricis,
Dux timidus [al., timendus] inimicis;
[Col. 1249A] Ruit Chuno dux Francorum
Et pars magna seniorum,
Rex Deus, vivos tuere,
Defunctis miserere.



4. Imperatoris gloria
Sit nobis in memoria,
Et recenti mentione,
Vivat vir indolis bonae.
Fiat dominator probus,
Frequenti carmine novus,
Praeclara fama post mortem,
Vitae praestet hunc consortem
Rex Deus, vivos tuere,
Defunctis miserere.



5. Regum sanguine genitus
Omnes praecellit penitus
[Col. 1249B] Gloriosus in persona,
Pulcher sub sua [al., fuit sub] corona,
Sceptrum, regnum, imperium
Nulli erat plus congruum
Rempublicam honestavit,
Hujus causa laboravit,
Rex Deus, vivos tuere,
Defunctis miserere.



6. Postquam replevit Franciam,
Per pacis abundantiam
Mitigavit Alemannos
Et omnes regni tyrannos,
Saxonibus et Noricis
Imposuit frena legis,
[Col. 1249C] Vidit sua magnalia
Probabilis Italia,
[Col. 1250A] Rex Deus, vivos tuere,
Defunctis miserere.



7. Roma subjecit se primum
A summo usque ad imum
Experti sunt Ravennates
In bello suo primates,
Sentiebant Veronenses,
Invicti Caesaris enses,
Hesperia se prostravit,
Imperanti supplicavit.
Rex Deus, vivos tuere,
Defunctis miserere.



8. Reversus Alemanniam
Invenerat calumniam,
Quam hic disparuit Caesar
[Col. 1250B] Ut ventus pulveris instar.
Omnes simul perierunt.
Qui praedatores fuerunt
Et cives praestantissimi
Idcirco facti exsulari [al., sunt exsulati].
Rex Deus, vivos tuere,
Defunctis miserere.



9. Nil moratus imperator
Pacis ubicunque dator.
Bellum intulit paganis,
Ne noceret Christianis,
Non defendit eos palus,
Nulla fuit aquis salus,
Bene coercebat Sclavos,
Barbaros, et omnes pravos.
[Col. 1250C] Rex Deus, vivos tuere,
Defunctis miserere.




[Col. 1249]
PANEGYRICUS WIPPONIS CARMINE SCRIPTUS AD HEINRICUM III IMPERATOREM, CONRADI IMPERATORIS FILIUM. Primum ex codice ms. Augustano editus ab Henrico Canisio
(Lectiones antiquae, tom. III, pag. 162.)





JACOBI BASNAGII DE WIPPONE OBSERVATIO.

Haec de Wippone habebat Canisius in praefatione tomi secundi Antiquarum Lectionum: »Wipponis nomen ne fando quidem antehac exaudiveram, de quo hoc tantum ex Urstisio scio fuisse Henrici III sacellanum et de Vita Conradi II, Henrici filii, scripsisse Historiam, quae adhuc in abdito alicujus bibliothecae latet.«

I. Paulo notior ab eo tempore factus est Wippo. Primo enim Vitam Conradi Salici ab eo scriptam in lucem emisit Pistorius (Hist. Germ. l. I, p. 21), ita ut in bibliothecarum angulis non amplius lateat. Filio patris gesta repraesentabat; deinde vero quae filius Henricus III praeclare gesserat patris Historiae inseruit.

II. Ex epistola hujus Historiae dedicatoria discimus Wipponem non modo Henrici III fuisse sacellanum, sed et ipsius parentis Conradi: »Quoniam tum plurimum tempus infirmavi, non potui in capella senioris mei Conradi frequenter adesse.« Fuit igitur Conrado a sacris et ea ratione gestorum testis oculatus, dum infirmitatibus non detineretur. Ante ipsum scripserant Historiam Conradi plurimi, sed a difficultate non fuit deterritus; cum viderit, inquit, »verba Christi in Evangelio non per unum solum, sed per quatuor idoneos testes dilatari,« quae, ni fallor, audacius quam decet effutivit.

[Col. 1251] III. Suspicionem ingessit ille versus:

Irradias patriam, si tu modo viseris, illam,

Wipponem fuisse e Burgundionum gente, agit enim ille de Burgundia, quae praesentiam imperatoris postulabat. Nisi forsan dicas Burgundiam Henrico fuisse patriam, eo quod Rodulphi Burgundionum regis fuerit nepos; Giseleidam enim habuit matrem, quae Rodulfi fuit neptis, ideo autem de Burgundia sollicitus et anxius videtur Wippo quod inde ortum duxerit. Infirma utebatur valetudine, ut ipse testatur.

IV. Scripsit Wippo illa carmina statim ab initio imperii Henrici III, utpote qui de Burgundia a brevi tempore subjecta mentionem fecerit:

Praeterea tibi, rex, mandat Burgundia: Surge,
Atque veni propera, NOVITER subjecta vacillant
Interdum, domino per tempora multa remoto.
Quamvis nunc pacem teneat Burgundia per te,
Auctorem pacis tamen in te cernere quaerit,
Et cupit in regis sua lumina pascere vultu.

Henricum regni sui haeredem scripserat Rodulfus jam ante mortem Conradi, anno scilicet 1032. Inde commota sunt bella, Odone jura materna in regnum Burgundionum vindicante; nec non lites ortae sunt de parte regni inter Henricum primum, Galliarum regem, et Conradum, Henrici imperatoris parentem. Pax tandem confecta anno 1034, haereditatem adivit Henricus; ita ut noviter subjecta dici potuerit Burgundia circa annum 1040 quo habenas imperii tenere coepit Henricus. Cum autem Burgundiam adire non posset Henricus, colloquium habuit cum Burgundionibus apud Augiam Majorem an. 1048: sic enim legendum apud Hermannum Contractum, non Burdionibus, ut habet textus.

V. Quadripartitum est opus, Tetralogus ab auctore dictum, quod quatuor personas, Musas scilicet, Legem, Gratiam et seipsum, quae imperatoris laudes canant, inducat. Ex eo patet quanta fuerit ignorantia Germanorum tunc temporis; postulat enim ab imperatore ut legem promulgare velit, qua pueri divites humanioribus litteris instituantur.

Tunc fac edictum per terram Teutonicorum,
Quilibet ut dives sibi natos instruat omnes
Lutterulis, legemque suam persuadeat illi,
Ut cum principibus placitandi venerit usus.
Quisque suis libris exemplum proferat illis.
Solis Teutonicis vacuum vel turpe videtur
Ut doceant aliquem, nisi clericus accipiatur.



INCIPIT PROLOGUS IN EPILOGUM [(2) 1Kb] REGIS.
[Col. 1251]

[Col. 1251A] Domino regi fide et verbis catholico, actibus gloriosissimo HEINRICO tertio, WIPPO famulorum minimus suorum, quod ros Hermon excelso monti Sion [(3) 1Kb] .

Sanctae pietatis tuae accessibilis celsitudo imbecillitatem meam facit, domine rex, ad gratiae tuae desiderabile culmen festinare: et sicut stellio, qui nititur morari in aedibus regis [(4) 1Kb] ; sic ego, licet omnibus modis obscurus, claritatis tuae gaudia tamen in scriptis meis desidero frequentare. Et quoniam, testante Salomone [(5) 1Kb] , gloria est regis investigare sermonem, feci tibi, domine mi rex, hunc brevem Tetralogum, quo et curas insomnes reipublicae interdum levigare, [Col. 1252A] et animum ad ea quae tibi persuasa sunt possis excitare. Est autem tetralogus quatuor personarum sermo. Ibi poeta primum hortatur Musas ut te laudent. Chorus Musarum benedicit et laudat te Dominum regem. Deinde Lex te alloquitur cum his consiliis quae satis conveniunt tuae dignitati. Postremo Gratia miti affatu temperabit ad quod te Lex ex jure incitavit. Ad haec perlegenda sit tecum legis et gratiae mediator Jesus Christus Salvator, cujus regnum et imperium non deficiet in aeternum. Vale, Domine mi rex piissime.


Explicit prologus.




[Col. 1251] POETA
   [Col. 1251B] Doctae Pierides memorandas edite laudes,
Dicite perpetuas Heinrico deprecor odas.
Regis et immensum diuturnent carmina sensum.
Hujus res laetas millesima proferat aetas:
Hoc decus ingenii superet duo tempora mundi:
[Col. 1252B] Dum mundus pereat, regis sapientia vivat.
Si puer et juvenis sic floruit omnibus actis,
Quos dabit hic fructus maturo tempore ductus?
Pangite; materiam rex praestat laudibus aptam;
Vos dictate mihi, dictatum scripsero vestri.


[Col. 1251] MUSAE.
   [Col. 1251B] Principio Regi benedicimus omnipotenti,
Qui caput est regum, quo gloria crescit eorum;
Qui Pater in Nato pariter cum Pneumate sancto
[Col. 1251C] Lege sub aeterna Dominus regnabit et ultra.
[Col. 1252B] Hunc pie laudemus, nam summam laudis habemus
Hoc habeat munus, qui regnat trinus et unus.
At rex noster homo ditatus perpete dono
[Col. 1252C] Tertius Heinricus, virtutum regnat amicus
[Col. 1253A] Alter post Christum regit orbem circiter istum.
Ipsum laudemus, nam causas laudis habemus.
Et Pius Heinricus per nos modo sit benedictus,
Versibus inprimis repetito nomine regis,
Ut quoties sancti surgant pro rege vocati,
Rex toties Christo placeat de nomine misto.
Rex Heinrice Deo regum charissimus esto
Rex Heinrice piae charissimus esto Mariae.
Rex Heinrice duci dilectus sis Michaeli.
Rex Heinrice polis splendescas fonte Joannis.
Rex Henrice tuus sit janitor aethere Petrus.
Rex Heinrice boni te firmet epistola Pauli.
Rex Heinrice tuos Andreas dirigat actus.
Rex Heinrice preces hos curet virgo Joannes.
Rex Heinrice Thomas te vertat in omne quod est fas
[Col. 1253B] Rex Heinrice tuus sit ductor ad alta Philippus.
Rex Heinrice pares Jacobi sint te redimentes.
Rex Heinrice Deo placeas tribuente Matthaeo.
Rex Heinrice tuam Simon corroboret aulam.
Rex Heinrice piam Taddaeus det tibi vitam.
Rex Heinrice Deum teneas per Bartholomaeum.
Rex Heinrice vias tibi praeparet ore Mathias.
Rex pie cum Stephano sis laetus semper in alto,
Teque pares Stephani benedicant ordine cuncti.
Rex bone Silvester tibi sit per saecula dexter,
Teque sui socii benedicant ordine cuncti
Virginibus sacris placeas ex omnibus actis,
Omnes te sancti redimant de crimine mundi:
Sit rex sanctorum fautor tuus atque tuorum
Haec tibi, rex, Musae cantamus voce sonora,
[Col. 1253C] Atque chorus noster renovat tua carmina semper;
Ut tibi laus crescat, dum sol et luna patescat,
Nos damus officium quo crescat gloria rerum,
Ex nostris donis manifestant verba Maronis,
Quid pius Aeneas, quid Turnus posset in armis,
Fistula Musarum Flacco dictaverat odas,
Ut Moecenatem fecisset laude perennem.
Haec eadem docuit Lucanum dicere bella,
Caesaris et magni quae durant ultima saecli.
Ex nostris monitis callebat Statius auctor
Thebanos juvenes miseris discernere flammis.
Nasonis studium totus recitaverat orbis,
Ex nostris curis ornavit scripta figuris.
Regibus antiquis laudes cantavimus olim
[Col. 1254A] Et de principibus scribendi creverat usus.
Nunquam sic libuit quemquam laudare potentem
Ut dominum regem, quem prodit nobile nomen
Heinrici, veterum de magno germine ductum.
Rex tibi cantamus, tibi laudis dona paramus.
Accipe, de nostris ut vivas mortuus actis.
Nos operam dabimus, quo possit dicere mundus,
Tertius Heinricus fuit olim pacis amicus.
Fama sui meriti superabit tempora mundi.
Sic tibi cantabit, quem mundus adhuc generabit.
[(6-7) 1Kb] Nonne tibi merito magni debentur honores,
Atque favor populi, post omnia portio coeli?
Nam charus populo placuit saepissime Christo
Quem regem talis virtutum copia lustrat.
Nunquid abest aliquid quod regis gloria quaerat?
[Col. 1254B] Omnia spe vel re venerunt commoda per te.
Si petimus pacem, tu rex, praestaveris illam;
Si cupimus bellum, tu rex commiseris illud;
Quod si consilium, tu rex dabis utile multum:
Si volumus studium, tu rex decus es studiorum.
Omnes munificos tu rex praecellere nosti.
Inter clementes tu rex clementior exstas.
Sic castigandos tu, rex, ratione flagellas.
Quidquid in humanis consistit moribus aequi,
Hoc Deus aut totum vel partem condidit in te.
Quam prudens opifex, qui commoda materiei
Elegit primum, de qua bona tanta pararet;
Quem de gente virum Dominus discerneret auctor,
Qui foret imperio modo post haec aptior isto!
Forma, genus, probitas concordant omnia regi;
[Col. 1254C] Omnia conveniunt, concurrunt cuncta per illum,
Solus habet totum, quod plures auxerat olim.
Salve, certa quies populorum tempore nostro:
Salve, pax orbis, mundi fortissima turris,
Hostes Ecclesiae quae sternis semper abunde;
Unde sui capitis mundus praevidit honorem.
Tu caput es mundi, caput est tibi rector Olympi,
Cujus membra regis justo moderamine legis.
Tales vult Dominus, quibus est haec maxima virtus,
Mens humilis multum, cum qua te novimus ortum.
Cervicem pronam decet acceptare coronam.
Rex humilis crescit, quoties oriente diescit
Et cadit elatus, semper saevire paratus.


EPILOGUS.
[Col. 1253]
[Col. 1253D] Carmina Musarum, rex, perlege pauca tuarum,
Sit locus hic aliis tibi reddere munia laudis.
Wippo tuus famulus si vult defendere tempus,
Ut scribat regi, quod lex dictaverit illi,
[Col. 1254D] Hic nobis istos persuasit claudere versus.
Sis Christo curae, pie Rex Caesarque future.
Et vivas sanus centeno tempore canus.




CARMEN LEGIS PRO LAUDE REGIS.
[Col. 1253]

[Col. 1253D] Ad regis laudes Lex ambas erigit aures.
Ut segetes pluviis, sic cresco laudibus istis.
Non plus mulcet apes mellitos lambere flores,
Quam me laus regis, qua constat pactio legis.
[Col. 1254D] His mihi sit verbis, quod rore virentibus herbis
Quando dies verni reparabunt gaudia mundi.
Quid satius Legi, quam dicere talia regi?
Salve, flos patriae, quo fructum pacis habere
[Col. 1255A] Non dubitat mundus, quia regnas orbe secundus.
Post Dominum coeli dignus mundana tueri:
Salve, stirps regum populis veneranda per aevum.
Radix magna fuit, quam ramus talis adauxit;
Nobile germen erat quod mundum floribus ornat,
Una viri virtus multum praestare solebit,
Commendatque nimis probitas semel edita quoddam
Quod faciunt plures caput unum regis habentes,
Quas numerare volens seriem facit ordine longam.
Sed tamen ex cunctis sex regem magnificabunt
Virtutes aliasque satis praecedere norunt.
Mens humilis, pietatis amor, pax missa per orbem,
Nobilitas et forma decens, fiducia belli;
Has voco praecipuas et regis honoribus aptas
His rex Heinricus Christi clarescit amicus.
   [Col. 1255B] Ad mea nunc venio, quae novit mundus in illo:
Sunt mea quae dicam, quia sum Lex, ille meus rex
Et qui me spernit, rex ejus praelia sternit.
Qui mea jura colit, rex hunc defendere novit.
Rex Christo charus; nullum vastabit avarus
Vile putat studium si quis comportat in unum
Quidquid habere potest, cum jus non quaerat habendi,
Est dives multum contemptor divitiarum.
Aurisurdus amor miseris clamantibus obstat.
Vendiderit leges captura pecunia reges,
Et de principibus justos furabitur usus.
At rex Heinricus vir prudens prospicit illud,
Ut tunc curet opes, cum nullum sunt reprimentes.
Nec contra legem flectunt donaria regem.
Sic facit ut doctus quis rex est doctior illo?
[Col. 1255C] Quis Caesar melius, si quid rubrica vetavit,
Scire valet primis, quam discere coeperat annis
Felix sit genitor redivivus laude perenni
Conradus Caesar quem maxima causa subivit,
Ut sciret natum studiis ad regna paratum,
Qui rector publicus mundum discernere posset.
Felix sit mater memorando carmine digna
Gisela de Caroli procedens sanguine Magni.
Nam si post decimam numeretur linea quarta
Post Carolum Magnum nascetur nobilis ipsa.
Haec operam dederat, quod rex in lege studebat:
Illa sibi libros persuaserat esse legendos,
Ut varios ritus dijudicet arte peritus
Doctrinae lumen tenebrosum dirigit orbem
Gentes infestas vicit Romana potestas
[Col. 1255D] Olim consiliis, non semper vicerat armis.
Est satis expertum quantum sapientia possit,
Quae per vim verbi flectit moderamina regni.
Rex iterum salve. Tibi laus sit cum genitrice
[Col. 1256A] Ad cujus votum tibi dat sapientia totum,
Quo decus imperii valeas per jura tueri.
Congaudete simul; non ut discordia regnet,
Quae dudum regni turbavit gaudia nostri.
Cum dominis rerum sit pax sine fine dierum.
O sanctos mores cum matri reddis honores.
Est tibi spes vitae, si sit sibi gloria per te.
Si quid erat, rite Deus illud transtulit ipse.
Exin nullus homo foedus dissolvere possit.
Quod Deus adjunxit, qui pacis dona creavit.
Perstet dulcedo materni nominis in te,
Cum valeas alios acquirere semper amicos
Mater in hac vita non plus tibi venerit ulla.
Quin aliud dicam tibi, rex, ego consiliatrix,
Lex tua, ne renuas post dictum commemorare;
[Col. 1256B] Cum Deus omnipotens tibi tutum fregerit orbem,
Et juga praecepti non audet temnere quisquam,
Pacatusque silet firmato foedere mundus,
Cumque per imperium tua jussa volatile verbum
Edocet Augusti de claro nomine scriptum.
Tunc fac edictum per terram Teutonicorum,
Quilibet ut dives sibi natos instruat omnes
Litterulis, legemque suam persuadeat illis,
Ut cum principibus placitandi venerit usus,
Quisque suis libris exemplum proferat illis.
Moribus his dudum vivebat Roma decenter:
His studiis tantos potuit vincire tyrannos:
Hoc servant Itali post prima crepundia cuncti;
Et sudare scholis mandatur tota juventus:
Solis Teutonicis vacuum vel turpe videtur
[Col. 1256C] Ut doceant aliquem, nisi clericus accipiatur.
Sed, rex docte, jube cunctos per regna doceri,
Ut tecum regnet sapientia partibus istis.
   Praeterea tibi, rex mandat Burgundia: Surge
Atque veni, propera, noviter [(8) 1Kb] subjecta vacillant
Interdum, domino per tempora multa remoto.
Funditus est verum veterano tempore dictum:
Quidquid abest oculis, removetur lumine cordis.
Quamvis nunc pacem teneat Burgundia per te,
Auctorem pacis tamen in te cernere quaerit,
Et cupit in regis sua lumina pascere vultu.
Huc ades, et regnum fac, te veniente, serenum.
Si sol occubuit cum Caesar regna reliquit,
Irradias patriam, si tu modo viseris, illam.
Haec olim magno domuisti regna labore;
[Col. 1256D] Utere nunc populis, tibi, rex, servire paratis.
Haec via sit facilis, quam praeparat orbita pacis:
Huc bene venias, hic omnia prospera cernas.



CARMEN GRATIAE PRO REGIS HONORE.
[Col. 1255]

   [Col. 1255D] Omnia plena bonis. Sic optat musa Wipponis
Haec ego Lex cecini devoto carmine regi.
Audi, spes orbis, quid dicant intima cordis,
Quid velit haec series, quas addat Gratia laudes.
Gratia te laudat, tibi grates Gratia cantat;
De vena mentis salientia carmina sentis
[Col. 1256D] Post justam Legem comeretur [leg. comitetur] Gratia regem,
Et post judicium veniae mulcedo sequatur.
Sicut vulneribus medicinam ferre solemus,
Sic condemnatis succurrat mos pietatis.
Lex ad vim regi generat feriendo nocentes,
[Col. 1257A] Ut si charus item rex idem gratia suadet.
Legem scripsit homo, descendit gratia coelo:
Lex servire docet, dominari gratia monstrat;
Lex condemnabit, sed gratia justificabit.
Hoc dicendo, bonam prorsus non denego legem;
Sed laudans veniam, commendo regibus illam.
Non satis una valet, si non manet altera secum.
Frangitur haec, fortis; contemnitur altera, mollis
Est bona temperies, quam lex et gratia miscent
Hae si conjunctae, generabunt pacis amorem.
Non laudo pondus, quod nemo ferre valebit.
Viribus inspectis onerabit gratia lapsos.
Rex Dominus coeli, miserando, judiciales
Abscondens poenas, conversos protegit hostes.
[(9) 1Kb] Hunc imitare, peto, pie rex Heinrice, Tonantem,
[Col. 1257B] Qui misero parcit, parcendo crimina punit,
Sic utrumque bonum doceat regnare patronum,
Per quem lex feriat, quo legem gratia sanet.
Hoc, venerande, tibi praedixerit ordo sacrandi,
Cum praesul gladium femoris vertigine cingit,
Dum rex iratus fueris miserando quiesce.
Dura foventur aquis, durescant lenia flammis;
Alternatque vices moderatae jus rationis.
Hinc adamas durus solvetur sanguine molli;
Conseritur vitrum melius per vincula plumbi:
Ferrum cum limo massa candente liquescit.
Et natura jubet mutari tristia blandis:
Post acidum, dulcem praestat gustare saporem,
Post dulces, acidos iterum confundere gustus
Non haec propterea tibi, rex, narrare paravi,
[Col. 1257C] Ut te clementem dominum regnique parentem
Quis dubitet, sed eos qui tantum lege moventur
Castigare libet, quibus haec pia dogmata trado.
   Cum Deus omnipotens in mundo cuncta creavit,
Solus homo liber percepit dona creantis.
Mox libertatem primam vaga mens vitiavit.
Coeperunt miseri dono rationis abuti;
Et potuisse malum, traxit natura, per usum.
Ecce Deus legem superaddidit hoc reprimentem,
Cujus transgressor non impunitus abiret,
Ac poenam metuens redeat perversa voluntas
Judiciumque probet quam sit peccare malignum.
Sic Dominus clemens servos revocare volebat.
Non tulit illud homo, poenali lege gravatus,
Ut per vindictam posset compescere culpam;
[Col. 1257D] Et mortale jugum laesa cervice dolebat.
Occidatur, ait, lex, qui semel est homicida,
Et qui moechetur cum moecha mox lapidetur;
Dens pro dente cadat; lumen pro lumine vadat;
[Col. 1258A] Pesque pedem reddat; manui manus altera cedat;
Vulnera vulneribus responsum reddere certent.
Qui detestatur genitores, hic moriatur;
Qui furtum faciet, sine poena non remanebit;
Quinque boves unum redimant cum fraude remotum;
Qui furatur ovem, reddat cum quatuor unam;
Si maledicet homo, moriatur pro maledicto
Sic lex verborum contorquens tela suorum,
Terrebat plures, et desperare coegit,
Clamabat populus sub tanto pondere pressus,
Vociferabat homo Tessus religamine duro,
Hoc non posse pati, fore tempus jam miserendi.
Audivit Dominus clamantes, et miserorum
Respondit gemitus solita pietate creator.
Venit in hunc mundum carnis velatus in umbra,
[Col. 1258B] Humani generis formator et ipse redemptor.
Non repulit legem, sed justum dans moderamen,
Ne moreretur homo, veniam cum lege locavit;
Ut cum lex mortem promittat, gratia vitam:
Erigat haec humiles, ut dissipet illa rebelles
Conversus veniam judex non abneget ullus.
Sic Deus omnipotens per vates dixerat olim
Nolo peccantis mortem, nec gaudeo poena:
Convertatur, ait, vivat, mihi serviat ipse,
Conservatus homo, quem prisca in sede repono.
Nunc idem Dominus veniens in tegmine carnis
Inquit: Discipulis hoc mando, discite, cunctis:
Crimina poeniteant, et vita perpete vivant.
Peccatum pereat, peccator vivere discat.
Qui se convertit, non est hic qui fuit olim.
[Col. 1258C] Non dicam hic vitae quid sit clementia verax:
Quod gratis dabitur clementia jure vocatur.
Qui recipit meritum, veniam quis dixerit illud?
Si quis peccanti converso vult misereri,
Et, parcens misero, vindictam sumere nescit,
Hic veniam tribuit; sic poenam gratia spernit.
Propitietur homo confratri crimine lapso.
Qui cadit et surgit, spes est ut vivere possit.
Omnes peccamus, peccantibus hoc faciamus
Quod Dominus nobis qui clemens est inimicis,
Cum veniam laudo, non legem temnere quaero.
Lex bona si veniam dorso portare studebit,
Gratia tunc prodest, cum lex praecesserit illam.
Et lex obstanti, sed gratia sit redeunti:
Sic in utroque bono dabitur consistere mundo.
   [Col. 1258D] Nunc tibi sit regi pax et clementia Christi:
Tu princeps orbis sis Christi munere fortis,
Tu Dominus regni vivas in pace perenni.
Sic vult Wippo tuus cum fido pectore servus.




[Col. 1257]
VERSUS WIPPONIS AD MENSAM REGIS IN NATALI DOMINI


[Col. 1257D] Regalis coetus sit in isto tempore laetus,
   Quo lux in tenebris exoritur populis
[Col. 1258D] Inter laetandum res suadet commemorandum,
   Quod Deus est natus, Filius ipse datus.
[Col. 1259A] Parva dedit Bethlem de magno germine panem,
   Qui satiare valet quidquid ubique manet.
Panem de coelo porrexit gratia mundo;
   Panis adest vivus perpetuusque cibus.
Fons salientis aquae, diffusae pocula vitae;
   Hinc quicunque bibet, non iterum sitiet.
Mellis dulcedo per Christum fluxit olympo,
   Ut sapiant famuli delicias Domini;
[Col. 1260A] Bos renuit fenum cum vidit nobile granum
   Et praesepe Dei praecavet os asini.
Virgo Maria, vide, mirando talia ride:
   Ex te per verbum cerne Deum genitum.
Rex pie coelestis, nostris illabere festis
   Da fructum pacis, sicut ubique facis,
Heinrico regi digneris propitiari
   Ut cum laetitia pertrahat officia.




[Col. 1259]
PROVERBIA WIPPONIS EDITA AD HENRICUM CUONRADI IMPERATORIS FILIUM.
(Apud Marten. Ampl. Collect. IX, 1095, ex manuscripto S. Matthiae Trevirensis annorum 500.)

    [Col. 1259B] Incipit inventum, referens proverbia centum.
    Decet regem discere legem. Audiat rex quod praecipit lex. Legem servare hoc est regnare.
    Notitia litterarum lux est animarum
    Saepius offendit qui lumen non attendit.
    Qui habet scientiam, ornat sententiam.
    Melior est sapientia quam saecularis potentia.
    Plus unicus sensus quam multiplex census.
    Est sapiens multum qui amat Dei cultum.
    Vir fidelis coronatur in coelis.
    Bene credit qui neminem laedit.
    Qui fidus seniori approximat honori.
    Qui confidit in Deo fortis est ut leo.
    Melius est in Deo sperare quam divitias congregare.
    [Col. 1259C] Fortissima spes beatificat res.
    Charitas non ficta odit delicta.
    Qui diligit fratrem, placat Deum et patrem.
    Regnum coelorum non est invidorum.
    Melius est humiliari quam exaltari.
    Humilis homo triumphat in domo.
    Qui per ardua vadit, saepius cadit.
    Viri mites renuunt lites.
    Qui assidue rixantur, a paucis amantur.
    Malos pro Deo tolerare est superare.
    Pacis donum omnibus est bonum.
    Qui in pace fundantur non eradicantur.
    Incendium bellorum corruptio est morum.
    Homo pudicus est animae amicus.
    Ubi frequens luxuria, non deerit penuria.
    [Col. 1259D] Voluptas mundana semper est vana.
    Judicis sententiam oportet sequi clementiam.
    Melius est interdum ignoscere quam vindictam poscere.
    Qui miseretur, misericordiam consequetur.
    Verbum veritatis subveniet judicatis.
    Falsus in ore caret honore.
    Qui falsitate vivit, omnia occidit.
    Qui est hilaris dator, hunc amat Salvator.
    Omnis avarus nulli est charus.
    Bona tribuere non est minuere.
    [Col. 1260B] Ubi pugnat sancta oratio, ibi vincitur tribulatio.
    Incessanter orare est delicta purgare.
    Bene orat qui in corde plorat.
    Jejunium forte liberat a secunda corte.
    Qui non potest jejunare, discat eleemosynam dare.
    Bene jubilabit qui a bono non cessabit
    Melius est interdum dormire quam diabolo servire.
    Dormire non multum exhilarat vultum.
    Qui se fatetur reum, placat Deum.
    Ubi est vera poenitentia, ibi Dei clementia.
    Oportet enim parcere diu positis in carcere.
    Valde decipitur qui nunquam corripitur
    Amicabilis increpatio non est damnatio.
    Oleum peccatoris laus est adulatoris.
    [Col. 1260C] Ubi longa ebrietas, ibi brevis est pietas.
    Vinum multum et forte parum distat a morte.
    Per crapulam cibi et potus perit homo totus.
    Per moderantiam pervenitur ad abundantiam.
    Mediocriter plura gaudet natura.
    Proverbium: Ne quid nimis laudatur in primis.
    Juvenis animosus senex fit gloriosus.
    Qui torpescit dum calet, frigidus nihil valet.
    Qui vacat in juventute, turbatur in senectute.
    Fortes viri omnibus sunt miri.
    Reges et praesides non decet esse desides.
    Mundi rectores aequent cum nomine mores.
    Viri pontificales sanctis sunt aequales.
    Medici animarum exorbitent parum.
    Contra lupum vigilare est raptus vitare.
    [Col. 1260D] Qui viduam defendit, ad Christum regem tendit.
    Qui vindicat pupillum, Deus coronat illum.
    Pauperum consolator est aeternae vitae amator.
    Oportet cavere vanitatem videre.
    Cor incendit oculus ut stipulam foculus.
    Voluptas non visa citius erit elisa.
    Qui libenter bonum audit, corde Deum plaudit.
    Melius est pauperem audire quam sonitum lyrae.
    Incassum miseros audit, qui os et manus claudit.
    Lingua placabilis ligno vitae est comparabilis.
    Lingua dolosa semper est odiosa.
    [Col. 1261A] Qui loquitur modeste liber est a peste.
    Manus sine opere mendicabit propere.
    Manuum labores praestant honores.
    Qui bonum operatur, a Deo benedicatur.
    Beati pedes qui visitant infirmorum aedes.
    Cum Deo ambulare est animam salvare.
    Qui migrat ad aeternam sedem, non offendit pedem.
    Iniquum est ob beneficium reddere supplicium.
    Qui reddit malum pro bono indignus est dono.
    Bono vincere mala ad coelum est scala.
    Mundi contemptus a Deo est inventus.
    Qui amat mundum praesentem, sequitur rem fugientem.
    Melius est supernum consilium quam hujus vitae auxilium.
    Pulchra tenet atria superna patria.
    Tendit filius et frater qui vocat illos pater.




Auro coelesti sunt semper gaudia festi.
Quid fugis ex illo, qui claudit cuncta pugillo?
O quicunque velis mentem conjungere coelis,
Qua resident justi serto palmisque venusti,
Mundi sperne minas, et res pede subige blandas.
Superbia dicit:
In cunctis operibus tibi non aequabitur ullus.
Humilis:
Putridus es vermis, quid, homo moriture, superbis?
nanis gloria:
Fac, propter famam, quaecunque potes bona coram hominibus.
[Col. 1261C] Timor Dei:
Opta celari bona quaeque soles operari.
Hypocrisis:
Exteris sancto te conformare studeto.
Religio:
Vae foris albatis qui vos tumulis simulatis.
Inobedientia:
Quid faciat se, qui multum vilior est te?
Subjectio:
Quisquis vos spernit, Deus, inquit, me quoque spernit.
Invidia:
Cur quocunque modo non is sublimior illo?
Congratulatio:
Congaude fratri, fer opemque proficienti.
Odium:
[Col. 1261D] Qualiter hunc quis amet, sibi qui contrarius exstat?
Charitas:
Verus amor fratris brevis est impletio legis.
Detractio:
Quis toleret sileat venialium quod perpetrat ille?
Justa correptio:
Occulte nunquam debes reprehendere quemquam.
Ira:
Cur non obsistis, cum quid fieri tibi non vis?
Patientia:
Quid non pro Christo toleres pro te crucifixo?
Protervia:
Peccanti semper sis durus et asper.
[Col. 1262A] Mansuetudo:
Argue, coge, roga, Timothee, sagaciter insta.
Timor mentis:
Scit Deus ipse quid est, nullo de judice cures.
Satisfactio:
Suspiciosus eris, si non delicta fateris.
Tristitia:
Quo gaudere potes qui gratis tot mala perfers?
Gaudium spirituale:
Cur modo contristat quod non tibi gaudia praestat?
Torpor vel ignavia:
Visu privaris si continue lacrymaris.
Virtutis exercitatio:
Mors venit absque mora, tu nocte dieque labora.
Vagatio:
[Col. 1262B] Hoc discede loco, locus ille beatior isto.
Stabilitas:
Cum sit ubique Deus, maneas ubique quietus.
Desperatio:
Non surges, penitus peccati mole gravatus.
Spei fiducia:
Dant tibi spem veniae peccata remissa Mariae.
Cupiditas:
Multiplica fenus, nec mendicabis egenus.
Mundi contemptus:
Quantumvis habeas, nil hinc moriture reportas.
Obduratio
Unde tuos pascis, tua si dispergis?
Misericordia:
Si quid habes tribuas, tua sit tibi larga voluntas.
[Col. 1262C] Fraus, furtum:
Non est quod tribuas? Furto vel fraude requiras.
Innocentia:
Praestat nulla dari quam te fraude furari.
Fallacia et mendacium dicit:
Perfice fallendo quod non vis vera loquendo.
Veritas:
Os quod mentitur animae mors esse probatur.
Ventris ingluvies:
A factore datis cur non epulis satiaris?
Parcimonia ciborum:
Parce quibusque cibis, pereas ne cum Sodomitis.
Inepta laetitia:
Fac socios gaudere tuos risumque movere.
[Col. 1262D] Moderatus moeror:
Unde tibi risus, cum sis miser hic peregrinus?
Multiloquium:
Est nil peccati perplurima, si bona, fari.
Discreta taciturnitas:
Nunquam vitabis culpam si multa loquaris.
Immunditia:
Non est culpa gravis quaevis pollutio [(10) 1Kb] carnis.
Integritas carnis:
Clauditur incestis coelestis janua regni.
Luxuria:
Utere luxuria? nescis quae vita futura.
[Col. 1263A] Castitas illibata:
Si castus fueris, vita sine fine frueris.
Spiritalis fornicatio:
Non est grande nefas animo concepta voluptas.
Munditia carnis:
Certe moecharis cum sis cupidus mulieris.
Amor praesentis saeculi:
Quid dulci vita valet esse venustius ista?
Amor patriae coelestis:
Si carcer talis, Deus, o tua mansio qualis!

Expliciunt proverbia.

In linguae plectro tibi mors et vita servata.
Ne sis bilinguis, ne des exempla malignis.
Charus erit minime, qui quod scit ventilat omne.
Charo charus erit, qui non commissa tacebit.
Lingua susurronis est pejor felle draconis.
Verba beant justum, non centum verbera stultum.
[Col. 1264A] Nulla lues servo pejor potest esse maligno.
Doctus ab indocto distat virtutibus octo.
Lapsa suam non post solidabit virgo ruinam.
Mens robusta viri levitate cadit muliebri.
Vim frangunt cordis variae modulamina vocis.
Absque modo tractus saepissime frangitur arcus.
Gutta cavat lapidem, consumitur annulus usu.
In psalmis et laude Dei torpescere noli.
Gaudia sunt populi rector pius atque benignus.
Quanto nobilius tanto magis flexile collum.
Saepius exclusum foris obliviscimur intus.
Praemia sunt tecum, mors aufert caetera secum.
Divitiis posuisse modum non ultima laus est.
Munera quae donat moriens, haec munera non sunt,
Nulli ferme daret, uti si longius posset.
Virtus est pueri praecepta servare magistri.




CIRCA EUMDEM ANNUM.
HELGAUDUS FLORIACENSIS MONACHUS.




[Col. 1263]
NOTITIA HISTORICA IN HELGAUDUM.
(Histoire littéraire de la France, tom. VII, pag. 405.)

[Col. 1263B] Helgaud [(1) 1Kb] ou Helgald, qui mériterait mieux le titre de panégyriste que celui d'historien, nous apprend lui - même (Vit. Rob., Patrologiae, tom. CXLI). qu'il avait été moine de Fleuri sous l'abbé Gauzlin, qui réunissait en sa personne cette dignité avec celle d'archevêque de Bourges, et qui mourut en 1029. De là il est à présumer qu'Helgaud avait étudié sous Abbon, ou sous Constantin, son successeur dans la direction des écoles de Fleuri. Mais s'il y fit du progrès dans les autres connaissances littéraires, il ne sut guère profiter de leurs leçons pour apprendre à bien écrire. Son style est effectivement si peu naturel, ou, pour mieux dire, si affecté, si rude, si obscur, qu'on n'y reconnaîtrait jamais un disciple d'Abbon.

[Col. 1263C] L'on ne peut d'ailleurs s'empêcher de convenir qu'Helgaud était homme de mérite et de piété. C'est ce que fait juger la part singulière qu'il avait à l'honneur des bonnes grâces du roi Robert, qui ne contractait ordinairement d'étroites liaisons qu'avec des personnes de ce caractère. Non-seulement il avait un libre accès auprès de ce prince, qu'il regardait comme son père, il ose même dire, comme son ami, amicus de amico, dilectus de dilecto; mais encore Robert aimait véritablement Helgaud comme [Col. 1264B] son fils, affectu diligebat paterno. Les preuves qu'en donne notre écrivain sont concluantes et ne permettent pas d'en douter. Helgaud avait un autre illustre ami en la personne d'Odolric, évêque d'Orléans, sur l'amitié duquel il pouvait compter, jusqu'à en obtenir tout ce qui serait conforme aux règles de l'équité.

Gauzlin avait aussi des égards particuliers pour Helgaud. Il le choisit pour prendre soin de faire construire, sur le fonds de l'abbaye de Fleuri, une chapelle sous l'invocation de saint Denis et de ses compagnons. Helgaud ne la fit d'abord que de bois. Le roi Robert, étant allé dès lors la visiter par dévotion, y fit des présents, et l'enrichit peu de temps après de quelques reliques des saints martyrs. Un [Col. 1264C] embrasement inopiné l'ayant ensuite réduite en cendres, Helgaud trouva le moyen de la rebâtir en pierres. Et, afin d'apprendre à ceux qui iraient y prier que c'était son ouvrage et de les engager à se souvenir de lui dans leurs prières, il mit à droite et à gauche de l'autel deux inscriptions, en vers, dans lesquelles il a eu soin de se nommer et de réclamer les suffrages de ceux qui les liraient. On peut induire de là qu'Helgaud était prêtre, puisqu'il était chargé de desservir cette chapelle. Entre ses autres bonnes [Col. 1265A] qualités il avait la reconnaissance en grande recommandation. C'est ce qu'il montre par les prières qu'il fait pour le bonheur éternel de ses bienfaiteurs, lorsqu'il parle de leurs bontes a son égard

Il serait difficile de fixer précisément le terme de sa vie. Il est certain qu'il a vécu au delà de 1033, qui est l'époque de la mort d'Odolric évèque d'Orléans, dont il parte comme d'une personne qui n'était plus au monde. Il y a même beaucoup d'apparence qu'il n'écrivait qu'après 1042, c'est-à-dire après que le roi Henri, fils de Robert, se fut signalé contre Etienne, comte de Champagne, Galeran de Meulan et les factieux de Normandie, qui refusaient de reconnaître Guillaume le Bâtard pour leur souverain. Ce qui en fait ainsi juger est la fin de l'ouvrage [Col. 1265B] d'Helgaud, où, parlant de ceux qui entreprendraient d'écrire les exploits militaires du roi Robert, il dit qu'ils y trouveraient matière à faire paraître le père et ses fils comme de grands capitaines couronnés de gloire. Plusieurs modernes (OUD., Scrip. t. II, p. 644; le Long., Bib. fr., p. 340, 2) supposent qu'Helgaud florissait vers 1050, mais on peut légitimement douter s'il a vécu au delà de 1048. Sa mort est marquée au 29e jour d'août dans le Nécrologe de Saint-Bénigne de Dijon, et au jour précédent dans celui de Saint-Germain des Prés, qui lui donne la qualité de prêtre (MONTF. Bib. bib., p. 1163, 2. Hist. de S. Germ. app. p. 117, 2).

L'unique ouvrage qui nous reste de la façon d'Helgaud [Col. 1265C] est un abrégé de la vie du roi Robert (DU CHES. t. IV, p. 59). On a ajouté à ce titre que l'écrit a été pris de l'ouvrage d'un autre moine qui aurait traité plus amplement le même sujet avant notre historien. Mais M. de Sainte-Palaye (Hist. de l'Acad. des insc., t. X, p. 556) a montré par de fortes raisons que cette addition, qui réduit Helgaud à la qualité de simple abréviateur, est sans le moindre fondement, et qu'on doit la regarder comme un effet téméraire de l'ignorance des copistes. Si donc cette Vie porte le titre d'abrégé, ce n'est point qu'elle soit un extrait d'un autre écrit plus étendu, mais parce qu'elle n'est qu'une histoire abrégée du prince dont l'auteur entreprend d'écrire les actions. Helgaud en effet avertit lui-même qu'il n'a pas eu dessein de parler [Col. 1265D] des guerres où Robert se signala, ni des affaires politiques, et qu'il laisse aux historiographes le soin d'en transmettre la mémoire à la postérité.

Par cette supression l'auteur a proscrit de son ouvrage ce qu'il y avait de plus intéressant pour l'histoire dans la vie du roi Robert. Il s'est borné (Hist. de l'Acad. des insc., ib. p. 558) à nous donner une longue déclamation qui roule uniquement sur la piété de ce prince, sur sa dévotion envers les saints, sur ses jeûnes, ses mortifications, ses prières, sur sa charité pour les pauvres, sur l'affection qu'il [Col. 1266A] portait aux moines, sur les biens dont il les combla, les grandes fondations qu'il fit dans l'ordre de Saint-Benoît, et particulièrement dans l'abbaye de Fleuri; enfin sur quelques miracles qui lui furent attribués. De sorte que c'est moins une histoire qu'un sermon ou oraison funèbre dans le goût de ce temps-là, où l'auteur a placé beaucoup de minuties et est entré dans les plus petits détails. Le tout est assorti à un style tel qu'on l'a déjà dépeint, et où les consonnances souvent affectées tiennent lieu du bon goût. Cela n'empêche pas que ces détails, qui regardent souvent l'intérieur de la maison de nos rois, ne nous offrent une peinture très-naïve et très-singulière de la simplicité des moeurs du temps.

Cet écrit est précédé d'une courte notice de la [Col. 1266B] fondation de Fleuri et du testament de Leodebode, son fondateur, pièces qui sont ici visiblement hors d'oeuvre à l'égard de la Vie du roi Robert, avec laquelle elles n'ont point de rapport. D'où le savant et judicieux M. de Sainte-Palaye conjecture avec beaucoup de fondement (Hist. de l'Acad. des insc., ib. p. 557), que l'auteur avait un dessein plus étendu, et qu'il s'était proposé de faire l'histoire des abbayes de Saint-Agnan d'Orléans et de Fleuri. Après quoi, n'ayant pas voulu laisser ignorer à la postérité les grands biens qu'elles avaient reçus du roi Robert, il en aura pris occasion d'y ajouter par manière de supplément, ou comme une suite de cette histoire, la Vie de ce prince, dont la plus [Col. 1266C] grande partie contient en effet ce qu'il fit en faveur de ces deux monastères; quiconque se donnera la peine de lire avec attention la préface qui est à la tête de cette Vie, pour la lier avec l'ouvrage précédent, conviendra que la conjecture est aussi solide qu'ingénieuse. Il sera arrivé, dans la suite des temps, que la négligence des copistes aura fait perdre ce qui nous manque du corps de l'Histoire.

L'écrit d'Helgaud, tel qu'il est venu jusqu'à nous, a été d'abord imprimé avec la Vie de saint Louis, par Guillaume de Nangis, et l'Histoire de France par Gaguin (Bib. cath. Rot.). Le recueil, qui est infolio, parut à Francfort en 1577. Il paraît que cette édition n'a pas été connue de nos bibliographes. Pithou (Scri. Fr., t. I, p. 59-79) réimprima depuis [Col. 1266D] l'ouvrage de notre auteur à la suite de l'Histoire de Glaber, dans le premier volume de ses Historiens. Les Duchesne l'ont donné de nouveau, dans le quatrième volume (p. 59-79) de leur Collection, à la suite du même Glaber.

Vossius (Hist. Lat., l. II, c. 44, p. 116, 2) attribue à Helgaud la Vie de saint Abbon, abbé de Fleuri. Mais cette opinion, qui est particulière à ce critique, se trouve dénuée de toute vraisemblance. L'ouvrage appartient à Aimoin, disciple d'Abbon, comme on l'a vu à son article.




[Col. 1267]
HELGAUDI VITA ROBERTI REGIS FRANCORUM.

(Vide Patrologiae tom. CXLI in ROBERTO rege.)




ANNO DOMINI MLI, alias MXLVIII.
GERARDUS I CAMERACENSIS EPISCOPUS.




[Col. 1267]
NOTITIA HISTORICA IN GERARDUM I.
(Apud D. Leglai, Cameracum Christianum, pag. 22.)

[Col. 1267A] Gerardus, Arnoldi seu Arnulfi, toparchae de Florinis, cui Albericus in Chron. dat cognomentum de Ruvigny, filius, patria Leodiensis. In Gerberti schola Remis institutus sub Adalberonis archiepiscopi disciplina, Henrico imperatore, cujus capellanus erat, postulante, fit episcopus an. 1013, consecraturque postridie Purificationis. Magnus appellatur ab Alberico, qui refert eum cum fratre suo Godefrido fundasse abbatiam Florinensem, ubi duplex fecit coenobium, unum sub nomine S. Gingulfi pro clericis, alterum in honorem S. Joannis Baptistae, quod Richardi abbatis S. Vitoni Virdunensis subdidit disciplinae.

Anno 1015, indict. XII, IV Idus Maii, subscripsit concilio Remensi cum Arnulfo archiep., Adalberone [Col. 1267B] Laudunensi et Fulcone Ambianensi episcopis. Confirmavit donum Roberti Bethuniensis filii, subscripsitque an. 1018 fundationi cujusdam ecclesiae collegiatae in oppido de Rozoy. S. Andreae abbatiam in castro Cameracesii, ditionis episcopalis oppido, fundavit et dotavit, anno 1046. Illucque delatum corpus S. Humberti aliquandiu conservavit. Hic sanctus olim Maricolense monasterium in proprio fundo exstruxerat, quod, ejectis monachis, clerici occuparunt. Sed Gerardus, cum parochiae suae lustraret ecclesias, veniens ad hunc locum, invenit pene destructa aedificia, et omnia dissipata quasi ab hostili exercitu monasterium fuisset expilatum. Quapropter intelligens pius episcopus haec mala ex insolentia clericorum prodisse, cum frustra tentasset eos ad [Col. 1267C] meliorem frugem revocare, ordinem monachorum ibidem restituere curavit. At ejecti clerici quasi latrunculi in locum irruperunt, effractisque scriniis [Col. 1268A] pretiosa quaeque, inprimis corpus B. Humberti, ad sua latibula asportarunt; verum ea restituere coacti sunt ab episcopis. Paulo post S. Humberti corpus, jubente Gerardo, defertur ad ecclesiam S. Andreae ab hoc episcopo aedificatam in castello S. Mariae Cameracesii, ubi erat congregatio monachorum ab eodem instituta praesule; hunc enim locum tutiorem existimabat ad conservandum hoc sacrum pignus. Satius tamen postea visum est ei, pristinam ad sedem illud reportare, nimirum Maricolas. De eis agit Mabillonius ad annum 1018

Anno circiter 1022 adfuit synodo Aquisgranensi, ubi Durandi Leodiensis episcopi causam adjuvit adversus Piligrinum coloniensem archiepiscopum, quoddam monasterium de parochia Durandi sibi [Col. 1268B] vindicantem. Paulo post Henricum imperatorem in Italiam proficiscentem, unde victor caesis Graecis et Sarracenis rediit, usque ad monasterium Santas [(1) 1Kb] comitatus est.

Anno 1023, Gerardus et Richardus abbas Virdunensis legatione functi sunt pro Henrico imperatore ad Robertum Francorum regem. Atrebati habetur synodus an. 1025, post Epiphaniam, in qua Gerardus episcopus, vir doctus, et scholae Remensis alumnus sub Adalberone archiepiscopo, cujus erat consanguineus, haereticos Manichaeos confutavit, et ad fidem catholicam revocavit. Synodi et disputationis Gerardi acta, quae nuncupavit Reginaldo episcopo Leodiensi, habentur tom. XIII Spicilegii, p. 1 et sequent.

[Col. 1268C] An. 1013, cum decreto, Treuga-Dei [(2) 1Kb] vulgo appellato, cautum esset inter caetera, ut qualibet feria VI jejunaretur in pane et aqua, Sabbatoque a [Col. 1269A] carnibus abstineretur, quod nondum erat in usu, idque solum exsequentibus omnium peccatorum remissio promitteretur; iis obstitit Gerardus maxime doctissima quam scripsit ad Beraldum Suessionensem et Warinum Belvacensem episcopos epistola, ut referunt Sigebertus et Baldericus. Postea tamen ad patronorum Treugae-Dei sententiam flexus est. Ejus nomen subscriptum legitur in litteris de advocatia Marcianensis abbatiae Balduini Flandriae marchionis an. 1008, et in diplomate Henrici imperatoris pro Nivialensi coenobio an. 1040.

Laudatur ob restitutum ejus ope ordinem religionis monasticae quae pene annihilata erat in monasterio Malbodiensi, per Ansoaldem magnae sanctitatis [Col. 1270A] virginem nec minoris eruditionis, quae prima litterarum elementa docuerat fratrem suum Theodericum postea abbatem et reformatorem S. Huberti, ut docet scriptor Vitae Theodorici. Cum Wipodone, episcopo Leodiensi, Engrobandum abbatem a regimine Laubiensis monasterii repulit, quod saeculariter viveret ac bona dissiparet: subrogato ei Richardo Virdunensi abbate, ex Balderico, lib. III, cap. 15. Restituit rem familiarem et asceticam disciplinam in monasterio S. Gisleni, a Simone abbate, cui Verricum subrogavit, pessumdatas; ibidemque praestitit in Alto-Monte, revocatis Benedictinis institutis, ut docet Bartholomaeus Fitzen e Societ. Jesu, in Florib. Leod., p. 5.




[Col. 1269]
ACTA SYNODI ATREBATENSIS IN MANICHAEOS.
(Actes de la province ecclésiastique de Reims, tom. II, pag. 6.)





MONITUM.

Un levain de l'hérésie manichéenne, que l'on croyait avoir détruite à Orléans en 1022, fermentait sourdement dans le diocèse d'Arras; ces doctrines pernicieuses n'échappèrent pas à la vigilance de Gérard, évêque de Cambrai et d'Arras: il fit rechercher les sectaires, les interrogea, et les fit comparaìtre au synode qu'il tint, en 1025, dans la cathédrale d'Arras. D'autres prélats s'étaient laissé tromper par les artifices de ces hérétiques; Gérard, pour arrêter les progrès du mal, écrivit à l'un de ces prélats, que l'on croit être Renauld, évèque de Liége, et lui adressa les actes de son synode.



GERARDI EPISTOLA.

[Col. 1269B] R., nominis dignitate et praerogativa meritorum episcopo, GERARDUS, nullius meriti coepiscopus, quidquid ad beatam vitam praestantius.

Cum nobile ingenium et prudentiam vestram considero, non adeo demiror potuisse nefarios homines, erroris spiritu magicatos, in aliquam pravi dogmatis conspirasse dementiam; sed ad inquisitionem vestram qualiter dissimulare potuerint, ut vos fallerent, vehementer stupeo. Nam quosdam, ut ipse scitis, hujusmodi homines in finibus vestris cohabitasse, sicut veris indiciis comprobavimus, retulimus charitati vestrae. Quos, quia terrore supplicii speciem religionis mentiebantur, indemnatos, velut innoxios, abire permisistis. Quod quidem in illis efficacior ad subvertendos simplices causa exstitit, simplicibus [Col. 1269C] autem scrupulum, ne non audiendos aestimarent, injecit, quos vero examine discussos audirent, [Col. 1270B] nec causam puniendi inventam. Verum illi quoque qui, missi ab eis ad seductionem hujusmodi, ad nos devenerant, comprehensi multa dissimulatione renitebant, adeo ut nullis suppliciis possent cogi ad confessionem, donec per eos ipsos, quos jam pene eodem sui erroris maleficio imbuerant, convicti, tandem suae sectae disciplinam partim nobis exposuerunt. Et post aliqua, quae se tenere ex evangelica et apostolica doctrina mentiebantur, dicebant baptismatis mysterium et Dominici corporis et sanguinis sacramentum nullum esse, et idcirco rejiciendum, nisi simulationis causa ministraretur; poenitentiam nihil ad salutem proficere; conjugatos nequaquam ad regnum pertinere; et caetera quae hujus libelli sequentia indicant [(3) 1Kb] . Quod ideo de vobis remandamus, [Col. 1270C] ne simulatam religionem eorum aut composita verba audire debeatis.



ACTA SYNODI.
[Col. 1271]

[Col. 1271A] I. Anno Dominicae incarnationis 1035, indictione VIII, domno Gerardo, Ecclesiam Cameracensis seu Atrebatensis urbis regente, quodam annuae observationis more contigit ut, Dominici natalis et apparitionis diebus in sede Camaraci solemni cursu expletis, idem praesul, per aliquot dies, stationem in sede Atrebatensi facere deberet. Ubi, cum de ecclesiasticis functionibus satis pro opportunitate temporis tractaret, relatum est ei quosdam ab Italiae finibus viros eo loci advenisse, qui, quamdam novae haereseos sectam introducentes, evangelicae atque apostolicae sanctionis disciplinam pervertere tentabant, et, quamdam justitiam praeferentes, hac sola purificari homines asserebant nullumque in sancta Ecclesia aliud esse sacramentum, per quod ad salutem pervenire [Col. 1271B] potuissent. His auditis, domnus episcopus perquiri homines jubet, et inventos sibi praesentari. Qui, audita inquisitionis causa, fugam occulte parabant, sed praeventi a quaestoribus trahuntur ad praesentiam episcopi. Qui, in aliis causis definiendis tunc plurimum occupatus, pauca ad tempus de fide illorum sciscitatus est; sentiensque eos quodam pravi dogmatis errore teneri, recludi in custodia jubet usque in diem tertium, et, die sequenti, clericis et monachis indicit jejunium, ut eos divina gratia catholicae fidei perceptione resipisci donaret.

Tertia vero die, quae Dominica habebatur, Segmentatus episcopus cum suis archidiaconis, paratis crucibus et textis evangelicis, circumfusa totius cleri ac populi multitudine, synodum celebraturus [Col. 1271C] in ecclesia Beatae Mariae progreditur, impositaque antiphona Exsurgat Deus, totum psalmi hujus cursum expleverunt. Denique, residente episcopo in consistorio suo, et utrinque abbatibus, religiosis atque archidiaconis, caeterisque secundum ordinationis suae gradum discumbentibus, homines, e custodia educti, in medium introducuntur. Et in primo quidem episcopus super his generaliter verbum fecit ad populum. Deinde conversus ad istos: Quaenam est, inquit, doctrina vestra, lex atque cultura, quisve auctor est disciplinae vestrae? At illi referunt se esse auditores Gundulfi, cujusdam ab Italiae partibus viri, et ab eo evangelicis mandatis et apostolicis informatos, nullamque praeter hanc scripturam se recipere. sed hanc [Col. 1271D] verbo et opere tenere. Verum, quia ad notitiam episcopi pervenerat illos sacri baptismatis mysterium penitus abhorrere, Dominici corporis et sanguinis sacramentum respuere, negare lapsis poenitentiam post professionem proficere, Ecclesiam annullare, legitima connubia exsecrari, nullum in sanctis confessoribus donum virtutis spectare, praeter apostolos et martyres neminem debere venerari.

Illos episcopus super hujusmodi interrogans: Quomodo, inquit, consequens est vos evangelica et apostolica instituta tenere et contraria istis praedicare? Narrat namque textus evangelicus quia, princeps [Col. 1272A] Judaeorum Nicodemus dum ex signis et miraculis Jesum a Deo venisse confiteretur, continuo Dominus respondit hoc solo confessionis munere regnum coelorum posse mereri, nisi renatus foret ex aqua et spiritu. Quod quidem regenerationis mysterium vos aut pleniter recipere, aut evangelicis verbis contraire necesse est, cum constet vere haec Jesum dixisse.

Ad haec illi dederunt hujusmodi responsum: Lex et disciplina nostra, quam a magistro accepimus, nec evangelicis decretis, nec apostolicis sanctionibus contraire videbitur, si quis eam diligenter velit intueri. Haec namque hujusmodi est: mundum relinquere, carnem a concupiscentiis frenare, de laboribus manuum suarum victum parare, nulli laesionem [Col. 1272B] quaerere, charitatem cunctis, quos zelus hujus nostri propositi teneat, exhibere; servata igitur hac justitia, nullum opus esse baptismi; praevaricata vero ista, baptismum ad nullam proficere salutem. Haec est nostrae justificationis summa, ad quam nihil est quod baptismi usus superaddere possit, eum omnis apostolica et evangelica institutio hujusmodi fine claudatur. Si quis autem in baptismate aliquod dicat latere sacramentum, hoc tribus ex causis evacuatur. Una, quia vita reproba ministrorum baptizandis nullum potest praebere salutis remedium; altera, quia quidquid vitiorum in fonte renuntiatur, postmodum in vita reperitur; tertia, quia, ad parvulum non volentem neque currentem, fidei nescium [Col. 1272C] suaeque salutis atque utilitatis ignarum, in quem nulla regenerationis petitio, nulla fidei potest inesse confessio, aliena voluntas, aliena fides, aliena confessio nequaquam pertinere videtur.

Quibus econtra episcopus ait: Si huic justitiae vestrae ab evangelica et apostolica institutione fidem attribuitis, hanc facile non aliunde sumptis viribus evacuamus. Natum namque ex immaculata Virgine Dei Filium nulla peccati corruptione infectum teneri evangelica et apostolica testatur auctoritas; sed, sicut Apostolus docet, ipse justus est et justificans omnia, non quod ipse extrinsecus donum justitiae accepisset, cujus participatione dicatur justus, sed principaliter et substantialiter justus, ut necessario in eo idem et unum dicamus esse [Col. 1272D] justum quod justitiam, alioquin fallitur Apostolus in eo quod dicit: Justificans omnia. Nam si aliunde accepit, ut ipse sit justus, infirmioris justitiae et inferioris est quam is a quo accepit; nec erit justificans omnia, sed ille a quo accepit ut ipse et omnia justificentur. Verum ipse a seipso accipit ut sit justus et justificet omnia, sine quo nullus sanctus, nullus etiam justus, per quem omne sanctum et justum, et a quo omnis gratia et omne donum justitiae descendit, sicut ait beatus Jacobus: »Omne datum optimum et omne donum perfectum desursum est, descendens a Patre luminum (Jac. I).« Quod autem »a Patre luminum« [Col. 1273A] descendisse »donum« dicit, non te scandalizet, quia cum descendit a Patre, descendit et a Filio, quia ipse ait: »Ego et Pater unum sumus (Joan. X).« Jure igitur ait Apostolus quod »ipse sit justus et justificans« (Rom. III) omnia, non comparative quidem justus, ut possit augeri vel minui, sed immutabiliter et essentialiter justus.

Verumtamen talis et tantus Dei Filius, sicut narrat evangelista, venit in Galilaea in Jordanem ad Joannem, ut baptizaretur ab eo. Cui, cum ex infirmitatis propria conscientia ministerium recusaret, ait Dominus: »Sine modo; sic enim decet nos omnem justitiam implere (Matth. III).« Quid enim? In quo erat totius plenitudo justitiae, et immutabiliter et incomparabiliter justus et justificans omnia erat; nunquid ei [Col. 1273B] aliquid a perfecta justitia deerat, ut ad implendam justitiam materialis aquae fluentis et baptizantis ministerio indigeret? Porro si hoc baptismatis ministerio ad supplendam justitiam indigebat, non perfecte justus, nec justificans omnia erat. Nihil enim impletur, nisi cui de summa plenitudinis aliquid desit. Plenitudo enim crementum non potest accipere. Justus igitur non perfecte erat; quod nefas est de Deo judicare. Si autem justus fuerat, nihil a baptismo, quo suam suppleret justitiam, accipere poterat, sed immutabiliter, et perfecte, et summe justus erat; igitur baptizari non indigebat. Cur ergo dicebat: »Sic decet nos omnem implere justitiam,« qui nec baptizari indigebat, nec justitia, qua plenus redundabat, quo suppleretur per baptismum habebat? Indigebat [Col. 1273C] certe, non sibi, sed nobis. Justitiam quaerebat implere, non suam, sed nostram. Nam semper in aeterno ejus consilio mansit generis humani reparatio, et, discretis spiritualius sacramentorum observantiis, quod profuturum et necessarium ad nostrae reparationis erat effectum, hoc per manus dispensatorum visibiliter voluit administrari, sed invisibiliter, operante Spiritu sancto, impleri.

Cujus rei gratia plurima in sancta Ecclesia providus Dominus instituit sacramenta, [e] quibus primum ad regenerationis mysterium instituit baptismatis usum. Porro baptismum Graece, Latine tinctio interpretatur, quia ibi homo spiritu gratiae in melius immutatur et longe aliud quam fuerat efficitur. Prius enim foedi eramus deformitate peccatorum, in [Col. 1273D] ipsa tinctione reddimur pulchri dealbatione virtutum. Cujus mysterium non aliter, nisi sub Trinitatis designatione, id est, Patris, et Filii, et Spiritus sancti cognominatione, completur. Unde Dominus ad discipulos: »Ite, inquit. docete omnes gentes, baptizantes eos in nomine Patris, et Filii, et Spiritus sancti (Matth. XXVIII).« Quod quidem mysterium a secretis virtutibus, vel a sacris sacramentum dicitur; quod ideo penes Ecclesiam fructuose agitur, quia sanctus in eo descendens Spiritus eumdem sacramenti latenter operatur effectum. Unde seu per bonos, seu per malos ministros intra Ecclesiam dispensetur, tamen quia Spiritus sanctus mystice illud vivificat, nec bonorum meritis amplificatur, nec [Col. 1274A] malorum vitiis attenuatur: »Quia, neque qui plantat, aliquid est, neque qui rigat, sed qui incrementum dat, Deus (I Cor. III).« Unde et ipse minister super baptizatum non dicit: »Ego, sed, Deus omnipotens, Pater Domini nostri Jesu Christi, qui te generavit ex aqua et Spiritu sancto, quique dedit tibi remissionem omnium peccatorum, ipse te linivit chrismate salutis in vitam aeternam.« Qua in re perspicuum est quia vita ministri nihil derogat his qui de Spiritu sancto concipiunt virtutem sanctificationis, praesertim cum inter caeteros discipulos Judam futurum Domini traditorem baptizasse legamus; et cum rebaptizatos omnes a discipulis Domini fuisse, quos Joannes Baptista in aqua baptizaverat, sciamus; nullum tamen, quem Judas baptizasset, [Col. 1274B] iterato fonte ablutum reperimus. Nam si improba vita traditoris nocuisset baptizandis, nequaquam ille, qui omnes venerat salvare, pateretur in illo solo baptisma perire. Sed quia malitia hominis non potest imminuere divinae opus virtutis, noluit repetere quod homo ministraverat, Spiritus sanctificaverat. Porro, testante divina Scriptura, audivimus reges magnos fuisse in Jerusalem, qui administrabant res quasdam pertinentes ad Babyloniam, quosdam vero cives Babyloniae administrasse res Jerusalem. Sic itaque novimus cives bonae civitatis administrasse res malae civitatis, et econtra cives malae civitatis administrasse res bonae civitatis. Si ergo respublica bonae civitatis per cives Babyloniae sine sui corruptione administrari potuit, [Col. 1274C] quanto magis sacramentum quod vim sanctificationis per invisibilem sancti Spiritus operationem concipit, a pravis ministris non corrumpitur, cum aliud sit quod exterius agitur, exhibente ministro, aliud quod interius vivificatur, animante Spiritu sancto. Inde est quod, cum Joannes in Evangelio diceret: »Quia audierunt Pharisaei quod Jesus baptizabat, quamvis ipse non baptizaret, sed discipuli ejus (Joan. IV),« in hoc quamdam operantis Dei et administratorii officii discretionem voluit intelligi; videlicet ut, in eo quod Jesum dicit baptizare, invisibilem divinae virtutis insinuet operationem; in eo vero quod subdidit: »quamvis Jesus non baptizaret, sed discipuli ejus,« non de operante virtute, sed de visibili exsequentium administratione dictum intelligatur. [Col. 1274D] Igitur in baptizandis fidelibus aliud est quod invisibiliter efficitur per Spiritum operantem, aliud quod visibiliter exhibetur per ministrum obsequentem.

Quod autem per materialem aquam baptismum datur, haec ratio est: voluit enim Dominus ut res illa invisibilis per congruentem, sed profecto tractabilem, rem et visibile impenderetur elementum; super quod Spiritus sanctus ferebatur in principio. Nam sicut per aquam purgatur exterius corpus, ita latenter ejus mysterio purificatur et animus. Invocato enim Deo, descendit Spiritus sanctus de coelis, et, medicatis aquis, sanctificat eas de semetipso, et accipiunt vim purgationis, ut in eis caro et anima [Col. 1275A] delictis inquinata mundetur. Et sic, in morte Christi et in resurrectione ejus, potentia baptismatis novam creaturam condit ex vetere, ut in renascentibus et mors Christi operetur et vita, dicente beato Apostolo: »An ignoratis quia quicunque baptizati sumus in Christo Jesu, in morte ipsius baptizat sumus? consepulti enim sumus cum illo per baptismum in morte, ut quomodo surrexit Christus per gloriam Patris, ita et nos in novitate vitae ambulemus (Rom. VI).« Unde notandum quia, in baptismatis regula, et mors intervenit interfectione peccati, et sepulturam triduanam imitatur trina demersio, et ab aquis elevatio resurgentis instar est de sepulcro. Deinde vero sacri chrismatis unctione perfunditur infans, ex cujus nomine Christus dicitur, et homo post lavacrum [Col. 1275B] sanctificatur. Nam sicut in baptismo peccatorum remissio datur, ita per unctionem Spiritus adhibetur. Quae licet carnaliter administretur, spiritualiter tamen proficit; sicut et ipsa baptismatis gratia, visibilis actus est, quod in aqua mergitur; sed spiritualis efficitur, quod delictis mundatur. Manus impositio ideo fit ut per benedictionem advocatus invitetur Spiritus sanctus. Tunc enim Paracletus, post mundata corpora, libens a Patre descendit, et quasi super baptismi aquam velut super pristinam sedem recognoscens quiescit. Nam legitur quia: »In principio Spiritus Dei ferebatur super aquas (Genes. I).«

Hoc est primum nostrae reparationis sacramentum, ad quod confirmandum Dominus, nullius indigens [Col. 1275C] remissione peccati nec remedio renascendi, cum non haberet quod aquis potuisset mundari, tamen ad Joannem aquis Jordanicis baptizandus, sicut evangelista docet, festinavit. Cui recusanti ait: »Sine modo, sic enim decet nos omnem implere justitiam (Matth. III);« ac si diceret: Exemplum praebere omnis justitiae, ut videlicet discant omnes fideles neminem posse absque baptismo justificari, quamvis innocenter ac juste vivat. Joannes vero ait: »Et ego nesciebam eum (Joan. I);« ac si diceret: Ignorabam eum primum; sed videns eum sibi retinere baptismum, intellexi quia hic erat qui baptizaturus erat in Spiritu sancto, et [in] remissionem peccatorum. Sicut ipse dixit: »Super quem videris Spiritum descendentem et manentem super se, ille est [Col. 1275D] qui baptizat in Spiritu sancto (Ibid.).« Quare notandum est quia impossibile est quemquam ad perfectum justitiae sine regenerantis aquae mysterio aspirare, maxime cum opera justitiae hanc gratiam Cornelio Caesariensi dare non potuerint, donec eum cum omni familia sua salutari unda Petrus innovavit, super quos Spiritus sanctus ante baptismum inaudito praeeuntis gratiae exemplo cecidit, ut hac manifesta Dei virtute animatus Petrus regnum Dei gentibus aperiret, quem cum caeteris discipulis, ne in viam gentium abiret, Dominus ante monuerat.

Quod cum ita sit, profecto in hoc vobis repugnare convincimini quod evangelica vos et apostolica praecepta [Col. 1276A] tenere dicitis, et his contraria praedicatis. Nam et evangelista refert quia »Jesus venit et discipuli ejus in Judaeam, et ibi demorabatur cum eis, et baptizabat (Joan. III).« Qui baptismi sacramentum et regenerationis potentiam sanxit, quando de latere ejus profluerunt sanguis redemptionis et aqua baptismatis. Unde Joannes apostolus: »Tres sunt, inquit, qui testimonium dant in terra, spiritus, aqua, et sanguis (I Joan. V).« Petrus vero, cui primatum Ecclesiae Dominus contulerat, dum credentium numerum promissus sancti Spiritus replevit adventus, tria millia hominum sua praedicatione conversorum aqua baptismatis consecravit, sicut Lucas testatur, dicens: »His auditis compuncti sunt corde, et dixerunt ad Petrum et reliquos apostolos: Quid faciemus, [Col. 1276B] viri fratres? Petrus vero ad illos: Poenitentiam, inquit, agite, et baptizetur unusquisque vestrum in nomine Jesu Christi in remissionem peccatorum, et accipietis Spiritum sanctum (Act. II).« Aliis etiam pluribus verbis exhortabatur eos dicens: »Salvamini a generatione ista prava (Ibid.).« Qui ergo receperunt sermonem ejus baptizati sunt, et appositae sunt animae in illa die circiter tria millia. Paulus etiam, cujus vos doctrinam tenere profitemini, divinae injuriae poenis affectus, ab Anania baptizatus est; qui et ipse postmodum Crispum et Caium et Stephanae domum se baptizasse dicit. Philippus etiam Eunuchum Candacis reginae, ab Jerusalem redeuntem, in aqua baptizavit, sicut Liber Apostolicus indicat (Act. VIII). Quam ab apostolis traditionem catholica [Col. 1276C] adhuc servat Ecclesia.

Unde colligitur quia, quamlibet juste et innocenter quis videatur vivere, salvari tamen absque divini fontis lavacro non possit. Verum utcunque originalis culpae, aut propriae actionis reatu teneatur astrictus, tamen fonte renatus, mundus, et totius peccati sorde purgatus, adeo innovatur ut, qui filius diaboli in fonte descenderat, filius Dei renatus ascendat; qui filius praevaricationis descenderat, filius reconciliationis ascendat. Et, ut cuncta colligam, qualem primum hominem ex virginea terrae massa finxit sapientia Creantis, talem etiam hunc ex purificato fontis utero produxit clementia Redemptoris. Quod contra infideles garrire solent, dicentes primum hominem, si non peccasset, immortalitatis munere [Col. 1276D] donatum; istum vero, quamlibet juste et innocenter vivat, nequaquam tamen posse mortis vitare jacturam, et ideo multum repugnare a vero, ut qualis ille fuerat factus a Conditore, talis et hic regeneretur ex fonte. Quam eorum repugnantiam facile est inflecti ad consequentiam, si quis divinae pietatis consilium considerare potuerit. Nam ex uno eodemque fonte divinae rationis descendit, et quod illum immortalem mirabiliter creaverat, et quod istum morte obnoxium misericorditer reformaverat. Porro facile fuerat istum immortalitatis gloria donari tanquam et illum, si fuisset in consilio Creantis. Sed quia, dum illum libera voluntas et mortalitatis securitas decepit, per praevaricationis [Col. 1277A] culpam traxit ad mortem; istum, ne spe immortalitatis deceptus, temporalibus deliciis ardentius insistat, per inevitabilem mortis eventum invitat ad veram vitam. Quia vero ille, mortis securus, Auctore contempto, aurem aperuit suasori, et superbiae audacia una periit; hunc pietas Redemptoris voluit suspensum morte teneri, ut per humilitatis custodiam vitaret hostem, audiret Conditorem, sicque ad superna conscenderet. Nihil igitur repugnat a vero talem hunc regeneratum ex fonte, quem mors invitat ad vitam, qualem illum, si non peccasset, formatum, quem mox de immortalitate praesumptio coegit subire mortis ruinam.

Sed fortasse objicis mihi quantum ei praestitit donata immortalitas, ex qua ruinae causam venturam [Col. 1277B] Conditor non ignorabat. Multum quidem ei contulerat, ut, videlicet si sine peccato manere voluisset, et mortem non gustaret, et tam ipse quam ejus progenies, angelos semper haberet concives. Sed, dum praeceptum neglexit Conditoris, ipsa sua libertate deceptus, a paradiso seclusus, in ignotis partibus sui generis posteritatem transposuit, atque poenam, quam ipse praevaricationis reus exceperat, generando transmisit in posteros; de qua non potuisset erui nisi eum Christus suo adventu relevasset; qui, per novae regenerationis mysterium, omne praeteritum vitium sui baptismatis lavacro purgavit et statum pristinae libertatis reformavit. Igitur, ad vitanda improbi seductoris tentamina, cum primum parvuli sive juvenes ad regenerationis veniunt sacramenta, [Col. 1277C] non prius fontem vitae adeunt quam exorcismis et sufflationibus sacerdotum ab eis spiritus immundus abigatur, ut vere appareat quomodo princeps mundi hujus ejiciatur foras, et prius alligetur fortis, et vasa ejus diripiantur translata in possessionem victoris, qui captivam ducit captivitatem, et dat dona hominibus.

Quod si refugitis credere ut qui parvulum fidei nescium, suaeque salutis ignarum, nec regenerationis curam habentem, de fonte suscipiunt, eorum fides aut confessio illi puero nequaquam proficiat, consequitur ut nec paralytico offerentium fidem profuisse credatis, de quo evangelista dicit, quia »videns Jesus fidem illorum, dixit paralytico: Confide, fili, remittuntur tibi peccata tua (Matth. [Col. 1277D] IX).« Sed nec illud recipiendum aestimabatur quod in Evangelio legimus de muliere Chananaea ut fides ejus ad impetrandam salutem filiae profuerit. Porro alius evangelista dicit quod offerebant Jesu parvulos, ut manus eis imponeret; et complexans eos, et imponens manus, benedicebat eos (Marc. X). Qua in re datur intelligi quia non parvulorum fides, quae adhuc nulla fuerat, sed offerentium fidelis credulitas ut parvuli benedicerentur obtinuerat, sicut Dominus dixit centurioni pro salute servi postulanti: »Vade, et sicut credidisti fiat tibi. Et sanatus est puer in illa hora (Matth. VIII).«

Denique vos, qui nihil in sancta Ecclesia corporaliter gerendum arbitramini, ut in hoc baptismatis [Col. 1278A] mysterio aqua, oleum chrismale, sacerdotis officium, et caetera, quae usque hodie catholica servat Ecclesia, vos, inquam, rogo, quid sibi vult illa materialis aquae illuvio, quam lavandis pedibus invicem exhibere soletis? Nam si hoc ab Evangelio vos accepisse dicitis, ut quia Dominus, discipulorum pedes lavans, hoc illis exemplum reliquisse legitur, et vos quoque hujus rei gratia facere vos invicem dicatis, stultum est, imo sacrilegum, caetera et multo majora repudiare, quae ab ipso rerum auctore Domino sunt constituta, ab Evangelio enuntiata, ab apostolis tradita, sine quibus nostrae salutis plenitudo non potest consistere; quae quidem ipse Dominus, et ante resurrectionem, et post resurrectionem, discipulis suis servanda instituit.




II. De corpore et sanguine Domini.
[Col. 1278B]

Fuerant certe satis quae de his dici poterant, si horae suppeterent; sed quia dies, ad occasum declivior, ad propria quemque commonet redire, jam nunc, his omissis, transitum faciamus ad illud sacrum et immutabile Dominici corporis et sanguinis sacramentum, quod vos, ad vestram confusionem, nisi resipueritis, adversum divinam et apostolicam traditionem impugnantes, evertere tentatis. Quod quidem mysterium, quale quantumcunque in se contineat pondus virtutis, impossibile est humanae rationis intuitu perscrutari. Quod anima ultra hominem est infra sensum hominis non potest cohiberi. Non igitur sufficit illud facundia humana comprehendere; hoc enim illud sanctum et admirabile [Col. 1278C] commercium, per quod terrenis coelestia junguntur, inferna spoliantur, paradisus aperitur, homo exsul antiquo horto relocatur; per quod etiam angeli recognoscunt hominem concivem suum, et supra se positum adorant hominem Deum. Verum nos, quia tempus commonet, quantum nostrae fragilitatis sensus percipit, illius, de quo loquimur, gratia confisi edicimus.

Sacrificium dicitur, quasi sacrum factum, quia prece mystica consecratur in memoriam pro nobis Dominicae passionis. Unde, hoc ipso jubente, corpus Christi et sanguinem credimus, quod, dum sit ex fructibus terrae, sanctificatur, et fit sacramentum, operante invisibiliter Spiritu Dei. Quod quidem ideo sacramentum esse dixerim, quia tanquam viaticum [Col. 1278D] nobis sit introducens ad contemplationem aeternitatis. Cujus panis et calicis sacramentum Graeci Eucharistiam dicunt, quod Latine bona gratia interpretatur. Quid enim melius corpore et sanguine Christi? Quod quidem sacrificium de pane, et vino cum aqua misto, ineffabili sanctificatione, cruce et verbis illius in altari consecratur, dumque passionis et resurrectionis ejus, atque in coelum ascensionis ibidem salutifera memoria agitur, verum ac proprium corpus ipsius Domini nostri Jesu Christi, et sanguis verus ac proprius efficitur, quamvis aliud esse videatur. Videtur namque panis materialis, sed verissime efficitur corpus Christi, sicut, ipsa eadem Veritate attestante didicimus. Nam ipsa nocte qua [Col. 1279A] sponte per passionis mysterium corpus suum pro nobis in mortem traditurus erat, sicut evangelista refert, »Accepit panem, et benedixit, ac fregit, deditque discipulis suis, dicens: Sumite, hoc est corpus meum. Similiter et calicem accipiens, benedixit, et dedit discipulis suis, dicens: Bibite ex hoc omnes, hic est calix Novi Testamenti, qui pro multis fundetur in remissionem peccatorum (Matth. XXVI; Marc. XXII; Luc. XXII).« Quod vero subdit: »Hoc facite in meam commemorationem.« ad hoc retulit, quod per ministerium sacerdotum quotidie a fidelibus fieri mandavit, dum passionis suae memoria agitur, et sub sacramento communicandae carnis et sanguinis panis sanctus et calix consecratur. Ad hanc spiritalem alimoniam, ad hoc mysticum et [Col. 1279B] divinum epulum nos Dominus invitat, tantamque necessitatem sumendi hujus alimenti nobis indicat, ut aliter in nobis vitam habere non possimus, nisi carnem ejus manducaverimus et sanguinem biberimus.

Sed fortasse aliquis, nimis carnaliter hoc audiens, objiciat neminem posse vitam habere in semetipso, cum Christus carnem, quam proprio gestabat corpore, nemini edendam erogasse, sed perfecto et integro corpore coelum penetrasse legatur; aut certe, quod nefas dictu est, Dominum in hoc verbo culpam mendacii subiisse, cum multi vitam in se habere videntur, qui carnem aut sanguinem ejus gustasse aliquando se non meminerunt. Quod nos, Deo volente, tali modo solvimus. Possunt quidem [Col. 1279C] homines sine hoc cibo temporalem hanc vitam in praesenti saeculo habere; aeternam vero vitam habere nequeunt, quae solis fidelibus carnem et sanguinem Christi digne sumentibus promittitur. Unde et ipse dicit: »Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI),« vitam videlicet animae, ipsum Christum, qui alibi dicit: »Ego sum via, veritas, et vita (Joan. XIV).« Filium vero hominis se dicebat, cujus corpus quotidie per sacerdotes immolatur in altari. De quo Apostolus ait: »Panis, quem frangimus, nonne corpus Domini est? Et calix, cui benedicimus, nonne communicatio sanguinis Domini est?« (I Cor. X.) Unde cum Dominus diceret: [Col. 1279D] »Ego sum panis vivus, qui de coelo descendi; si quis manducaverit ex hoc pane, vivet in aeternum, litigabant Judaei ad invicem dicentes: Quomodo potest hic nobis dare carnem suam ad manducandum?« (Joan. VI.) Non enim hunc panem intelligebant, audientes carnem exhorrescebant; non enim erant membra Christi, idcirco scandalizabantur in carne Christi. Sed et cum discipuli, verba ejus carnaliter accipientes, dicerent: »Durus est hic sermo, quis potest eum audire?« (Ibid.) Respondit Dominus: »Hoc vos scandalizat? si ergo videritis Filium hominis ascendentem ubi erat prius (Ibid.);« suspensa et quasi defectiva oratio fuit. Putabant enim discipuli Christum carnem, qua indutus erat, particulatim incisam credentibus distributurum, et [Col. 1280A] quasi hoc contra naturam esset hominum (videlicet humanam carnem in cibum sumere) quasi de re difficillima et impossibili dixerunt: »Durus est hic sermo; quis potest eum audire?« Unde et Dominus: »Si, inquit, videritis Filium hominis ascendentem ubi erat prius:« Subaudientem: »Tunc videbitis quia non eo modo quo putatis meam carnem credentibus distribuo, sed spiritali gratia me illis dando, ipsos in meum corpus transfundo; et haec gratia non consumitur morsibus nec dentibus teritur, sed interioris hominis palato, hoc est, ratione et intellectu mentis percipitur.« Unde et communio Dominici corporis, sicut supra diximus, Graeco quidem, sed Latinis usitato sermone Eucharistia, id est, bona gratia appellatur. Videtur enim [Col. 1280B] sanctus ille panis, quo corpus Domini consecratur et visibiliter ore percipitur; sed virtus Dei Verbi, id est divinitas, qua anima percipientis sanctificatur, videri non potest. Ascendit ergo Christus perfecto corpore suo, et reliquit nobis sacramentum corporis sui. Denique ne putarent sibi in isto cibo et potu sic promitti vitam aeternam ut jam nec corpore morerentur cum dixisset: »Qui manducat meam carnem;« continuo subjunxit: »Et ego ressuscitabo eum in novissimo die (Ibid.).« Nam qui digne carnem Christi comedit, et sanguinem ejus bibit, licet mortuus corpore, habet interim secundum spiritum vitam aeternam. Quod vero ad corpus attinet, nec ipsum vita aeterna fraudabitur, quia resuscitabitur in novissimo die, ultra jam non [Col. 1280C] moriturum. Hoc igitur modo Veritatis sermo sine culpa mendacii fuit, dicens neminem vitam in se habere, nisi qui communicandae carnis ejus et sanguinis spiritalibus alimentis pasceretur.

Poterat vero illud infirmis auditoribus huic sententiae contrarium videri quod subditur: »Caro non prodest quidquam (Joan. VI),« cum superius nullum vitam habere in se dixisset sine perceptione carnis suae. Sed ita intelligendum est: »Si carnaliter verba mea intelligere vultis, ut sic carnem meam sicut alium cibum manducetis, caro nihil vobis prodest.«

Qui enim potest ita suum corpus per tot ecclesias in toto orbe diffusas distribui, per tam innumerabiles [Col. 1280D] populos et longa tempora, singulis diebus, singulis hominibus sumendum distribui, et nunquam deficere?

Quo contra vobis respondemus, dum fidem evangelicam et traditionem apostolicam vos fateri audimus. Verbum quod in principio erat apud Deum, id caro factum in fine temporum, quomodo totum cum Patre fuit semper, et totum se clausit in utero Virginis? si totus in Virgine, quomodo totus cum Patre. Sed audi tantae virtutis mysterium. Ascensurus in coelum Dei Filius discipulis pro discessu ejus sollicitis promittit se mansurum cum eis omnibus diebus usque ad consummationem saeculi, quibus paulo ante praedixerat se ire ad Patrem. Quod quidem refugeret credere [Col. 1281A] humanus intellectus. nisi virtus discretionis adhibeatur. Homo namque, corpore circumscriptus, in loco manere, et a loco discedere, nisi per successum temporis, non potest. Aeterna vero Dei essentia sicut nec tempore angustatur, ita nec loco constringitur; sicut enim semper est, ita semper ubique est. Manere igitur ejus est, nulli omnino loco deesse; redire vero est, corpus in terris sumptum ab eis subtrahere. Manere ergo cum illis, et ire ad Patrem se dicebat, dum corpus quod corruptibile induerat, jam incorruptionis gloria sublimatum ad coelos evehit, et, per majestatis praesentiam, ubique se cum illis mansurum promittit. Qui ergo ad Patrem, cum quo semper est, ivit, et cum discipulis mansit, non impossibile est corpus, quod aeternum et incorruptibile [Col. 1281B] est, et in coelis servare, et in terris communicandum nobis corporis sui sacramentum praebere.

Quod vero in tot partibus, temporibus, populis, hominibus quotidie sumptum et non imminutum objicitis, nullum incredulitatis scandalum parit, si quis fidei oculis intueri velit quod ait Dominus, dum porrigeret illis panem et calicem, dicens: »Hoc facite in meam commemorationem.« Semel namque Christus passus, semel mortuus, quotidie in Ecclesia nobis patitur, quotidie nobis moritur, dum, ipso jubente, sacrosanctae passionis ejus memoria agitur, et per sacerdotum ministerium salutaria corporis ejus et sanguinis mysteria renovantur. Quae invisibiliter eodem Spiritu vivificantur, quo operante in [Col. 1281C] utero Virginis incarnatus est Dei Filius. Quod quidem ex verbis beati Andreae apostoli intelligi datur, cujus vos doctrinam inter caeteros apostolos imitari profitemini. Qui, cum ad sacrificium idolorum compelleretur, ait: »Omnipotenti Deo qui unus et verus est, ego omni die sacrifico, non thuris fumum, nec taurorum mugientium carnes, nec hircorum sanguinem, sed immaculatum sanguinem quotidie in altari crucis sacrifico; cujus carnem postea quam omnis populus credentium manducaverit, et ejus sanguinem biberit, Agnus, qui sacrificatus est, integer perseverat et vivus.« Et cum vere sacrificatus sit, et vere carnes ejus manducatae sint a populo, et vere sanguis ejus sit bibitus, tamen, ut dixi, integer permanet, et immaculatus et vivus. Interrogante vero [Col. 1281D] Aegea quomodo fieri posset ut occisus viveret Agnus; sacrificatus vero et comestus, quomodo integer et immaculatus permaneret, Apostolus respondit: »Si discipuli formam imitatus crederet, facile ad discendum; sin autem, ad indaginem veritatis non posse attingere.« Quod et vobis quoque impossibile erit intueri, nisi, deposito incredulitatis rigore, formam fidemque discipulorum receperitis. Verum, quia hoc fidei oculis intuendum docuimus, si quem magis visibilia aedificant quam invisibilium virtus accendat, pauca de multis edicimus, quae Dominus ad corroborandas mentes carnalium oculis carneis contuenda, de hoc ipso corporis sui et sanguinis sacramento dignatus est ostendere.

[Col. 1282A] Tempore namque quo beatus Gregorius Romanae Ecclesiae pastorali curae deserviebat, quaedam materfamilias, religionis studio, oblationes facere et summo pontifici ad ecclesiam familiariter offerre consueverat. Quae cum, ex more, quadam die ad communicandum de manu episcopi ordine suo accederet, et illi pontifex Dominici portionem corporis porrigeret, dicens: »Corpus Domini nostri Jesu Christi prosit tibi in remissionem peccatorum et vitam aeternam;« subrisit. Quod vir Dei intuens, communionem retraxit, et separatim super altare repositam diacono servandam, dum caeteri communicarent, tradidit. Expletis vero sacris mysteriis, episcopus risus causam requirit. At illa respondit recognosse se partiunculam illam ex oblatione quam propriis manibus [Col. 1282B] factam episcopo obtulerat, et, quia corpus Domini eam dixerat, in risum se excitatam. Unde, facto verbo ad populum, episcopus omnes in commune orationem ad Dominum fundere hortatur ut ad corroborandam fidem multorum manifesto suae virtutis indicio mulieris incredulitatem compesceret. Quod et factum est. Surgentibus autem cunctis ab oratione, et ad decernendum coeleste spectaculum comprimentibus, dominus episcopus corporalem pallam revelat, et universo populo et muliere contuente, partem digiti auricularis sanguine cruentatam invenit; et conversus ad mulierem dixit: Vel nunc experta divinae virtutis miraculum, ne differas audire Veritatem dicentem: »Panis, quem ego do, caro mea est, et sanguis meus vere est potus.« Sed [Col. 1282C] praescius Conditor infirmitatis nostrae, potestate, qua cuncta fecit ex nihilo, et corpus sibi ex carne Virginis, operante Spiritu sancto, fabricavit, panem et vinum aqua mistum, propria manente specie, in carnem et sanguinem suum ad catholicam precem, ob reparationem nostram, spiritus sui sanctificatione, convertit. Denique omnes rursum in orationem prostrati, divinam potentiam exorant, ut sanctum mysterium in pristinam formam convertat, quatenus ad sumendum mulieri fiat possibile. Quod et factum est. Consecuta igitur mulier Dominici corporis participationem, postea in sancta religione et fide, et omnes qui aderant, in amore Christi et credulitate ferventes proficiebant.

Alio quoque tempore, quidam vir nobilissimus, [Col. 1282D] atque juxta saeculum potentissimus, a beato Gregorio reliquias beatorum apostolorum et martyrum petiit sibi transmitti. Erat enim episcopo familiaris, et erga Dei cultum per admonitionem ejus sufficienter imbutus. Honorifice igitur legatos suscipiens, aliquandiu secum morari fecit. Memorias igitur apostolorum et martyrum pro hujusmodi negotio agens, dum reliquias consecrando missarum solemnia explesset, particulatim pannos super quibus sancta celebraverat dividit, et singulis singulatim buxtis imposuit, quas sigillo munitas legatis tradit; et sic proficiscuntur. Qui, dum inter carperent, et quid secum ferrent ignorarent, coeperunt curiosius se ipsos reprehendere, quod quid domino [Col. 1283A] portabant penitus ignorarent. Quid longius moramur? Fractis sigillis et apertis buxtulis, nihil aliud nisi pannos contemplantur. Indignati igitur Romam redeunt, accusantes episcopum, quod sui domini petitionem, et suis itineris laborem tam parvi aetimasset, ut pro reliquiis pannos ei misisset, tanquam hujusmodi genus apud se non inveniri posset. Quorum stultitiam episcopus patienter ferens, eos celebrandis mysteriis jubet interesse. Ut autem ad locum sermonis ventum est, suadet populo Dei gratiam et sanctorum exorare, ut suae virtutis potentiam in hac re dignetur ostendere, quatenus quid fides mereretur ignorantes agnoscerent. Data igitur oratione, et ab eo qui signa fregerat accepto cultello, super altare sancti Petri unum [Col. 1283B] ex pannis per medium pungens secavit, ex quo, visu mirabile! sanguis defluens, omnem eamdem panni particulam cruentavit. Stupentibus legatis et caeteris qui aderant, super arcanum sacrae fidei miraculum, dixit ad eos beatus episcopus, qui sacras reliquias parvi duxerant: Scitote, fratres, quia in consecratione Dominici corporis et sanguinis, cum ob sanctificationem reliquiarum in honore apostolorum et martyrum Christi, quibus specialiter assignabantur, supra sanctum altare libamina offerebantur, semper illorum sanguis hos pannos intravit, qui effusus est pro nomine Domini nostri Jesu Christi. Sic itaque aedificatos in fide legatos sanctus Gregorius ad dominum suum gaudentes remisit.

Pensate igitur: Si sanguis martyrum Christi in [Col. 1283C] eorum memoria pannos intravit, quanto magis sanguis Christi et corpus in se transformat panem sanctum et vinum, quoties Dominicae passionis memoria agitur. Superest aliud dicendum, quod quidem mirificum et ad incredulitatem malorum confutandam est proficuum.

Quidam vir virtute venerabilis, Plexis nomine, monachorum gregem cura pervigili servabat; cujus de virtutibus et miraculis esset satis ad loquendum. Sed quod ad praesens negotium attinens utiliter occurrit, unum audite. Hic dum quadam die ex more sacrosancto altari humili devotione astaret et, missarum solemnia celebrans, Dominici corporis et sanguinis veneranda mysteria consecraret, ut ventum est ad horam fractionis, vidit subito quod et [Col. 1283D] fideliter credendum et creduliter sit admirandum, id est, sanctificati panis portionem in infantem transformari, et angelum Domini particulatim ipsum dividere, manifesto veritatis indicio, quia verum Christi corpus et sanguis est quod sub sacramento communicandae carnis et sanguinis de altari sumimus. Saepe etiam, dum haec sacra mysteria celebrantur, visum est a pluribus angelorum choros mensam altaris, in quo sancta consecrantur, ambire, tanquam milites in obsequio sui regis astantes.

Talibus dictis domni episcopi, omnes qui circumstabant fideles, lacrymis obortis, Dei virtutem et Dei misericordiam laudabant. Et conversus ad eos qui astabant haeretica pravitate seducti: Dicite, [Col. 1284A] inquit, si quid habetis quo haec refellenda arbitremini. At illi, gravitate verborum et coelestium virtute magnalium stupefacti, vultibusque demissis, quamdam poenitudinis similitudinem praeferentes, et ex alto suspirantes, gemitum una dederunt, dicentes nihil hic se nisi divinum audire, et quod se mutos et pene elingues faceret. Corruentesque in terra, tunsis pectoribus culpam fatentur. Elevantes autem [vocem] Dei se patientiam dicunt admirari, qui tandiu eos ad ignominiam Christiani nominis toleraverat; nullam sui erroris veniam posse sperare, qui tanto incredulitatis profundo non se solos immerserant, sed et alios quamplures ejusdem ruinae praecipitio necaverant. Quibus episcopus ait: Qui lapsis huc usque veniae semitam interdixistis, nec ullum [Col. 1284B] in poenitentia reconciliationis fructum sperandum judicastis, durum est id vobis spectare ab eo qui peccantes vocat in poenitentia, et gaudet potius super uno poenitente quam supra nonaginta novem justis, nisi melioris fidei pretio, id ab eo studueritis quaerere, qui certe poenitentibus semper suae misericordiae sinum paratus est aperire. Si autem perfidiae vestrae duritiam catholicae fidei perceptione rejicitis, et deposito incredulitatis rigore fidei Christianae documenta suscipitis, confidenter vobis a Deo veniam promitto.



III. De sancta ecclesia quae est domus Dei.

Sed latere in vobis adhuc quasdam infidelitatis tenebras sentio, quas dum in cordibus vestris manere permiseritis, nullam supernae lucis visitationem [Col. 1284C] sperare potestis. Hae sunt enim tenebrae, quae vos, infidelitatis caecitate damnatos contra sanctam Dei Ecclesiam erigere, et domum Dei vivi ignominiosis verborum ictibus impugnare faciunt, dicentes in templo Dei nihil esse, quod sit aliquo cultu religionis dignum magis quam proprii domicilii cubiculum, nihilque in eo sanctum, praeter coementa et lapides artificum opere digestos, sed et mensam Domini, in qua corporis et sanguinis ejus libamina offeruntur, nullum in se aliud praeter acervum lapidum retinere sacramentum. De quibus si ea quae paulo ante de corpore et sanguine ejus praemisimus, fideliter tenentur, nihil est quod humana mens jure dubitare possit. Sicut enim Dominus et Redemptor noster in his sanctificandis mysteriis, quibus ex rebus conficerentur [Col. 1284D] specialiter, quibusve ministris consecrarentur, instituit, ita et quo in loco specialiter sacrificarentur, elegit, id est in ecclesia sancta quae domus Dei specialiter appellatur, quia veri sacrificii extra catholicam Ecclesiam non est locus. Hic enim [locus] divinis cultibus agendis est consecratus. De quo ipse Dominus ait: »Domus mea, domus orationis vocabitur (Luc. XIX).« In hoc enim quadragesimo suae nativitatis die puer cum hostiis offerri voluit; in hoc eum Simeon longi desiderii compos suscepit; in hoc Anna prophetissa Redemptorem. Israel cognovit, cui quidem ad insigne sancti propositi et vidualis castimoniae constantiam, hoc singulariter ex evangelica lectione crevit in laudem, quod [Col. 1285A] non discedebat de templo. Denique Dominus duodennis puer, ignorante matre et cognatis, remansit in templo. Unde ipse requirentibus ait: »Quid est quod me quaerebatis? Nesciebatis quia in his quae Patris mei sunt, oportet me esse?« (Luc. II.) Appropinquante vero hora passionis suae, Jerosolymam adiens, statim intravit in templum, formam nobis religiosae conversationis, quam sequi debeamus, ostendens, videlicet ut, cum oppidum, aut castellum, sive aliquem locum, ubi domus orationis Deo sit consecrata, ingredimur, prius ad illam festinare debemus, ubi orationis nostrae vota solventes, nosmetipsos Deo commendemus. Ingressus igitur in templum, coepit ejicere vendentes in eo et ementes, dicens: »Domus mea, domus orationis est (Luc. XIX).« [Col. 1285B] Domus illa Dei ad hoc a Salomone primum, et postea a Jesu sacerdote et Zorobabel constructa fuerat, non quod Deus in manufactis templis habitet; sed ut ibi nomen ejus invocaretur, ibique devotae plebis orationes audiret, vota susciperet, munera et orationes acceptaret. De quo paulo post evangelista dicit: »Quia accesserunt ad eum caeci et claudi, et curavit eos in templo (Matth. XXI).« Ejectis namque indignis et profanatoribus templi, caecos et claudos in eo sanavit; non quod in platea, aut in civitate curationis ei gratia defuisset; sed certa causa mysterii suae virtutis potentiam exercuit, ut profecto ostenderet praeter ecclesiam nemini locum patere salutis, [et] istum esse locum, in quo uberius divina beneficia quaerentibus donantur. In hoc [Col. 1285C] publicanus peccator advenit, justificatus rediit. De hoc etiam dicit Liber apostolorum, quia »Quotidie perdurabant unanimiter in templo (Act. II).« Et paulo post: »Petrus et Joannes ascenderunt in templum ad horam orationis nonam (Act. III).« De hoc Dominus ait: »Duo homines ascenderunt in templum, ut orarent (Luc. XVIII).« Porro infirmus, quem diuturno languore tabescentem Dominus sanaverat super probaticam piscinam, suae salutis auctorem nequaquam agnoscere potuit in turba sedentem, donec eum Jesus invenit in templo, ibique se recognosci voluit, aperte docens, ut si gratiam Conditoris nostri cognoscere et ad ejus visionem desideramus pervenire, cunfugiamus devoti ad templum Dei, ubi illi de perceptis beneficiis gratias [Col. 1285D] agere, et de percipiendis exorare satagamus, nosque ipsos templum Dei, in quo misericorditer venire, et mansionem facere dignetur, praeparare curemus.

Haec semper familiaris fuerat consuetudo Domini, ut in quamcunque civitatem introisset, statim diverteret in templum. Unde Joannes evangelista: »Perrexit Jesus in montem Oliveti, et diluculo iterum venit in templum (Joan. VIII).« Et Lucas evangelista: »Intravit Jesus secundum consuetudinem in synagogam, et surrexit legere (Luc. IV).« Ubi audis synagogam, templum intellige, ubi conventus Judaeorum erat. Haec semper Domino gratissima sedes fuerat, adeo ut in eam semper ingrediens, [Col. 1286A] sermonem faceret ad populum, ac divinitatis suae sacramenta pandere dignaretur. Unde licet nullum locum vacare a praesentia majestatis ejus sciamus, in hac tamen praesentius atque uberius suae gratiae beneficia petentibus tribuit, ubi corporis ejus et sanguinis sacrosancta mysteria celebrantur et laudes divinae et vota solvuntur. In templo Dominus Salomoni in nube gloriae suae apparuit, dicens se ibi petentibus daturum cuicunque tribulationis et angustiae remedium, et contra tempestates et mortalitatem, adversus gladium et famem, siccitatem et omnem intemperiem aeris, quidquid ibi a petentibus quaereretur, effectum Dei gratia praestaret. Quotidie certe Dominus sanctam spiritualiter intrat ecclesiam, non quod ibi altitudine murorum, aut varietate [Col. 1286B] pavimentorum delectetur; sed quia ibi fit conventus fidelium; ibi grates pro largitis beneficiis a fidelibus accipit; hymnos et cantica spiritualia, et devotae laudis sacrificia suscipit, et sancta corporis sui et sanguinis sui commercia tribuit. Postremo Lucas ad Theophilum scribens, ait quia Dominus Jesus »post passionem suam, discipulis seipsum vivum praebuit in multis argumentis, per dies quadraginta apparens eis et loquens de regno Dei (Act. XIII).« Quid est loqui de regno Dei, nisi de statu Ecclesiae, quae regnum dicitur Dei, ordinare?

Igitur quod congestis lapidibus domum Dei, quam nos ecclesiam nominamus, fabricatam, nihilque sanctum ex ea lapidea materia trahere in se contenditis, et ideo nihil differre; quin in domiciliis et [Col. 1286C] privatis mansionibus vestris orationes factae tantum valeant quantum et in templo sancto Dei; adversus haec considerare oportet cur Dominus tanto cultu tabernaculum foederis sibi per Moysen jussit fieri, in quo, posthabitis caeteris omnibus locis, specialius gloria ejus apparuerat, ibique singulariter in rebus dubiis consultus, judicia et legem filiis Israel exposuerat. Unde et Apostolus ad Corinthios ait: »Nunquid non habetis domos ad manducandum et bibendum, aut ecclesiam Dei contemnitis?« (I Cor. XI.) Et paulo post: »Itaque, fratres mei, inquit, cum convenitis ad manducandum, invicem exspectate; si quis autem esurit, domi manducet, ut non in judicium conveniatis (Ibid.).« Monstrante itaque Paulo, propterea convenimus ad ecclesiam ut oremus [Col. 1286D] et manducemus coenam Domini. Duo audistis cur conveniat populus ad ecclesiam; unum ex antiqua traditione, ut judicia rerum et cognitiones accipiat; alterum ex Novo Testamento, ut manducet corpus Christi. Utraque enim quaerimus ad ecclesiam, scilicet: ut in ea audiamus judicia nostra mala, sive bona, et cognitionem Dei, et ut manducemus corpus Christi. Quia vero quidam viri comam nutriebant, et mulieres nudato capite procedebant in ecclesiam, gloriantes in crinibus, quod non solum inhonestum erat, sed etiam concupiscentiae fomenta praestabat, ab hac consuetudine Apostolus eos compescens, dicebat: »Decet mulierem non velatam in ecclesia orare Deum; nec ipsa natura docet vos, [Col. 1287A] quod vir quidem si comam nutriat, ignominia est illi: mulier vero si comam nutriat, gloria est illi (Ibid.).« Denique beatum Urbanum martyrem (si vere martyres creditis debere imitari) audire vos oportet, qui domum sanctae Caeciliae sanctae ecclesiae nomini dicavit. Unde doctor egregius Augustinus, in psalmo LXXX: »Haec quae exstruuntur ad tempus ad recipienda corpora vel vivorum vel mortuorum necessaria sunt, sed tempore praetereunt. Nunquid post judicium Dei istas fabricas in coelum levabimus? Sine his tamen hoc tempore, quae ad possidendum coelum pertinent, agere non poterimus.« Porro ipsa domus idcirco vocabulum habet ecclesiae, quia continet Ecclesiam, id est populum convocatum ab eo, qui facit unanimes [Col. 1287B] habitare in domo. Quae ideo sanctificatur ab episcopo, ut in ea velit esse adventus angelorum, et homines in eam introeuntes ab omni turpiloquio, et scurrilitate, et inutili cogitatione norint se continere. Audiant qui intrant ecclesiam quod audivit Moyses, quando voluit visere rubum ardentem; et Dominus: Ne appropies, inquit, huc, solve calceamentum de pedibus tuis; locus enim in quo stas, terra sancta est (Exod. III).« Et angelus ad Josue: »Solve, inquit, calceamentum de pedibus; locus enim in quo stas terra sancta est (Jos. V).« Et Apostolus ait: »Templum enim Dei sanctum est, quod estis vos (I Cor. III).« Intrantes igitur domum Dei, ecclesiam, ubi Dominus et angeli ejus sunt, oportet nos exuere mortuae actionis calceamentis, et cogitare de [Col. 1287C] conversatione angelorum, et de praesentia majestatis Dei, et assiduis hymnis et psalmis spiritualibus invocare nomen Domini, ut illud compleatur in nobis quod ait Psalmista: »Confirma hoc, Deus, quod operatus es in nobis a templo sancto tuo, quod est in Jerusalem (Psal. LXVII).«



IV. De sacro altari.

Quod autem de mensa Domini et de materiali structura ejus fabulas fingitis, quod nihil aliud sit, nisi acervus lapidum, et ideo inani religionis officio illam venerari; non est vox ista hominis, sed diaboli, cum nullus sit locus in orbe alius, ubi legitime veneranda corporis ejus et sanguinis libamina queant sanctificari; nescit enim crucis pretium, qui non credit manere in altari coeleste mysterium. Altare de terra Dominus per Moysen sibi fieri instituit, super quod holocausta et sacrificia offerri debuissent; de quo liber Leviticus testatur quia praeceperat eidem Moysi Dominus, ut poneret sacerdos, qui unctus erat, de sanguine hostiae super cornua altaris thymiamatis gratissimi Domino, quod erat in tabernaculo testimonii. Quod quidem altare in tabernaculo novo, id est in sancta ecclesia, imaginem corporis Christi et sepulcri tenet in quo sanguis veri Agni et immaculati Christi quotidie a fidelibus immolatur, qui seipsum pro nobis obtulit hostiam Deo Patri. Hoc quidem primo a patriarchis, postea, sicut diximus, a Domino per Moysen consecratum est. Nam legimus quia Noe post diluvium »aedificavit [Col. 1288A] altare Domino, et tollens de pecoribus et volucribus mundis, obtulit holocausta super eum, odoratusque est Dominus odorem suavitatis (Genes. VIII).« Similiter et Abraham, Isaac et Jacob. Qui Jacob egressus de Bersabee, vidit scalam a terra coelos usque eminentem, per quam angelos Dei ascendentes et descendentes, ipsum etiam Dominum loquentem sibi, vidit. Qui mane exsurgens: »Vere, inquit, Dominus est in loco isto, et ego nesciebam. Pavensque, Quam terribilis est, inquit, locus iste! non hic est aliud nisi domus Dei et porta coeli. Surgens ergo mane tulit lapidem, quem supposuerat lapidi suo, et erexit in titulum, fundensque oleum desuper vovit Domino (Ibid., XXVIII).« Ibique decimas et hostias obtulit; ad cujus instar adhuc in sancta ecclesia oleo sacro [Col. 1288B] altaria perunguntur. De hoc Dominus in Evangelio dicit: »Si offers munus tuum ad altare, et ibi recordatus fueris quod frater tuus habet aliquid adversum te, relinque ibi munus tuum (Matth. V).« Et alibi: »Quid, inquit, majus est donum, an altare quod sanctificat donum?« (Ibid., XXIII.) De hoc Lucas ait: »Quia dum Zacharias sacerdotio fungeretur in templo, angelus Domini apparuit ei, stans a dextris altaris incensi (Luc. I).« Et Joannes in Apocalypsi: »Vidi, inquit, sub altare Dei animas interfectorum (Apoc. VI).« Et iterum: »Alius angelus venit, et stetit ante altare, habens thuribulum aureum, et data sunt ei incensa multa, ut daret de orationibus sanctorum super altare quod erat ante thronum (Ibid., VIII).« Et paulo post: »Accepit, [Col. 1288C] inquit, angelus thuribulum, et implevit illud de igne altaris (Ibid.).«



De thymiamate.

Quoniam de sacro altari verbum facientes thymiamatis quoque et incensi mentionem fecimus, quorum usum et in coelis angelico ministerio, et in terris per antiquos et novos Patres observari legimus, talem ex hoc divinae institutionis auctoritatem habemus. Porro inter caetera, quae ad cultum tabernaculi facienda Dominus constituerat, haec quoque jussit Moysi, dicens: »Facies mihi altare ad adolendum thymiama de lignis setim (Exod. XXX).« Et iterum: »Pones altare contra velum quod ante arcam pendet coram propitiatorio, ubi loquar tibi, et adolebit incensum super eo Aaron, suave flagrans mane. Quando componet lucernas, incendet illud, et quando collocat eas ad vesperum, uret thymiama sempiternum Domino (Ibid.).« Dehinc in sequentibus ait: »Sume tibi aromata, et stacten et onycha, galbanum quoque boni odoris, et thus lucidissimum, faciesque thymiama compositum opere unguentarii mistum diligenter, et purum et sanctificatione in remissionem (Ibid.).« »Praedicare annum Domini acceptum et diem retributionis (Luc. IV).« Et paulo post intendentibus in eum dicit: »Quia hodie impleta est haec Scriptura in auribus vestris (Ibid.).« Sed et Paulus, qui semper a veteribus nos docet transire ad nova, multa de Moyse et prophetis et psalmis, suis scriptis inserit, ut est illud in Genesi: [Col. 1289A] »Factus est primus homo Adam in animam viventem (I Cor. XV).« Quid igitur? Nunquid Vetus Testamentum reprobasse dicendus est, qui in Epistola ad Hebraeos ita scribit: »Tabernaculum factum est primum, in quo erant candelabra, et mensa, et propositio panum, quod dicitur sancta; post velamentum autem secundum tabernaculum, quod dicitur Sancta sanctorum, aureum habens thuriribulum, et arcam testamenti circumtectam omni ex parte auro (Hebr. 9),« et caetera, quae in eadem Epistola de Veteri Testamento prosequitur.

Igitur nos sanctorum patrum exempla servantes, plurima ab illo veteris observantiae cultu in ministerium Novi Testamenti per ministros Ecclesiae tractanda, apostoli et eorum successores transtulerunt, [Col. 1289B] ut est haec ipsa, de qua loqui incoepimus, sacri chrismatis atque olei unctio, de qua olim sacerdotes et reges, jubente Domino, ungebantur. Nam in Exodo scriptum est ut populi offerant oleum, dicente Domino: »Praecipe filiis Israel ut offerant [afferant] tibi oleum de arboribus olivarum purissimum (Exod. XXVII).« Nam, ut Isidorus ait, Olea ipsa arbor est, fructus oliva, succus oleum. Est autem olea arbor pacis insignis, et habet pinguedinem, qua lassi atque infirmi artus recreantur, et gratia praestatur luminis; cujus succus, dum offertur a populo, simplex liquor est, per benedictionem vero sacerdotum transfertur in sacramentum, sicut de aqua baptismatis ante docuimus. Animales autem haec non possunt percipere, sed fides sapiat quod [Col. 1289C] carnei oculi non possunt contemplari, ut fiat illud quod ait Apostolus: »Invisibilia ipsius a creatura mundi per ea quae facta sunt, intellecta conspiciuntur: sempiterna quoque ejus virtus et divinitas (Rom. I).« Unde beatus Augustinus, in psalmo XLIV, explanat: Oleum visibile in signo est, oleum invisibile in sacramento est. Oleum spirituale invisibile est. Potest Deus per se oleum spirituale tribuere sine corporali, sed propter animales aguntur visibilia, ut invisibilia facilius capiantur. Apostoli denique hac arte olei utebantur in redintegratione infirmorum, et apostolici viri in consignatione neophytorum. Sic enim scriptum est in Evangelio: »Exeuntes praedicabant, ut poenitentiam agerent, et daemonia ejiciebant, et ungebant oleo multos infirmos, et [Col. 1289D] sanabant (Marc. VI).« Unde, ait apostolus Jacobus: »Infirmatur quis in vobis? inducat presbyteros Ecclesiae, et orent super eum, ungentes eum oleo in nomine Domini; et si in peccatis fuerit, dimittentur ei (Jac. V).« Unde patet et ab ipsis apostolis hunc sanctae Ecclesiae morem traditum, ut energumeni et alii quilibet aegroti ungantur oleo pontificali benedictione consecrato. Consignantur etiam, ut diximus, neophyti de eo, ad cujus exorcismum jubetur diabolus recedere a catechumeno, qui adhuc pro mortuo deputatur, quia nondum est baptizatus. Chrismalis autem unctio sanctificat viventem ex mortuis, et Spiritus sancti gratiam in filium adoptionis invitat.

[Col. 1290A] Porro in veteri testamento Aaron a Moyse unctus est, et filii ejus, qui in tabernaculo Dei ministraturi fuerant, sicut Dominus locutus est ad Moysen, dicens: »Accipe Aaron et filios ejus, et applicabis ad ostium tabernaculi testimonii; cumque laveris patrem cum filiis aqua, indues Aaron vestimentis suis, et oleum unctionis fundes super caput ejus (Exod. XIX).« Et iterum: »Pontifex, id est sacerdos maximus inter fratres suos, super cujus caput fusum est unctionis oleum, et cujus manus in sacerdotio consecratae sunt, vestitusque est sanctis vestibus, caput suum non disco operiet, vestimenta non scindet, et ad omnem mortuum non ingredietur omnino. Sub patre quoque suo et matre non contaminabitur, nec egredietur de sanctis, ne polluat [Col. 1290B] sanctuarium Dei, quia oleum sanctae unctionis Dei sui super eum est (Levit. XXI).« Unde Psalmista ait: »Unxit te Dominus Deus tuus oleo laetitiae prae consortibus tuis (Psal. XLIV).« Quando consortes nominavit, quos alios intuebatur nisi episcopos, quos, Christi, vicarios spiritu prophetico ad regendam sanctam Ecclesiam praevidebat, qui hanc unctionis gratiam ab eo accepturi erant, qui est verus sacerdos secundum ordinem Melchisedech? Porro caput nostrum Christus est, ideo pontifex in capite ungitur, qui Christi vicarius efficitur. Imitando enim illum, qui est totius caput Ecclesiae, per hoc unctionis mysterium fit et ipse caput Ecclesiae sibi commissae. Et sicut Christus pro universa interpellat Ecclesia, ita episcopus pro sibi commissa. In eo [Col. 1290C] autem quod ait propheta unctum Christum prae consortibus suis, spiritualis gratiae donum, quo Christus prae consortibus, id est caeteris sanctis, unctus est, insinuat, cujus unctio illo expleta est tempore, quando baptizatus est in Jordane, et Spiritus sanctus in specie columbae descendit super eum, et mansit in illo; in eo vero quod Christi consortes unctos oleo dixit, materialis unctionis gratiam, qua vicarii Christi, id est pontifices, perfunduntur, insinuat. Nam si sacerdotalis gratiae unctionem singularem solus sibi Christus retinuisset, nequaquam Apostolus hanc caeteris gratiam inesse doceret, cum ait: »Plures facti sunt sacerdotes secundum legem, idcirco quod morte prohiberentur permanere (Hebr. XVII).«

[Col. 1290D] Igitur hunc unctionis morem in ordinandis episcopis sancta adhuc servat Ecclesia; ipsi etiam episcopi in consecrandis presbyteris, manus eorum ungunt de oleo, ut mundi sint ad offerendum Deo hostias, et largi ad caetera officia pietatis. Utrumque enim designatur per oleum, et gratia curationis, et charitas dilectionis, de qua Apostolus ait quia »charitas Dei diffusa est in cordibus nostris per Spiritum sanctum, qui datus est nobis (Rom. V).«

Si quis autem objiciat: Cum Deus sine oleo possit sanare infirmos, effugare daemones, sanctificare suos, quare tanto studio observatur cultus consecrationis olei? respondemus: Nonne antiqui justi potuerunt Deo placere sine circumcisione? [Col. 1291A] Potuerunt utique; sed postquam eis praeceptum fuit ut circumciderentur, nisi ita agerent, peccati vinculis tenebantur. Unde beatus Augustinus ait: »Antiqui justi, si non circumciderentur, non erat eis peccatum; postea vero quam jussit Deus circumcidi Abraham ejusque posteritatem, jam nisi fieret, grave peccatum fuit.«



V. De signis.

Signorum quoque usus a Veteri Testamento sumptus est. In quo per Moysen Dominus jussit fieri tubas argenteas ductiles, quas dum Levitae tempore sacrificii clangerent, sonitu dulcedinis populus commonitus, ad tabernaculum foederis ad adorandum festinaret, quarum etiam clangore hortatus ad bellum tela prosterneret adversantium, et fortitudo [Col. 1291B] inimicorum eo sono exterrita in se deficeret. Nam legimus quia, ante arcam foederis, per clangorem tubarum muri Jericho, quibus adversantium cingebatur exercitus, corruerunt. Ad huuc modum in sancta ecclesia hodie tintinnabula fiunt, ut per illorum tactum fideles ad gremium matris ecclesiae invitentur, ut, depositis curae saecularis occupationibus, discant se armare adversus spirituales incursus. Et sicut fit ut audita bellica tuba milites ad praelium animosius accendantur, hostilis impetus formidine fusus dispergatur: ita, exterritis turbis nocentibus, confortetur ad Dominica bella per signum populus evocatus; et, procul pulsis aereis potestatibus, conventus Ecclesiae manu angelica servetur.



VI. De sacris ordinibus.

[Col. 1291C] Veniendum est autem ad sacratissimos ordines, quos vesanae mentis pertinacia vos rejicere audimus. De quibus primo notandum est quia eos qui magis sunt in Ecclesia necessarii, Apostolus denominat, et eorum mores depingit sine quibus non potest rite immolatio altaris celebrari, id est levitas et sacerdotes. Ut enim sine retractatione sacerdos circa hostias vigilat, necessarius est diaconus ad ministrandum ea quae necessaria sunt sacerdoti. Caeteri ordines his subjecti sunt; crescente namque Ecclesia, crevit officium ecclesiasticum; ut enim multitudini Ecclesiae subveniri possit, adjiciuntur inferiores in adjutorio praepositorum. De quibus sunt ostiarii, id est, janitores, qui pervigili cura sanctae ecclesiae januam servant, et thesauros domus Dei [Col. 1291D] custodiunt, per quos accessum habemus in templum Domini, qui ait: »Ego sum ostium (Joan. X).« Hi suscipiunt eos quos praerogativa fidei invitat, et excludunt illos qui ab unitate disjuncti sunt, quibus dicturus est Dominus: »Nescio vos.« Post instituuntur lectores, id est, Dominici verbi relatores, de quibus Apostolus ait: »Alii datur sermo sapientiae secundum eumdem Spiritum (I Cor. XII).« Hi sunt qui distincte atque ordinate modulantes in ecclesia, sanctis moribus fideles instruunt. Deinde sunt exorcistae, qui per impositionem manuum et benedictionem sacerdotalem sumunt potestatem abjiciendi spiritus immundos, et gratiam curationum; de quibus Dominus in Evangelio: »In nomine meo daemonia [Col. 1292A] ejicient (Matth. VII).« Quam effugandorum daemonum potestatem, nulla manuum impositione aut sacerdotalis benedictionis praerogativa donati, olim quidam usurpare volentes, ab obsessis corporibus daemones per exorcismum tentabant ejicere, sicut de filiis Scevae Judaei Liber apostolorum commemorat. Qui cum in nomine Jesu, quem Paulus praedicabat, spiritus immundos exorcizarent, concito indignantis spiritus furore vexati, temeritatisque ausum ultore spiritu luentes, audierunt increpantis responsum hoc modo: »Jesum novi, et Paulum scio: vos autem qui estis? et continuo insiluit in eos spiritus immundus (Act. XIX).« Quibus illa sui poena furoris sane dedit indicium quia non erant ex eorum numero quibus hoc donum gratiae auctoritate sacerdotali [Col. 1292B] praestitum fuerat. Hos sequuntur acolythi, id est, ceroferarii, qui ignem verbi coelestis, quo illuminentur fratres ad agnoscendum, et inflammentur ad diligendum Deum, praedicando ministrant. Subdiaconi vero hi sunt, qui oblationes a populis in templo Domini suscipiunt, et officiis deserviunt Levitarum, in offerendis vasis corporis et sanguinis Domini, et in administrandis his quae aguntur circa altaris officia.

Cui vero otium fuerit Vetus Testamentum revolvere, inveniet ab eo hos sumpsisse exordium, nec minus etiam eos qui supersunt, id est, Levitas et sacerdotes, quorum gradus quia altior est, paulo plus in eis nobis est immorandum. Nam, sicut liber Numerorum refert: Locutus est Dominus ad Moysen, dicens: »Applica tribum Levi, et fac stare in conspectu [Col. 1292C] Aaron sacerdotis, ut ministrent ei, et excubent, et observent quidquid ad cultum pertinet multitudinis coram tabernaculo testimonii, et custodiant vasa tabernaculi, servientes in ministerio ejus.« De his scriptum est, in Actibus apostolorum, quia »convocantes duodecim multitudinem discipulorum, dixerunt: Non est aequum nos derelinquere verbum Dei et ministrare mensis. Considerate ergo, fratres, viros ex vobis boni testimonii septem, plenos Spiritu sancto et sapientia, quos constituamus super hoc opus; nos vero orationi et ministerio verbi erimus instantes. Et placuit sermo coram multitudine, et elegerunt Stephanum, virum plenum fide et Spiritu sancto, et Philippum et caeteros, quos statuerunt ante conspectum apostolorum; et orantes imposuerunt [Col. 1292D] eis manus (Act. VI).« Ex hinc jam decreverunt apostoli, vel successores apostolorum, per omnes ecclesias septem diacones, qui sublimiori gradu caeteris circa aram Christi quasi columnae altaris assisterent. De his Paulus, cujus vos doctrinam tenere dicitis, scripsit ad Timotheum. Nam cum praemisisset episcopum debere irreprebensibilem esse, sobrium, prudentem, moribus ornatum, continuo intulit: »Diaconos similiter pudicos, non bilingues, non multo vino deditos, non turpe lucrum sectantes habentes mysterium fidei in conscientia pura; et hi probentur primum, et sic ministrent, nullum crimen habentes (I Tim. III).«

Presbyterorum ordo quoque exordium sumpsit a [Col. 1293A] filiis Aaron, qui tunc sacerdotes vocabantur in Veteri Testamento, nunc autem presbyteri vocantur. Porro hi praesunt Ecclesiae Christi, et in confectione corporis et sanguinis Domini consortes cum episcopis sunt, similiter et in doctrina populorum et in officio praedicandi. De his Paulus apostolus scribit ad Titum: »Hujus, inquiens, rei gratia reliqui te Cretae, ut ea quae desunt corrigas, et constituas per civitates presbyteros, quemadmodum ego tibi disposui, si quis sine crimine est (Tit. I).« Et in prima ad Timotheum Epistola: »Noli, inquit, negligere gratiam quae in te est, quae data est tibi per prophetiam cum impositione manuum presbyterii (I Tim. IV).« Igitur cum presbyteri ordinantur, per impositionem manuum sacerdotalis gratiae donum suscipiunt. De quibus in libro [Col. 1293B] Numerorum scriptum est: »Congrega mihi septuaginta viros de senioribus Israel; quos tu nosti quod senes populi sint ac magistri, et duces eos ad ostium tabernaculi foederis, faciesque ibi stare tecum, ut descendam et loquar tibi, et auferam de spiritu tuo, tradamque eis (Num. XI).« Et paulo post: »Descendit Dominus per nubem, et locutus est ad eum, auferens de spiritu qui erat in Moyse, et dans septuaginta viris (Ibid.).« De his etiam, in Actibus apostolorum, scriptum est quod, cum venisset Paulus apostolus Miletum, miserit Ephesum, et vocaverit presbyteros ejusdem Ecclesiae, quibus inter caetera ait: »Attendite vobis et omni gregi, in quo vos Spiritus sanctus posuit pascere Ecclesiam Domini, quam acquisivit per sanguinem suum (Act. [Col. 1293C] XX).« Sed et Petrus in prima Epistola: »Presbyteros, inquit, qui in vobis sunt, obsecro consenior et testis Christi passionum, et ejus quae in futuro revelanda est gloriae communicator; pascite, qui est in vobis, gregem Dei, providentes non coacte, sed spontanee, secundum Deum; non turpis lucri gratia, sed voluntarie, neque ut dominantes in clerum, sed forma facti gregis ex animo; et cum apparuerit Princeps pastorum, percipietis immarcessibilem gloriae coronam (I Petr. V).«

Denique pontificalis sacerdotii ordo initium sumpsit ab Aaron, sicut dicit Isidorus, quanquam et Melchisedech prior obtulerit sacrificium, et post hunc Abraham, Isaac et Jacob; sed isti spontanea voluntate, non sacerdotali auctoritate ista fecerunt. [Col. 1293D] Caeterum Aaron primus in lege sacerdotale nomen accepit, primusque pontificali stola indutus victimas obtulit, dicente Domino ad Moysen: »Accipe, inquit, Aaron et filios ejus, et applicabis ad ostium tabernaculi testimonii. Cumque laveris patrem cum filiis aqua, indues Aaron vestimentis suis, id est, linea, et tunica, et superhumerale et rationale, quod constringes balteo; et pones tiaram in capite ejus, et laminam sanctam super tiaram, et oleum unctionis fundes super caput ejus (Exod. XXIX).« In Novo autem Testamento post Christum pontificalis ordo a Petro coepit; ipsi enim primum datus est pontificatus in Ecclesia Christi, sicut dicit Dominus:

Tu es Petrus, et super hanc petram aedificabo [Col. 1294A] Ecclesiam meam (Matth. XVI).« Hic ergo ligandi solvendique potestatem primus accepit, primusque ad fidem populum virtute praedicationis adduxit. Siquidem et caeteri apostoli cum Petro pari consortio honoris et potestatis acceperunt, et ipsis apostolis ordinantibus successerunt episcopi, qui sunt constituti per mundum in sedibus apostolorum, qui non jam ex gente carnis et sanguinis eliguntur sicut primum, sed pro uniuscujusque merito, quod in eum divina gratia contulit.

Quod autem per manus impositionem a praecessoribus Dei sacerdotibus episcopi ordinantur, antiqua institutio est. Sic enim patriarcha Isaac, manum super caput Jacob imponens, benedixit ei; similiter et Jacob filiis suis; Moyses, super caput Josue [Col. 1294B] manum imponens, dedit ei spiritum virtutis et ducatus in populo Israel. Sic et suppletor legis et prophetarum, Dominus noster Jesus Christus, apostolos benedixit. Et in Actibus apostolorum ex praecepto sancti Spiritus Paulo et Barnabae apostolis manus imposita est in episcopatum, et sic missi sunt ad evangelizandum. Caput enim principale mentis designat; et sicut mente corpus regitur, ita per episcopos Ecclesia, quae est corpus Christi, regitur. De his Paulus apostolus ad Titum: »Oportet, inquit, episcopum irreprehensibilem esse, sicut Dei dispensatorem (Tit. I).« Et ad Timotheum ait: »Si quis episcopatum desiderat, bonum opus desiderat; oportet enim episcopum irreprehensibilem esse, sobrium, prudentem (I Tim. III).« Et item: [Col. 1294C] »Admoneo te ut resuscites gratiam Dei quae in te est per impositionem manuum mearum (II Tim. I).« Jam vero, quod saeculares viri nequaquam ad ministerium Ecclesiae assumantur, eadem apostolica auctoritas docet et dicit: »Manus nemini cito imposueris (I Tim. V).« Et iterum: »Non neophytum, ne in superbia elatus (I Tim. III),« putet se non tam ministerium humilitatis quam administrationem saecularis potestatis adeptum, et in condemnationem superbiae sicut diabolus per jactantiam dejiciatur. Non enim valebit saecularis homo sacerdotii magisterium implere, cujus nec officium tenuit, nec disciplinam cognovit, sed neque docere potest quod non didicit.

[Col. 1294D] Quod cum ita sit, stultum et cunctis catholicis abominabile fit quod putatis vos posse dare quod non accepistis; nec quibus in locis, nec quibus ministris detur aliquod gratiae donum, differentiam facitis; sed in lucis, aut in breviis, aut etiam intra pudenda septa latrinarum vestras phantasias atque sacrilegas incantationes, quasi quoddam sanctificationis mysterium, super eos agitis quos erroris vestri consortio admiscere potestis. Qua in re Paulum apostolum, quem vestrum doctorem mentimini, vestrum potius sentietis accusatorem, qui ad Timotheum scribens, ait: »Certa bonum certamen fidei, apprehende vitam aeternam, in qua vocatus es, et confessus bonam confessionem (II Tim. VI).«



VII. De sepultura.
[Col. 1295A]

De sepultura etiam, quam praeter ullum salutis compendium avaritiae sacerdotum ascribitis, sermocinabimur. Asseritis quidem nihil differre utrum mortui in atriis domus Domini, an aliis in quibuslibet locis sepeliantur, fingentes nullum praetendi mysterium sanctitatis, praeter quod de ipso pretio sacerdotes sibi coacervant pecuniam. Sed si sanctae matris Ecclesiae sinum fidelibus vivis derogare praesumitis, nec mirum si vultis derogare et defunctis. Verum, quia de Ecclesia superius certissime tractavimus, de sepultura etiam aliquid disseramus. Porro cum fideles Christiani temporalem vitam in unitate Spiritus sancti sub mysterio catholicae fidei in hac temporali Ecclesia communiter [Col. 1295B] exigunt, ut per hanc ad coelestem perveniant, ubi, rogo, debent corpora eorum post resolutionem rectius quam in sinu matris Ecclesiae tumulari? Sicut enim temporali ecclesiae temporaliter vivendo per fidem adhaerent, ita et temporaliter moriendo in sinu ipsius requiescunt, diem videlicet resurrectionis et intemporalis Ecclesiae gloriam exspectantes. Haec est enim mater credentium, quae natos ad mortem regenerat ad immortalitatem, quae filiorum corpora servat sane ad tempus sopita, in generali tamen resurrectione ad immarcessibilem gloriam suscitanda. Si ergo in tanto lumine veritatis caliginem erroris non deponitis, dicite unde spiritus vitae aeternae vobis promittitis. In sancta quippe Ecclesia Deo renati offerimus, [Col. 1295C] et per ipsam juxta piae conversationis qualitatem ad aeternitatem tendimus. Caeterum cum resolvimur, in ipsa sepulti quiescimus, et juxta speciem mortis imitamur futurae beatudinem resurrectionis.

Qui ergo hoc Christianae fidei unicum pignus non amplectitur, a compage corporis Christi procul dubio divellitur. Ad hujus vero fidei unitatem pater Abraham se noverat colligendum, cum ab Ephron duplicem sepulturam emeret; quam etsi sine pretio posset habere, tamen, ne cum improbis videretur participari, aestimavit potius comparare. Ibi nimirum Saram uxorem sepelivit, et ipse postea sepultus est, necnon Isaac cum Rebecca. Illuc etiam Jacob, cum in Aegypto mori debuisset, filios suos sepeliendum se reportari commonuit. Josephus vero, filius suus, [Col. 1295D] antequam moreretur, quodam prophetico contuitu dixit ad fratres suos: »Post mortem meam Deus visitabit vos, et ascendere faciet de terra ista ad terram quam juravit Abraham, Isaac et Jacob patribus nostris. Cumque ascenderitis, asportate ossa mea vobiscum de loco isto (Gen. L),« ad patriam videlicet sepulturam. Quod et isti fecerunt. Tobias vero, vir plenus Spiritu sancto, filium suum monuit ut, cum ipse moreretur, funus suum curaret, et juxta eum sepeliret uxorem suam. Notandum enim quod sancti patres non solum in vita, sed post mortem ab alienigenis dissociari volebant; quippe unitatem futurae Ecclesiae praetendentes, quae seorsum fidelibus aggregatis profanos cultus abhorret.

[Col. 1296A] Quod si Abraham sepulcrum sibi pretio coemisset, cum gratis posset habere, cur non potius et nos in sepulturis nostris sanctam Ecclesiam quolibet munere donabimus, quod et ad remedium vivis, et ad veniam prosit defunctis? Si autem objicitis quia hoc magis avaritia sacerdotum exigit, nec quidem nos negamus quin aliqui hoc faciant; faciunt enim aliqui. Nec mirum, cum ex duodecim apostolis unus avaritiae inhiasset. Sciendum vero quod vitio malorum boni depravari non debent, aut divina mysteria infamari. Quidquid enim fiet in nomine Domini, praemio vacabit. O vos caeci et errantes, Dominicis verbis vos increpo! Nescientes legem, quare non scrutamini Scripturas? Hoc habet plane liber Regum, quod reges israeliticae plebis in uno loco omnes [Col. 1296B] sepelirentur, exceptis pravis et impoenitentibus. Quod si poenitentes admissa correxerint, cum caeteris sepulturam sortirentur. Unde datur intelligi quod, cum Salomon cum caeteris tumuletur, veniam criminum meruisset, licet sua poenitentia non legatur. Ad hoc autem et alia multa quae de sepultura occurrunt mysteria, ipsius Salvatoris eo etiam affuit providentia, quod crux sancta in qua pependit, super tumulum protoparentis Adam, ut tradunt doctores, figeretur. Nec vacat quod pretio ejus sanguinis ager Haceldama emitur, ubi peregrinorum corpora tumulantur: revera enim ejus sanguine Ecclesia comparatur, in cujus sinu pauperes Christi quiescunt.



VIII. De poenitentia.

Quoniam quidem superius regenerationis mysterium [Col. 1296C] nihil esse dixistis, ob hanc scilicet causam, quia quidquid ex operibus Satanae baptizandus abdicare se profitetur, postmodum in vita repetere non timet: ex qua sententia poenitentiae derogare videmini et caeteris quae Deus ad peccantium reconciliationem remedia contulit; restat nobis adhuc super hujusmodi insudare. Necdum enim incredulitatis vulnus ad vivum usque attigimus, quod quidem nos medicantis verbi ferramento opus est recludere, unde latentis putredinis sanies in apertum erumpat. Sciens certe divina providentia neminem, baptismatis gratia renovatum, ad superandas diaboli insidias et vincendas carnis concupiscentias esse idoneum, ne quis post lapsum in desperationis foveam corruat, adversus singula vitiorum vulnera reservavit convenientia [Col. 1296D] reparandae salutis medicamenta, parans superbis humilitatem, invidis charitatem, luxuriosis continentiam, gulosis parcimoniam, lapsis poenitentiam, et caeteris quibusque vitiis congrua medicamenta, per quae peccator quasi quadam baptismi regeneratione Deo reconcilietur. Sed ut de reliquis sileam, quoniam poenitentiam abjicitis, cum tamen Evangelii auditores vos esse dicitis, interrogo vos quid Dominus in Evangelio esse voluerit quod ait: »Gaudeo super uno peccatore poenitente, quam supra nonaginta novem justos qui non indigent poenitentia (Luc. XV).« Et alibi: »Non veni vocare justos, sed peccatores in poenitentiam (Matth. IX).« Satis certe superque abundant exempla poenitentiae, [Col. 1297A] per quae, revelante Scriptura, multos de tumulo vitiorum et morte animae resuscitatos cognovimus, de quibus multos, ante electionem in malitia sua perdurantes, per poenitentiam resipisci cognovimus; plurimos vero post electionem lapsos, sed postea poenitentiae remedio in pristinam gratiam relocatos. De quibus beatum Petrum primum in medium introducimus, qui, dum poenitendo fleret culpam negationis, non solum priorem gratiam reimpetravit, sed inter omnes totius Ecclesiae, quae in terris et in coelis est, primatum accepit. Quin etiam prodigum filium, a gratia paterna privatum, in Evangelio audivimus poenitendo non solum in gratiam patris redisse, sed et stolam primam, quam amiserat, recepisse. Primam cum audis, non novam intelligas, [Col. 1297B] sed antiquam, quia prioris innocentiae vestem, qua se peccando exspoliaverat, poenitendo reparavit.

Denique qui doctrinam apostolicam suscipitis, oportet audire qualiter Paulus fornicantem fratrem compellat ad poenitentiam: »Omnino, inquit, auditur inter vos fornicatio, et talis fornicatio qualis nec inter gentes, ita ut uxorem patris quis habuerit. Et vos inflati estis et non magis luctum habuistis, ut tollatur de medio vestrum qui hoc opus fecit. Ego quidem absens corpore, praesens autem spiritu, jam judicavi, ut praesens, eum qui sic operatus est, in nomine Domini nostri Jesu Christi, congregatis vobis et meo spiritu cum virtute Domini Jesu, tradere hujusmodi Satanae in interitum carnis, ut spiritus salvus sit in die Domini nostri Jesu Christi (I Cor. [Col. 1297C] V).« Et alibi: »Timeo ne, cum venero, humiliet me Deus apud vos; et lugeam multos ex his qui ante peccaverunt, et non egerunt poenitentiam super immunditiam, et fornicationem, et impudentiam quam gesserunt (II Cor. XII).« Quid enim tradere hominem Satanae in interitum carnis, ut spiritus salvus fiat, aliud est, nisi hunc quod per incontinentiam carnis deliquerat, per tribulationem carnis poenitendo diluere, ut carnis titillantis rubigine poenitentiae camino excocta, spiritus purior in diem Domini salvus fiat? Unde ipse, postmodum dicit se timere ne lugeat de eorum interitu qui non egerunt poenitentiam super immunditiam et fornicationem suam.

Denique in ecclesiastica Historia quemdam juvenem [Col. 1297D] apud Ephesum audivimus a beato Joanne apostolo in monasterio reclusum; qui, catholicis disciplinis instructus, et baptismatis gratiam adeptus, post mula religiosae conversationis exempla, diabolicae suasionis spiritu agitatus monasterium deseruit, et inter sylvas et lustra ferarum homicidiis, furtis et omnigenis flagitiis depravatus est. Quem cum apostolus requisitum ad Ecclesiam revocaret, et miser ille ob magnitudinem criminum nullam reparandae salutis spem se habere diceret, beatus Joannes jurisjurandi sacramento ei spem veniae promittit. Dehinc jejuniis et orationibus eum intra paucum tempus ita reddidit emendatum, ut caeteros anteiret sanctitate, et ipsius Ecclesiae regimen illi Apostolus [Col. 1298A] commendaret, praebens per hoc magna exempla verae poenitentiae et documentum ingens regenerationis, atque insignia quaedam et tropaea visibilis in eo resurrectionis ostendens. Verum qualiter idem Joannes apostolus angelo Ecclesiae Ephesi scribat, animadvertite: »Memento, inquit, unde excideris, et age poenitentiam, et prima opera fac; alioquin veniam tibi, et movebo candelabrum tuum de loco ejus (Apoc. II).« Exstat unum, quod ad commendandam poenitentiae vim sufficiat, exemplum. Senatoris cujusdam filiam Deo consecratam vir quidam, concupiscentiae furiis agitatus, quondam eo usque adamavit ut per maleficos immundum spiritum consuleret. Cui cum spiritus malignus desiderii effectum promitteret, si Christo abrenuntiare vellet, ille non [Col. 1298B] solum acquievit, verum abrenuntiationis chartam manu propria scriptam illi donavit; sicque sponsoris sui arte virginis amplexum adeptus, non post multo amare deflebat stupri mercede auctorem suum negasse. Tandem beato Basilio Cappadociae civitatis episcopo omnem rei ordinem confessus, in quodam conclavi per tres dies sub poenitentiae satisfactione recluditur, ubi infestantis spiritus convicia multa patitur. At vir beatus, convocata in ecclesiam cleri ac populi multitudine, non destitit orare ad Dominum, donec validissimo orationis certamine scriptum de manu diaboli extorsit, et cunctis intuentibus demissam per aerem chartam recepit.

Absit igitur a fidelium mentibus hanc vestram exsecrabilem audire doctrinam, ut lapsis, post electionem, [Col. 1298C] poenitentiam nequaquam proficere credant! cum luce clarius est post perpetrata scelera homines per eam redire ad innocentiam. Quam quidem adeo efficacem, adeo potentem ad abolenda peccata experti sumus ut, etiamsi in ultimo vitae spiritu quis admissorum poeniteat, et publica lamentatione commissa prodantur, fructum tamen et spem veniae salutaris non perdat, quia propositum, quod decrevit salvare quod perierat, non potest immutari; et ideo quia voluntas ejus non mutatur, etiamsi tempus emendationis non conceditur, si tamen in supplici confessione vita exceditur, fideli proposito venia non negatur ab illo qui non vult mortem peccatoris, sed ut convertatur a perditione poenitendo, et salvatus miseratione Domini vivat. Quod autem objici [Col. 1298D] poterat de peccato ad mortem, cui nulla patet ad veniam consolatio, id quidem eorum est qui, in desperationis foveam corruentes, nihil prorsus, quo inde eximi valeant, sibi reliquerunt.



IX. Quod poenitentia post mortem prosit.

Verum, ne quis poenitentiam solis vivis et non defunctis proficere credat, multos qui a saeculo transierant, suorum pietate viventium a poenis relevatos, Scriptura teste, comperimus, dum pro eis sacrificium Mediatoris offertur, vel eleemosynae fiunt, vel quis vicariam poenitentiae solutionem defuncto amico persolvit, dum quod aeger praeventus morte non potuit, vivus supplet amicus. Quod quia caeci lumine fidei non solum refugitis credere, sed penitus destruere [Col. 1299A] tentatis, non vere, ut asseritis, Evangelii auditores estis. Nam ipsa Veritas dicit quia: »Si quis in Spiritum sanctum blasphemiam dixerit, neque in hoc saeculo remittetur ei, neque in futuro (Matth. XII).« In qua sententia, in Dialogo suo beatus ait Gregorius, datur intelligi quasdam culpas in hoc saeculo, quasdam vero in futuro posse relaxari. Quod enim de uno negatur, consequens intellectus patet quod de quibusdam conceditur; sed hoc de parvis minimisque peccatis credendum est, sicut est continuus otiosus sermo, immoderatus risus, vel ali. . . . . curae familiaris, et caetera, sine quibus vita humana non agitur, quae etiam post mortem gravant, si adhuc in hac vita positis minime fuerint laxata; quae per ignem purgatorium post mortem [Col. 1299B] ipse paulo post dicit purgari, si in hac vita positus hoc bonis actibus, ut illic obtineat, aliquis promereatur. Unde jure a sanctis doctoribus purgatorius ignis esse dicitur, quod per eum peccata aliqua purgantur, prout viventes, aut eleemosynis, aut sacrificiis, aut certe, sicut ante diximus, vicaria poenitentiae solutione obtinere possunt. Unde et Paulus ait quia: »Vir fortissimus Judas, collatione facta, misit Jerosolymam duodecim millia drachmas argenti, offerre eas pro peccatis mortuorum, juste et religiose cogitans de resurrectione; nisi enim eos qui ceciderant resurrecturos speraret, superfluum videretur et vanum orare pro mortuis.« Deinde dicit: »Sancta ergo et salubris est cogitatio pro defunctis exorare, ut a peccato solvantur (II Mach. XII).«

[Col. 1299C] Constat igitur, ut diximus, talium operum pretio defunctos posse a peccatis absolvi, alioqui Paulus apostolus, cujus vos auditores esse mentimini, nequaquam audiendus esset, qui dicit lignum, fenum, stipulam, id est, peccata minima atque levissima igne purgatorio facile consumi; quibus nimirum non purgatoria, sed aeterna supplicia inferrentur, nisi talibus hostiis promeruissent igne purgatorio resolvi.



X. De connubiis.

De connubiis vero, quae vos contra evangelica et apostolica decreta sacrilega mente abominanda judicatis, dicentes conjugatos in sortem fidelium nequaquam computandos, multa sanctorum Patrum occurrunt exempla quae ad infidelitatis hujus blasphemiam confutandam satis sufficiant. De quibus [Col. 1299D] nos responsuros quodam discretionis gubernaculo nostri sermonis carinam subigere oportet, ne, quasi inter duos scopulos naufragium incurrentes, occasionem demus in alterutrum, scilicet aut omnes indiscrete a conjugiis exterrendo, aut omnes indiscrete ad connubia commonendo. Porro sicut inter saeculares et ecclesiasticos viros quaedam ordinis discretio est, ita et conversatio eorum quadam discretionis ratione servanda est. Nam vir ecclesiasticus, postquam relicta saeculi militia in sortem Domini computatur, non potest, salvo professionis suae cingulo, conjugali toro se iterum mancipare. At viris saecularibus, qui nulli ecclesiastici regiminis jugo sunt obnoxii, nec evangelica, nec apostolica decreta legitima [Col. 1300A] praejudicant connubia, si tamen sciunt omni tempore sibi debere esse subjectam conjugii voluptatem, et si discernunt certa concubitus tempora, quando coeundum, et quando ab uxoribus sit abstinendum. Non enim talia connubia beneplacita sunt Deo, quibus homines ad luxuriam et delicias, instar animalium, provocantur, qui Deum a sua mente excludunt, et suae libidini vacant, sicut equus et mulus. Qui autem ita conjugio utitur, ut cum timore Dei in amorem filiorum potius intendat, quam ut petulantis carnis appetentiam expleat, hunc culpa conjugii de sorte fidelium non privabit.

Falluntur igitur qui conjugatos a regno Dei exterminandos affirmant, praesertim cum in Evangelio hujusmodi testimonium habeamus, et apostolica traditio [Col. 1300B] talem humanae consuetudinis legem multis in locis confirmet. De qua re hoc unum ex ore Veritatis testimonium proferimus.

Nam, Pharisaeis tentantibus si liceret homini uxorem suam dimittere quacunque ex causa, ille respondens ait: »Non legistis quia qui fecit, masculum et feminam ab initio fecit eos, et dixit: Propter hoc dimittet homo patrem et matrem, et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet (Matth. XIX).« Requirentibus autem illis, ut quid Moyses mandasset dari libellum repudii et dimittere, ait illis: »Quoniam Moyses ad duritiam cordis vestri permisit vobis dimittere uxores vestras; ab initio autem non fuit [Col. 1300C] sic. Dico autem vobis quia quicunque uxorem, nisi ob fornicationem, dimiserit, et aliam duxerit, moechatur (Ibid.).« Petrus autem in Epistola sua ait: »Mulieres subditae sint viris suis, ut et si qui non credunt verbo, per mulierum conversationem sine verbo lucrifiant (II Petr. III).« Et paulo post: »Sic enim aliquando et sanctae mulieres, sperantes in Deo, ornabant se, subjectae propriis viris, sicut Sara obediebat Abrahae, dominum eum vocans (Ibid.).« Et iterum: »Viri similiter cohabitantes secundum scientiam, quasi infirmiori vasculo muliebri impertientes honorem (Ibid.).« Unde et beatus Paulus ad Corinthios ait: »Bonum est homini non tangere mulierem; propter fornicationem autem unusquisque suam uxorem habeat, et unaquaeque [Col. 1300D] virum suum habeat. Uxori vir debitum reddat, similiter et uxor viro (I Cor. VII).« Et paulo post: »His autem qui in matrimonio juncti sunt, praecipio non ego, sed Dominus, uxorem a viro non discedere; quod si discesserit, manere innuptam, aut viro suo reconciliari; et vir uxorem non dimittat. Si quis frater uxorem habeat infidelem, et haec consentit habitare cum illo, non dimittat illam; et si quae mulier habet virum infidelem, et consentit habitare cum illa, non dimittat virum; sanctificatus est vir infidelis per mulierem fidelem (Ibid.).« Et rursus cum de virginibus praeceptum Domini se non habere diceret, conversus ad conjugatos ait: »Existimo hoc bonum esse propter instantem [Col. 1301A] necessitatem, quoniam bonum est homini sic esse. Alligatus es uxori? noli quaerere solutionem; si autem acceperis uxorem, non peccasti (I Cor. VII).« Scribit autem ad Ephesios ita: »Mulieres viris suis subditae sint, sicut Domino; quoniam vir caput est mulieris, sicut Christus caput est Ecclesiae (Ephes. V).« Et iterum: »Viri, diligite uxores vestras, sicut et Christus dilexit Ecclesiam (Ibid.).« Et iterum: »Qui suam uxorem diligit, seipsum diligit (Ibid.).« Scribit autem et ad Titum hoc modo: »Adolescentulas doce ut viros suos ament, filios diligant, prudentes, sobriae, domus habentes curam, subditae suis viris (Tit. II).« Et ad Timotheum: »Adolescentulas, inquit, viduas devita; cum enim luxuriatae fuerint in Christo, nubere volunt; habentes [Col. 1301B] damnationem, quia primam fidem irritam fecerunt. Volo ergo juniores nubere, filios procreare, matresfamilias esse, nullam occasionem dare maledicti gratia; jam enim quaedam conversae sunt retro Satanam (I Tim. V).« Et ad Colossenses: »Viri, inquit, diligite uxores vestras, et nolite amari esse ad illas (Coloss. III).«

Cum igitur haec humanae consuetudinis lex tantis divinae auctoritatis fulciatur institutis, nimirum abjicienda est vestrae haereseos ac penitus conculcanda doctrina. Nam si conjugalis societas homini causa esset perditionis, qui venit perditos reparare nullum daret hujus copulae documentum, nullum praeceptum. Paulus denique, qui tanto charitatis igne flagrabat ut etiam pro fratribus anathema fieri optaret, [Col. 1301C] nullum super hujusmodi daret consultum, si hoc ad detrimentum animae spectare intellexisset. Sed de his satis ad praesens dictum.



XI. De confessoribus.

Jam vero quis non videat vos in hoc divini judicii et Christianae communionis reos esse, quod adversum beatissimos Christi confessores pravi dogmatis seditionem sacrilego ausu movetis, dicentes, praeter apostolos et martyres, neminem jure venerari, in confessoribus nullum donum virtutis esse, nec ab eis aliquam salutis gratiam posse spectari, quorum corpora, in cineres resoluta, nihil a mortuis animalibus differre videntur. Petrus certe apostolus datam sibi a Domino ligandi atque solvendi potestatem; hanc quoque beato Clementi, Lino etiam et [Col. 1301D] Anacleto ipse tradidit; caeteri quoque apostoli eamdem gratiam successoribus suis, id est, sanctis doctoribus atque confessoribus reliquerunt; quorum quidam gladio occubuerunt, alii in pace Ecclesiae quieverunt.

Sed non idcirco ab hominibus injuste venerantur, quia percussoris gladium non senserunt. Verum si ratio temporum non potuit praestare martyrium, gloria tamen martyrum non carent, quia et voto et virtute et potuerunt esse martyres et voluerunt. Nam et illi pro spe aeternitatis multas humanorum dolorum pertulere passiones, famem, vigilias, nuditates, jejunia, opprobria invidorum, insectationes malorum, curam pro infirmantibus, sollicitudinem [Col. 1302A] pro periclitantibus, gemitum pro pereuntibus, cum flentibus flentes, cum scandalizantibus urentes. Quinetiam adversum humanae spiritualisque nequitiae diversa certamina semper in eis emicuit fortitudo vincendi, patientia exspectandi, aequanimitas sustinendi. Quibus etsi percussor deesset, ipsi sibi percussoris ministerium suppleverunt. Nam quid in eis carnifex aliud feriret quam corpus? Et certe quod ad momentum percussor faceret, ipsi sibi longo cruciatu intulerunt, dum carnis concupiscentias in se occiderunt, et quod suave, quod dulce, quod voluptuosum fuerat, ademerunt.

Porro poenalis carcer eis non defuit, qui se inter angustam aridioris vitae custodiam a mundi illecebris concluserunt, quorum mens lucidissima, manus [Col. 1302B] plenae munditiae, eo quod in mensa altaris sacrosancta corporis et sanguinis mysteria celebrantes, et in sui cordis penetralibus hostiam vivam Deoque placentem, id est, semetipsos sine macula atque admistione pravi operis offerre non desistunt. Et, sicut diximus, licet percussoris non sensissent gladium, tamen, per vitae meritum Deo digni, martyrio non privantur, quia martyrium non solum effusione sanguinis, sed abstinentia peccatorum perficitur; alioquin longe a vero differre videbitur quod ex ore Veritatis ad duos fratres filios Zebedaei dictum est: »Calicem quidem meum bibetis (Matth. XX).« Cum unum quidem gladio occubuisse, alterum in pace Ecclesiae quievisse legamus.

Sed neque ullo auctorum exemplari ostendunt [Col. 1302C] beatam Dei genitricem Mariam gladio vitam finisse, et si per Spiritum sanctum Simeon propheta passuram illam dixerat: »Et tuam, inquiens, animam pertransibit gladius (Luc. II).« Unde beatus Hieronymus in hoc animam ejus gladium pertransisse dicit quod, in mortem Christi, compassionis atque doloris, gladium sensit, dum per eximiae dilectionis vim mortem Christi suam fecit. Philippum etiam apostolum et Lucam evangelistam non per passionis certamen, sed per pacem a saeculo migrasse legimus. Postremum vero quis tam lapidei cordis est ut, ad quorum tumulum aegros venientes citatam salutem vident reportare, eorum merita apud aeternum judicem vivere non credat? sed quis post apostolos Martino, quis Benedicto in miraculis potentior?

[Col. 1302D] Sed fortasse objicitis quia multi in nomine Christi mira operati sunt, et tamen post a Domino reprobati sunt. De quibus in Evangelio Dominus: »Multi, inquit, venient dicentes: Domine, nonne in nomine tuo prophetavimus, et in nomine tuo daemonia ejecimus? (Matth. VII.)« Quibus dicturus est Dominus: »Amen dico vobis: Nescio vos; discedite a me omnes, operarii iniquitatis (Ibid.).« Quorum vita quidem, quia non concordabat verbis, idcirco a Domino reprobatur. Quod autem videntur operari, non suis meritis, sed Christi nomini imputatur. Ejecti namque daemones, non eos, sed Christi nomen fugerant, quod quondam in filiis Scevae cujusdam Judaei patuit, qui, sicut superius diximus, per exorcismum [Col. 1303A] daemones in nomine Jesu, quem Paulus praedicabat, ab obsessis corporibus tentabant ejicere, qui, concito indignantis spiritus furore vexati, audiunt: »Jesum novi, et Paulum scio; vos autem qui estis? Et continuo insiluit in eos spiritus immundus (Act. XIX).« Quibus illa sui poena furoris sane dedit indicium quia non erant ex eorum numero quorum vita sanctitatis concordabat sanctae praedicationi. Eorum vero corpora terrae mandata declarant quales utrique in vita exstiterant, cum illi quotidie miraculis vivere, isti nulla virtutis indicia ex se posse dare videantur.

Nam in sancta Ecclesia plena redundant miraculis volumina, quae ad sanctorum confessorum tumbam fieri conspiciuntur, cum reprobi post clausas in inferno [Col. 1303B] animas et sepulcris recondita corpora, nulla sancti meriti relinquunt indicia, propter quod aliquando diabolus ad decipiendos homines phantasticae lucis signa ad eorum ossa demonstrat, ut ex hoc ad usum venerationis deceptas mentes invitet, sicut tempore beati Martini legimus approbatum; qui vulgi errore dicatum monasterium, tanquam in honore martyris, super latronem inveniens, verbi sui imperio jussit sepultum confiteri quia nihil sibi cum sanctis fuerat commune, sed suorum scelerum culpis cum diabolis se in inferno torqueri. In talibus igitur locis si quid huic simile evenerit, de quo majorum memoria nihil certum ferat, interdicunt sanctificationes ne ritu gentilium fana idolorum antiquitus constructa pro sacris venerentur, neve sepultis [Col. 1303C] temere divina solvantur, nisi per provincialem episcopum vita sepulti examinetur, si secundum Evangelium Christi fuit.



XII. De psallendi officio.

Quis autem dubitet vos immundo spiritu agitari, dum hoc quod per Spiritum sanctum prolatum atque institutum est, id est usum psallendi in sancta ecclesia, abjicitis, et quasi superstitiosum errori cultum imputatis. Sumpsit ergo hanc modulandi formam ordo ecclesiasticus, non ex ludicris aut jocularibus insectationibus, sed ex Veteris et Novi Testamenti patribus, sicut de David in libro Regum legimus quia, cum arcam Domini de terra Philistinorum reduceret, ipse, depositis regalibus insigniis et sumpta cithara, coram ea psallere coepit, [Col. 1303D] quod ille nullum supernae gratiae tunc aptius sacrificium intellexerat. Qui etiam per hanc modulandi dulcedinem Saulem regem a daemone liberaverat, quem medicorum ars victa desperaverat. Certe et apud supernos cives legimus hujus modulationis insignia celebrari, ut in Apocalypsi Joannis apostoli: »Habentes singuli citharas, et cantabant canticum novum (Apoc. V).« Et iterum: »Et vocem quam audivi, sicut citharaedorum citharizantium in citharis suis (Apoc. XIV).«

Hinc ergo colligendum est quam gratum sit Deo officium psallendi, si intenta mente peragatur, quando in hoc angelorum choros imitari videmur, quos constat laudes Domini sine intermissione [Col. 1304A] personare. Unde psalmista saepe nos admonet, dicens: »Cantate Domino canticum novum, et, bene psallite ei in vociferatione (Psal. XXXII).« Et iterum: »Psalmum dicite nomini ejus, date gloriam laudi ejus (Psal. LXV).« Et in Evangelio Matthaei: »Et hymno dicto exierunt in montem Olivarum (Matth. XXVI).« Tale namque sacrificium super taurorum pinguedinem aut hircorum sanguinem Deo placere per Spiritum sanctum Psalmista viderat, cum dixit: »Nunquid manducabo carnes taurorum, aut sanguinem hircorum potabo? Immola Deo sacrificium laudis (Psal. XLIX).« Et iterum: »Sacrificium laudis honorificabit me (Ibid.).«

Denique non solum irrationabilem creaturam, sed cuncta quae sunt condita, suum Conditorem [Col. 1304B] continuo psallendi tenore laudare jubet, cum dicit: »Laudate Dominum de coelis (Psal. CXLVIII),« et caetera, usque in finem psalmi quem ita concludit: »Omnis spiritus laudet Dominum (Psal. CL).« Ne ergo Psalmista irrationabilem aut inanimatam creaturam frustra in laudem Creatoris commonere dicatur, tunc vere, quod ore non potest, se in laudem Dei videtur erigere, cum suae naturae motibus se ad voluntatem et imperium Creantis conformat, vel potius rationales animos in hoc commonere videtur, ut de beneficiis divinis laudem Conditori dare meminerint, cujus munere ipsa usibus hominum famulari videtur. Sed et Paulus, cujus vos imitatores esse dicitis, in concentum psalmodiae nos hortatur dicens: »Loquentes vobismetipsis in psalmis et hymnis et [Col. 1304C] canticis spiritualibus, cantantes et psallentes Deo (Ephes. V).« Et ipse alibi dicit: »Psallam ore, psallam spiritu et mente (I Cor. XIV).« Quin etiam in transitu sanctorum virorum psalmodiae cantum cecinisse angelos multa divinae Scripturae exemplaria docent.

Unde constat eos de gremio sanctae Ecclesiae exterminandos, qui hoc psallendi officium judicant nequaquam ad cultum divinum pertinere. Quod autem arbitrantur, nobis ipsis psallendo multa adversa imprecari, ubi videlicet Psalmista mentis oculum in maleficos intorsit, ut est illud: »Quid gloriaris in malitia? (Psal. LI,)« et: »Obscurentur oculi eorum ne videant (Psal. LXVIII),« et caetera talia; falluntur nescientes eum prophetico spiritu intueri [Col. 1304D] ea quae superventura fuerant his quos, in mortem Christi et sanctorum martyrum tumentes, gloriari inspexerat, quique a malitiae suae pravitate nequaquam declinantes exsultant in rebus pessimis, et laetantur cum male fecerint. Patet igitur tales a capite suo, id est, diabolo, non dissentire, qui est caput omnium iniquorum, qui etiam Scripturam sanctam intelligens, sinistra eam interpretatione praevertere molitur.



XIII. De veneratione Dominicae crucis.

Quoniam vero adversum crucem Dominicam et vivificum lignum viperei dogmatis venena funditis, dicentes hoc ex errore hominum venisse quod venerantur eam, cum nullam magis in se virtutem [Col. 1305A] contineat, quam caetera ligna silvarum, praeter quod opere manuum hominum est efformata, pro quo nulla veneratione digna est: pauca e multis, quae ad hanc causam utilia videntur, edicimus.

Scimus namque quia omnis substantia, quae Deus non est, creatura est, et quae creatura est, Deus non est. Ligno igitur nihil divinum damus ut illud adorandum judicemus, quia inter caeteras creaturas, quae Deus non sunt, suae naturae substantiam sumit: sed si rationem mysterii diligenter investigetis, non solum ab hominibus, sed etiam ab angelis Dominicae cruxis vexillum honorandum videbitis, quae quidem aperuit sacramentum quod nesciebant. Primus namque Adam inobedientiae mucrone interfectus est a ligno scientiae boni et mali, et nos secum traxit [Col. 1305B] in mortem; secundus Adam per palmam obedientiae a cruce transivit in vitam aeternam, et nos secum duxit. Verumtamen lignum scientiae boni et mali non dicimus secundum suam naturam in se mortem habuisse, sed fuit in causa ut in eo probaretur obedientia parentis nostri, sive vindicaretur inobedientia: quo contra, lignum vitae in causa sempiternae vitae est. Hoc lignum attulit vobis Dominus noster Jesus Christus, per lignum crucis in Ecclesia nostra, ut, qui morti debitores eramus per lignum scientiae boni et mali, faceret nos vitae capaces per lignum sanctae crucis. Et sicut illud ex sua natura non habuit mortem, ita lignum, unde nobis vita conceditur, non in se habuit hanc virtutem, sed ex illius virtute, qui infirmus fuit ex nobis, vivit autem [Col. 1305C] ex virtute Dei. Regnavit etiam mors et diabolus ab inobedientia ligni scientiae boni et mali, superata est eadem mors et diabolus per obedientiam ligni sanctae crucis. Quis ergo negare audeat jure ab hominibus venerari, per quam diabolus victus, et mundus Deo operante salvatus est? Quis autem, nisi insaniae furiis agitatus, neget vexillum atque virtutem Dominicae crucis esse colendam, qui beatum Andream, quem vos imitari inter caeteros apostolos mentientes dicitis, tanto eam passionis amore expetere, atque sedula veneratione audiat praedicare. Cum vero, inquit Scriptura, pervenisset ad locum ubi crux parata erat, videns eam a longe, exclamavit voce magna dicens: »Salve, crux, quae in corpore Christi dedicata es, et ex membris ejus tanquam margaritis [Col. 1305D] ornata. Antequam te ascenderet Dominus noster, timorem terrenum habuisti; modo vero amorem coelestem obtinens pro voto susciperis. Sciens enim quanta intra te gaudia habeas, securus et gaudens venio ad te, ita ut et tu exaltans suscipias me discipulum ejus qui pependit in te, quia amator tuus semper fui, et desideravi te amplecti. O bona crux, quae decorem et pulchritudinem de membris Domini suscepisti: diu desiderata, sollicite amata, sine intermissione quaesita, et aliquando concupiscenti animo praeparata! Accipe me ab hominibus, et redde me Magistro meo, ut per te me recipiat, qui per te me redemit.« Et Paulus apostolus: »Mihi, inquit, absit gloriari nisi in cruce Domini mei Jesu Christi (Gal. VI)!«

[Col. 1306A] Glorificantes igitur crucem Dominicam, Christum, quasi pendentem in ea, mente invocamus. Quem vero invocamus, ipsum adoramus. Prosternimur corpore ante crucem, mente [ante] Deum; veneramur crucem per quam redempti sumus, sed illum deprecamur qui nos redemit.



XIV. De imagine Salvatoris in cruce.

De imaginibus quoque quae in ecclesiis fiunt, ratio citius perpenditur, si ex Veteri Testamento aliqua similitudo trahatur. Gradiens namque populus Israel per desertum aliquando ignitorum serpentium morsibus ad mortem vulnerabantur, super quod consultus Dominus jussit fieri serpentem aeneum et alto stipite levari, quem percussi respicientes cito sanabantur. Et nos, de Aegypto carnalis conversationis [Col. 1306B] per desertum mundani exsilii ad terram supernae promissionis tendentes, per respectum Mediatoris in cruce pendentis, antiqui hostis venenum a cordibus nostris evacuamus. Qui enim Christum per imaginem filii Dei ac passionem conspexerit, ipse antiqui hostis venena evadere poterit. Hoc certe indicant verba ipsius Domini dicentis: »Sicut exaltavit Moyses serpentem in deserto, ita exaltari oportet filium hominis (Joann. III).« Apte autem aeneus serpens ligno suspensus est, ut Dominus, et in serpente mortuus, et in aere significaretur aeternus, mortuus videlicet per humilitatem; aeternus per divinitatem. Est vero alia hujus ratio: simpliciores quippe in ecclesia et illiterati, quod per Scripturas non possunt intueri, hoc per quaedam picturae liniamenta contemplantur, [Col. 1306C] id est, Christum in ea humilitate, qua pro nobis pati et mori voluit. Dum hanc speciem venerantur, Christum in cruce ascendentem, Christum in cruce passum, in cruce morientem, Christum solum, non opus manuum hominum adorant. Non enim truncus ligneus adoratur, sed per illam visibilem imaginem mens interior hominis excitatur, in qua Christi passio et mors pro nobis suscepta tanquam in membrana cordis inscribitur, ut in se unusquisque recognoscat quanta suo Redemptori debeat; dum videlicet juxta Salvatoris sententiam, quae postulat imago Caesaris, reddantur Caesari, et quae Dei, Deo.

Similiter de imaginibus sanctorum ratiocinari licet, quae ideo in sancta ecclesia fiunt, non ut ab [Col. 1306D] hominibus adorari debeant, sed ut per eas interius excitemur ad contemplandam gratiae divinae operationem, atque ex eorum actibus aliquid in usum nostrae conversationis trahamus. Verbi gratia, cum imaginem beatae Dei genitricis Mariae intuemur, profecto divinae dignationis per eam beneficia recolimus, qui de massa perditionis recreavit massam reconciliationis. Quae nimirum studio obedientiae et humilitatis exemplo suadet nos supernam patriam quaerere, quam primae virginis superbia atque inobedientia clauserat. Sic itaque angelos in ministerio Conditori assistentes, dum per exteriores imagines contemplamur, per eam quam a Deo claritatis gloriam accipiunt, ad eorum numerum studio conversationis [Col. 1307A] incitamur. Apostolorum atque sanctorum martyrum imaginatas effigies intuentes, quid aliud per eas jubemur, nisi ut calcatis curis saeculi, spretisque corporibus, eorum doctrinis imbuti, et glorioso certamine roborati, inter mundi triumphatores coronari mereamur? Simili modo confessorum ac virginum imagines speculantes, monemur ex eorum imitatione mundi concupiscentias declinare, lenocinia carnis calcare, immaculatam hostiam Deo nosmetipsos offerre. Sic igitur aliorum sanctorum ordines inspecti, ad aemulationem virtutum nos instruunt, sicut quondam fortia facta virorum ipsis suis laudibus ad quaeque audendum alios accendunt.



XV. De ordinibus ecclesiastici regiminis.

Sed neque rebellionis vestrae tumorem grassari [Col. 1307B] adversum divinam ordinationem diutius patior, qua ecclesiasticae administrationis ordinem in nihilum redigere laboratis. Sancta quippe Ecclesia, quam beatus Paulus apostolus supernam Jerusalem, ac matrem nostram, et manentem civitatem, et ad aedificationem ex Deo domum non manufactam appellat, ex angelis et hominibus constat. Quae, partim ex hominibus societate angelica in ordinibus distinctis perfruens, jam cum Deo regnat in coelo; partim vero in ordinibus distinctis adhuc peregrinatur in terra, et ad supernam societatem suspirat, ubi, secundum Apostolum, tabernaculum est non manufactum, neque hujus creationis, ad cujus instar per Moysen factum est tabernaculum, de quo dixit ad eum Dominus: »Omnia fac juxta quod tibi in [Col. 1307C] monte ostensum est (Exod. XXV).« In quo superno et vero tabernaculo, quod finxit Deus, et non homo, in interiora velaminis, id est, in ipsum coelum, confessionis nostrae summus Pontifex »sempiternum habens sacerdotium, per proprium sanguinem introivit semel in sancta, aeterna redemptione inventa (Hebr. VII, IX).« Sedensque ad dexteram Patris, id est, in gloria paternae majestatis, interpellat, non voce, sed miseratione pro nobis. Denique »Rex regum et Dominus dominantium (I Tim. VI),« per quem reges regnant, et conditores legum justa decernunt, coelestem ac terrenum principatum, cunctam videlicet rempublicam regens, et universam militiam, tam coelestem et spiritualem quam terrenam et temporalem, distinctis ordinibus disponens ac moderans, et supernae atque [Col. 1307D] mundanae curiae praesidens, miro ordine angelorum hominumque ministeria pro temporum varietate et opportunitate dispensat; et quae singulis quibusque temporibus, vel personis congruunt, sua occulta inspiratione, vel evidenti illustratione, vel patefacta praeceptione decernit.

Itaque legimus sacros ordines in coelo et in terra, et in Testamento Veteri et in Novo dispositos a Deo, ex quo, juxta Apostolum, omnis paternitas in coelo et in terra nominatur. Unde beatus Dionysius Areopagites, antistes videlicet et venerabilis pater, sicut didicit a Paulo apostolo, qui raptus est usque ad tertium coelum, vidit coelestia secreta, duos libros de angelico et ecclesiastico principatu scripsit. Unde [Col. 1308A] et beatus Gregorius dixit quia ad hoc divinae dispositionis provisio gradus et diversos constituit ordines esse distinctos, ut, dum reverentiam minores potioribus exhiberent, et potiores minoribus dilectionem impenderent, una concordiae fieret et diversitate contextio, et recte officiorum gereretur administratio singulorum, neque enim universitas alia poterat ratione subsistere, nisi hujusmodi magnus eam differentiae ordo servaret. Quia vero creatura in una eademque aequalitate gubernari vel vivere non potest, coelestium militiarum exemplar nos instruit quia, dum angeli sint, archangeli sint, liquet quia non aequales sunt, sed in potestate et ordine differt alter ab altero. Quod per hoc datur aperte intelligi quia, ad explendum de supernis ministerium, alii [Col. 1308B] spiritus alios mittunt, Zacharia scilicet propheta testante, qui ait: »Ecce angelus qui loquebatur in me, gradiebatur, et alius angelus egrediebatur in occursum ejus, et dixit ad eum: Curre et loquere ad puerum istum, dicens: Absque muro habitabitur Jerusalem (Zach. II).« Dum enim angelus ad angelum dicit: »Curre et loquere,« dubium non est quia alius alium mittit. Minora vero sunt quae mittuntur, et majora quae mittunt. Huic autem sensui et illud creditur non inconvenienter opitulari, quod per Danielem dicitur: »Millia millium ministrabant ei, et decies millies centena millia assistebant ei (Dan. VII).« Aliud namque est ministrare, aliud assistere.

Si ergo inter hos qui sine peccato sunt ista est distinctio, quanto magis inter eos quos constat non [Col. 1308C] posse esse sine peccato haec gerendi principatus ratio est servanda? Liquet, inquit beatus Gregorius, quod omnes homines natura aequales genuit; sed variante meritorum ordine alios aliis culpa postponit. Ipsa autem diversitas quae accessit ex vitio, divino judicio dispensatur, ut, quia omnis homo aeque stare non valet, alter regatur ab altero. Unde beatus Paulus: »Omnis, inquit, anima sublimiori potestati subdita sit, non est enim potestas nisi a Deo, cui qui resistit, Dei ordinationi resistit (Rom. XIII).« Item apostolus Petrus: »Subjecti estote omni humanae creaturae propter Deum, sive regi quasi praecellenti, sive ducibus tanquam ab eo missis (I Petr. II).« Igitur ordines in Ecclesia veteris populi, quae usitato nomine Synagoga vocatur, fuisse legimus per [Col. 1308D] Moysen a Deo dispositos, qui et quales et qualiter ac quando ordinare caeteros vel ordinari a caeteris, vel regere caeteros, vel regi a caeteris deberent, et quantum in singulis officiis ministrare deberent. Sed et nunc in Ecclesia, quae regnum coelorum appellatur, ad instar coelestium ordinum, ministros Domini institutione et apostolica traditione legimus et cognoscimus distincte esse compositos, quibus inter caeteros quaedam dignitas major, et in similitudinem honoris fuit quaedam discretio potestatis, quorum sollicitudine inferiores tanquam ex quadam diversitate in unum Ecclesiae corpus coeant, ne occasione libertatis subintret causa praevaricationis. Hujus rei gratia statuta ab apostolis et apostolorum successoribus [Col. 1309A] regula est usque in hodiernum diem, per episcopos atque archidiaconos, decanos etiam atque praepositos totius ecclesiastici regiminis causam dispensari. Quod cum ita sit, nihil est quod jure contra haec repugnare debeatis.



XVI. De eorum falsa justitia.

Verum, quoniam falsae justitiae doctrinam introducere tentatis, quam divinae gratiae adeo praeponitis ut omnia propriis meritis ascribatis, hunc nefariae praesumptionis errorem divinae auctoritatis ictibus labefactamus; nam nulla justitia, nullum boni constat meritum, quod non de fonte supernae gratiae id quod est acceperit. Unde ipse, quo, perhibente Domino, nemo inter natos mulierum major est, de se Joannes dicit: »Non potest homo accipere quidquam, [Col. 1309B] nisi ei fuerit datum de coelo (Joan. III).« Et apostolus dicit: »Omne datum optimum, et omne donum perfectum desursum est descendens a Patre luminum (Jac. I).« Et Paulus ait: »Infelix homo, quis me liberabit de corpore mortis hujus? Gratia Dei per Jesum Christum Dominum nostrum (Rom. VII).« Et iterum: »Gratia Dei sum id quod sum.« Et iterum: »Sed plus illis omnibus laboravi, non ego autem, sed gratia Dei mecum (I Cor. XV).« Ad hanc nos professionem ipse instituit, cum ait quia nullum tempus intervenit quo ejus non egeamus auxilio. In praevaricatione namque primi hominis naturalem possibilitatem et innocentiam amisimus, et nemo de profundo illius ruinae per liberum arbitrium potest consurgere, nisi eum gratia miserantis erexerit.

[Col. 1309C] Quaecunque igitur in cordibus nostris aut in nostro arbitrio sancta cogitatio est, aut pium consilium, aut quilibet motus bonae voluntatis, ex suae gratiae dono descendit, quia per illum aliquid boni possumus, sine quo nihil possumus, sicut ipse discipulis ait: »Sine me nihil potestis facere (Joan. XV).« Nam omnia hominum merita ab ipsius gratia praeveniuntur, per quem fit ut aliquid boni et velle incipiamus et facere. Denique quibus justitiae operibus Maria peccatrix, a peccatis dimissa, Zachaeus justificatus, latro ad paradisi gaudia receptus est, nisi sola divinae pietatis gratia? de qua Apostolus ad Romanos: »Ubi abundavit, inquit, delictum, superabundavit gratia (Rom. V).« Et alibi: »Omnes enim peccaverunt, et egent gloria Dei, justificati gratis per gratiam ipsius (Rom. III).« [Col. 1309D] Et iterum: »Fuimus, inquit, et nos natura filii irae, sicut et caeteri (Ephes. II).«

Certissime itaque tenemus omnes homines per semetipsos non solum perfectionem, sed nec initium justitiae posse contingere, sed universos qui fiunt boni, divina gratia praeveniri. Bonam namque in hominibus voluntatem ipse gratis praeparat, gratis donat, ipse adjuvat, ipse consummat. Ut enim »abnegantes impietatem et saecularia desideria, sobrie, juste et pie vivamus in hoc saeculo (Tit. II),« ait: »Gratia Dei per Jesum Christum Dominum nostrum (Rom. VII),« cujus haec est inexhausta pietatis munificentia, ut ex insipientibus sapientes efficiat, infidelibus fidem tribuat, errantes non solum vocet, [Col. 1310A] sed etiam revocet, desideriis terrenis expulsis, desiderium regni coelestis inspiret, inserta bonitate malitiam exstirpet, benignitatis dono invidiam expellat, odibilibus quoque et odientibus invicem donum dilectionis infundat. Ut ergo ex malis boni simus, ut sanctae charitatis igne flagremus, gratiae spiritalis opere in nobis inchoatur, ejusque in nobis operatione perficitur.

Proinde nosse debet unusquisque Christianus, neque in viribus naturae, neque in legalibus praeceptis, sed in illuminatione cordis et voluntario divinae voluntatis munere constare gratiae salutaris exordium, qua fit ut quod divinitus praecipitur, non solum a nobis agnosci, sed etiam diligi possit ac fieri. Jure igitur gratuito beneficio divinae bonitatis [Col. 1310B] ascribitur, qui nos ideo ad bona opera misericorditer excitat, ut habeat quod in nos juste coronare debeat. Quibus sicut per misericordiam praeparavit gratuitum justificationis donum, ita per justitiam praeparavit aeternae justificationis praemium. Opus itaque gratiae in omnibus praedestinatis gratuita misericordia inchoatur, et justa retributione perficitur. Quod vero econtra de injustis occurrere poterat, illis quidem non injusto judicio ignem aeternum praeparat, quos praeviderat dignos ad luenda supplicia, nec tamen praedestinavit ad facienda peccata. Praedestinavit Deus quod divina aequitas redderet, non quod humana iniquitas amisisset; praeparavit igitur homini reo non culpam quam odit, sed judicium quod diligit; scriptum est enim: »Quia misericordiam et judicium diligit Deus [Col. 1310C] (Psal. LXXXIII).« Proinde bona opera quae Deus misericorditer donat, juste coronat, opera vero quae non ipse tribuit, juste punit. In istis ergo coronatur divina largitio, in illis transgressio humana damnatur. Nihil igitur iste habet, quod propriis meritis ascribere, nec ille, quod divino judicio jure possit derogare. Igitur juxta Apostolum, non est quod dicat »figmentum ei qui se finxit: Quid me fecisti sic? Quia habet potestatem figulus luti ex eadem massa facere aliud quidem vas in honorem, aliud vero in contumeliam (Rom. IX).« Ostendit igitur divitias bonitatis suae in vasis misericordiae; potentiam vero atque judicium in vasis irae, dum hos praeparat ad gloriam, illos sustinet ire in interitum.

Quaenam igitur est ista vestra justitia, quae cuncta [Col. 1310D] solis meritis, nihil tamen gratiae debet? Porro Paulus jam testimonium vobis perhibet quod aemulationem Dei habetis, sed non secundum scientiam: »Ignorantes enim Dei justitiam, et vestram quaerentes statuere, justitiae Dei non estis subjecti. Moyses vero scripsit quoniam justitiam quae ex lege est, qui fecerit homo, vivet in ea (Rom. X).« Quanto magis autem justitia quae ex Evangelio Christi et auctoritate apostolica est, vitam donabit? Quid enim apostoli aliud docuerunt, nisi quod ex ore Veritatis acceperunt? Quid autem aliud sancta Ecclesia tenet, nisi quod a beato Petro et caeteris apostolis accepit? Quis autem nesciat, aut non advertat quod a principe apostolorum Petro Romanae Ecclesiae traditum [Col. 1311A] est, ac nunc usque custoditur ab omnibus, debere servari, nec superduci aut introduci aliquid quod aut auctoritatem non habeat, aut aliunde accipere videatur exemplum? Praesertim cum sit manifestum in omnem Italiam, Gallias, Hispaniam, Africam atque Siciliam, insulasque interjacentes nullum instituisse Ecclesias, nisi eos quos venerabilis Petrus aut ejus successores constituerunt sacerdotes. Aut legant si in his provinciis alius apostolorum invenitur aut legitur docuisse; qui si non legunt, quia nusquam inveniunt, oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionem videantur amittere.



XVII. Conclusio.
[Col. 1311B]

Jam dies ad occasum declivior erat, et domnus episcopus his qui audiendi gratia convenerant, circumstantibus ait: Fuerant satis, fratres, quae de his nos oportuerat ad confirmandam fidem vestram enuntiare, sed ne vos plus onere verborum gravemus, sufficiant ista. Hoc tantum servate fidei vestrae intemeratum signaculum, recolentes hoc quod Paulus apostolus praedixerat, quia »in novissimis diebus discedent quidam a fide, attendentes spiritibus erroris et doctrinis daemoniorum in hypocrisi loquentium, et cauteriatam habentium conscientiam suam; prohibentium nubere, abstinere a cibis, quos Deus creavit ad percipiendum cum gratiarum actione fidelibus (I Tim. IV).«

[Col. 1311C] Verum talibus dictis domni episcopi, hi qui paulo ante sibi videbantur insuperabiles verbo, nec ullo verbi genere posse constringi, verborum gravitate et manifesta Dei virtute ita obstupefacti steterunt, ac si nunquam ullum sermonem didicissent contradicendi: mutique ad omnia hoc solum potuerunt respondere ita sibi videri, nec alio Christianae salutis summa posse consistere quam in his quae in praesentia episcopus enarrasset. Ad quos episcopus: Si haec, inquit, ita esse creditis, deponentes tantae perfidiam incredulitatis, nobiscum hanc haeresim cum suis auctoribus, nisi resipuerint, damnantes excommunicate. Tunc episcopus et omnes qui aderant abbates atque archidiaconi, clerusque omnis simul, favente populo, ita incipiunt:

[Col. 1311D] Hanc haeresim, quae hodie contra veram et catholicam Ecclesiam conspirasse inventa est, quae videlicet baptismum ad abluendam originalis culpae maculam et actualia delicta, nihil profuturum contendit, et per poenitentiam peccata nequaquam posse relaxari profitetur, et quae sanctam Dei ecclesiam, et sacrosanctum altare atque Dominici corporis et sanguinis sacramentum nihil esse aliud nisi quod corporeis oculis intuetur, et hoc tanquam vile negotium respicit, et quae legitima connubia devitat, hanc et omnes qui eam affirmant, damnamus et anathematizamus. Profitemur enim, [Col. 1312A] secundum fidem evangelicam et traditionem apostolicam, nullum posse salvari, nisi per aquam regenerationis, ut ipse Dominus ait: »Nisi quis renatus fuerit ex aqua et spiritu, non potest introire in regnum Dei (Joan. III).« Peccata vero quae post baptismum, suadente diabolo et propria voluntate, contrahunt homines, confitemur per poenitentiam non solum relaxari, verum ipsam divinam gratiam posse promereri, cum per eam videamus peccatricem Mariam mundatam, Zachaeum justificatum, Petrum post lapsum relevatum, latronem intra paradisum receptum.

Credimus autem sanctam Ecclesiam communem omnium fidelium matrem, nullumque ad eam quae in coelis est, posse pervenire, nisi per hanc quae in [Col. 1312B] terris est, acquisitus fuerit. Sacramentum autem Dominici corporis et sanguinis hoc a Deo confitemur esse pignus nostrae redemptionis et salutis, de quo Dominus ait: »Nisi manducaveritis carnem meam, et biberitis meum sanguinem, non habebitis vitam in vobis (Joan. VI).« Et iterum: »Caro mea vere est cibus, et sanguis meus vere est potus (Ibid.).« Quod corpus et sanguinem, secundum quod ipse ait: »Accipite et manducate ex hoc omnes, hoc est enim corpus meum (Matth. XXVI);« et »Bibite ex hoc omnes, hic est enim calix sanguinis mei (Ibid.).« Indubitanter profitemur eamdem esse carnem quae, ex Virgine nata, in cruce passa, de sepulcro levata, super coelos exaltata, sedet in paternae majestatis gloria. Hoc qui audit incredulus, huic nec Christus [Col. 1312C] natus, nec passus, nec sepultus est, nec cum Christo partem beatae resurrectionis obtinebit. Quod mysterium non alias potest sanctificari, nisi super sacrosanctum altare, quod de terra sibi Dominus per Moysen instituit fieri.

Connubia autem quibus concessa sunt, Dominus et discipuli ejus, doctorque gentium et licentiam dedit, et legitima servare instituit, etc. . .

Si quis autem contra hanc catholicam institutionem senserit, sortem inter fideles habere non poterit. Verum quia illi qui paulo [ante] haeretica infidelitate tenebantur, haec quae Latina oratione dicebantur, non satis intelligere poterant, audita per interpretem vulgarem excommunicationis [sententia], expositaque sacrae fidei professione, pari voto [Col. 1312D] se, et quod damnatum fuerat [abjurare], et quod a fidelibus creditum fuerat credere se professi sunt. Sed ad confirmandum suae fidei testamentum, unusquisque eorum in modum crucis hujusmodi + quemdam characterem conscripsit, ut hoc illis signum in extremo judicio, si fidem hanc servarent, repraesentaretur ad salutem; si autem praevaricarentur eam, fieret eis in confusionem. Sic itaque omnes, Deo gratias in commune reddentes, et a domno episcopo benedictionis munere donati redierunt feliciter in sua [(4) 1Kb] ,




[Col. 1313]
GERARDI I CAMERACENSIS ECCLESIAE EPISCOPI EPISTOLAE.
(Actes de la province ecclésiastique de Reims, tom. II, pag. 49.)



EPISTOLA PRIMA. AD ARCHIDIACONOS LEODIENSES (Anno 1030.) De agendi ratione erga excommunicatos.
[Col. 1313A]

GERARDUS, gratia Dei, licet immeritus, episcopus, sanctae Leodiensis Ecclesiae archidiaconis, illud supplere moribus inoffensis, quod exivit praerogativa nominis.

Quoniam quidem semper de charitatis vestrae actibus fraterna affectione sollicitor, salvo charitatis proposito vos monere cupio, ne aliquam irrationabilem novitatem usurpare velitis, per quam ab ecclesiasticae et apostolicae institutionis consuetudine discrepare videamini, in eo specialiter quod prophetica et evangelica auctoritate, necnon apostolica [Col. 1313B] et sanctorum patrum traditione firmiter et irrefragabiliter confirmatum est; videlicet ne eos qui, ab ipsis cunabulis totum vitae suae spatium in pravis actibus consummantes, et adversum sanctam Dei Ecclesiam vesano furore intumescentes, nequaquam a suae malitiae proposito mansuescere potuerunt, sed nec ulla rerum conversione, etiam in ipso suae vitae exitu, ullam poenitudinis correctionem praetendentes, indurati et excommunicati, cum ipsa pravae voluntatis intentione finem vitae acceperunt, et justo judicio a sanctae matris gremio exclusi, et fidelibus debito privati sunt sepulcro, eos, inquam, absolutionis gratia donandos, et inter fideles indivisa communitate sepeliendos judicetis. Quod quidem non [Col. 1313C] temere a vobis fieri confido, si unde consecrationem honoris accipitis, inde legem totius vestrae observantiae sumere velitis, et beati Petri apostoli sedes, quae vobis sacerdotalis mater est dignitatis, ecclesiasticae vobis sit magistra rationis. Ad quam vos promovere pro exiguitatis meae sollicitudine, praesentis occasione temporis, si quidem sustinetis, moneor, praemissis paucis quidem, sed non vitandis sententiis, ex propheticis evangelicis decretis. Nam quid apertius contra hujusmodi aut quid efficacius occurrere poterit, quam illud quod per Ezechielem prophetam Dominus increpando denuntiat: »Si averterit justus, inquiens, se a justitia sua, et fecerit iniquitatem, secundum abominationes quas operari solet impius, nunquid vivet? omnes justitiae ejus quas fecerat non recordabuntur; in praevaricatione [Col. 1313D] sua, qua praevaricatus est, et in peccato quo peccavit, [Col. 1314A] in ipsis morietur.« Et paulo post: »In injustitia sua, inquit, quam operatus est, morietur (Ezech. XVIII).« Unde vobis aestimandum propono, si illi praeteritae justitiae, quae fortasse aliquae fuerant, nihil proficiunt ad evacuandam sequentium malorum maculam, quanto minus, imo nihil, huic illae, quae nullae quidem fuerant in omni vita, cui certe nullum tempus praeteriit a malitiae studiis alienum! Sed ipse Dominus prophetarum, et Mediator Dei et hominum, a beato Petro interrogatus de peccante fratre, modum correctionis sub hoc fine conclusit ut, si per se solum moneri non posset, unum aut duos adhibendos putaret, quibus minime proficientibus, continuo Ecclesiae commonendum deputaret; quam si minus audiret, fore sicut ethnicum et publicanum. Cui sententiae [Col. 1314B] continuo subjunxit: »Amen dico vobis, quaecunque alligaveritis super terram, erunt ligata et in coelo;« Et iterum: »Dico vobis quia, si duo ex vobis consenserint super terram, de omni re quamcunque petierint, fiet illis a Patre meo (Matth. XVIII).«

Quod igitur ex sententia Veritatis in coelo ligatum est per eos qui, auctore Deo, principatum superni judicii sortiuntur, ut vice Dei ligandi auctoritatem accipiant; quis tam praecipitatae mentis atque exorbitatae intelligentiae est, ut ligationis hujus censuram irritam, non dicam facere, sed confiteri praesumat. Verum, quia saepe accidere solet ut erga quemlibet proximum odio aut gratia moveatur pastor, inde recte per prophetam dicitur: »Mortificabant animas quae [Col. 1314C] non moriuntur, et vivificabant animas quae non vivunt (Ezech. XIII).« Unde beatus Gregorius in homiliis suis (hom. 26, in Evang.): »Non morientem, inquit, mortificat, qui justum damnat, et non victurum vivificare nititur, qui reum supplicio absolvere conatur.« Causae ergo pensandae sunt, et tunc ligandi atque solvendi potestas exercenda. Videndum itaque quae culpa, aut quae sit poenitentia subsecuta post culpam, ut quos omnipotens Deus per compunctionis gratiam visitat, illos pastoris sententia absolvat. Tunc enim vera est absolutio praesidentis, cum interni arbitrium sequitur judicis. Quod bene quatriduani mortui resuscitatio illa significat, quae videlicet monstrat quia prius mortuum Dominus vocavit et vivificavit, dicens: »Lazare, veni foras:« [Col. 1314D] et postmodum qui vivens egressus fuerat, a discipulis [Col. 1315A] est solutus. Illum porro discipuli viventem solvunt, quem magister resuscitaverat mortuum. Si enim discipuli Lazarum mortuum solverent, Factorem magis ostenderent quam virtutem. Ex qua consideratione intuendum est quod illos nos debemus per pastoralem auctoritatem solvere, quos Auctorem nostrum cognoscimus per resuscitantem gratiam vivificare. Quo contra considerandum est nostro non posse arbitrio solvi, quos internus arbiter nullo spiritu satisfactionis animavit. Quid autem ipse dilectus Domini Joannes de talibus dicat audiamus, ipse inquam, qui ait: »Omnis qui odit fratrem suum homicida est (I Joan. III). Haec est, inquit, fiducia quam habemus ad Deum, quia, quodcunque petierimus secundum voluntatem ejus, audit nos. Scimus [Col. 1315B] etiam quia petitiones habemus quas postulamus ab eo. Qui scit peccare fratrem suum peccatum non ad mortem, petit, et dabit ei vitam peccanti non ad mortem.« Et continuo subjungit: »Est peccatum ad mortem, non pro illo dico ut roget quis (I Joan. V).« Ac si aperte dicat: quia orare quidem pro peccato non ad mortem, voluntatis ejus est qui non vult mortem peccatoris. Et hoc consequenter approbat, cum dicit: »quia audit nos.« Quod autem contra intulit: »Est peccatum ad mortem, non pro illo dico ut roget quis,« profecto vult intelligi quia pro hujusmodi orare, divino est potius judicio repugnare, sicut ait beatus Augustinus: »Pro aperte impiis orare, quid aliud est quam Deum ad iracundiam provocare?« Nam et ipse per prophetam Dominus dicit: »Unumquemque [Col. 1315C] in viis suis judicabo (Ezech. XXXIII).« Et alibi: »Qualem te invenero, talem te judicabo.« Et beatus Gregorius in Dialogo suo dicit (lib. IV, c. 39) quia qualis hinc quisque egreditur, talis in judicio praesentatur: licet, paulo post, quasdam leviores pas, ut est otiosus sermo immoderatus risus, posse relaxari dicat. Et Scriptura dicit: »Lignum si ceciderit ad austrum, aut ad aquilonem, in quocunque loco ceciderit, ibi erit (Eccle. XI).« Quale igitur sit pro hujusmodi orare, Psalmista per spiritum terribiliter insonuit, dicens: »Oratio ejus fiat in peccatum (Psal. CVIII).« Et Dominus sub specie plebis Judaicae, pro talibus prophetam ab oratione compescit, dicens: »Ne assumas laudem pro eis et orationem (Jer. VII).« Caeterum quid Apostolus in prima [Col. 1315D] Epistola ad Corinthios scribat, sane notum vobis esse non dubium est: »Scripsi, inquit, vobis in Epistola, ne commisceamini fornicariis; non utique fornicariis hujus mundi, aut avaris, aut rapacibus; alioquin debueratis de hoc mundo exisse.« Deinde subinfert: »Si is qui frater nominatur, est fornicator aut rapax, cum hujusmodi nec cibum sumere (I Cor. V).« Qua in re pensandum est, si Apostolus tam districta animadversione horum consortia devitanda moneat, quanam nostri arbitrii spe illum communioni fidelium restituendum aestimemus, qui, usque ad ipsum vitae exitum, nullo unquam malitiae genere caruit, qui nunquam a seditionibus, ab effusione sanguinis, ab incendiis, nunquam a sacrilegiis, [Col. 1316A] nunquam etiam manus a rapinis continuit; quin potius in ipso vitae extremo, pleno ventre rapinis, spiritum vacuum justitiae alimentis emisit, qui manifesto Dei judicio percussus, nec confessionis venialem gratiam meruit, nec viaticum salutis percepit; quem nos quidem, culpis exigentibus, frequenti monitione ad satisfactionem vocatum, sed obstinatius repugnantem, apostolicae auctoritatis virga percusseramus; unde nec in extremo mortis positus, veniae mentionem aut signum ostendit? Unde, ne diutius vos moremur, animadvertat charitas vestra quid de iisdem excommunicatis et ita defunctis Leo papa in decretalibus suis dicat (epist. 92, c. 6, ad Rustic.): »Horum, inquit, judicio Dei causa reservanda est, in cujus manu fuit ut talium obitus usque [Col. 1316B] ad communionis remedium differretur. Nos autem quibus viventibus non communicavimus, mortuis communicare non possumus.«

Sed fortasse cuilibet subripi potest ut absolutionis mercedem et sepulturae aut pecunia aut praediis in usibus ecclesiae contraditis quaerendam arbitretur, asserens ex hujusmodi rebus palatia stare, ecclesias instaurari. Sed hanc ejus sententiam qualiter Ambrosius Autbertus refellat, paucis audite. »His, inquit, qui talia dicunt nos veraciter respondemus quia inde magis palatia ruunt, ecclesiae subvertuntur, unde secundum vestram sententiam stare videntur. Inde gens super gentem venit, inde regnum in regnum consurgit; inde clades, inde fames, inde excidia, inde oriuntur discrimina; et unde terrenus [Col. 1316C] dominus placatur, inde Dominus coelestis ad iracundiam provocatur.« Verum quoniam non latet notitiam vestram, quosdam sub obtentu aequi et recti, praetendere tale aliquid factum a modernis senioribus; idcirco vos, fratres mei, et inter vos domnum Joannem charissimum nostrum singulariter convenio, ne hanc malae consuetudinis normam tanquam ab auctoribus sibi servandam ascribat. Non enim auctores dicendi sunt qui non ea quae a Domino et sanctis patribus tradita sancta Ecclesia retinet, sed, libitu suo, quaecunque voluntati occurrunt, servanda instituunt. Consideret potius quid Dominus Scribis et Pharisaeis jurgantibus, quod discipuli ejus transgrederentur praecepta seniorum, responderit: »Quare, inquiens, et vos transgredimini mandatum Dei propter [Col. 1316D] traditionem vestram?« Et paulo post: »Sine causa, inquit, colunt me, docentes doctrinas et praecepta hominum (Matth. XV).« Sed si fortasse objicitis, vestrum parochianum fuisse, et ea gratia liberam absolvendi potestatem vobis vindicatis; de hoc in Meldensi concilio quid sancitum sit in medium proferatur, quod est hujusmodi. »De his qui infra parochiam beneficium aut haereditatem habent, et alterius episcopi parochiani sunt, et dum de loco ad locum iter faciunt, rapinas et depraedationes peragunt, placuit nobis ut excommunicentur, nec ante ex parochia exeant, quam quae perpetrarunt digne emendent; quorum excommunicatio seniori eorum, et proprio episcopo significanda est, ne eos recipiant [Col. 1317A] antequam illuc redeant ubi rapinam fecerunt, et omnia pleniter emendent [(5) 1Kb] .«

Verum de hoc satis ad praesens dictum. Jam vos fraternae charitatis amore hortamur et petimus ut, quia huc usque a vobis et a loco isto bonus usus et cuncta quae ad generalem ecclesiasticae dignitatis observantiam pertinent, servata sunt, quod residuum temporis est, summa curetis vigilantia ne antiquae religionis nobilitas aliqua adinventionis novitate imposturetur [(6) 1Kb] ; sed ne seniori vestro, fratri autem et gratia Dei coepiscopo nostro, aliquid praeter aequum et bonum, quod fortasse ille adhuc minus providit, suaderi delectet, quod nos quidem jure incusamusa vobis non adeo curatum, pro Erleboldo scilicet, quem, ut ipsi nos tis, nos, a seniore vestro et [Col. 1317B] fratre nostro commoniti, excommunicavimus, ob incestum quod cum sanctimoniale commiserat, atque pro aliis malis quae in nostro episcopio multa perpetraverat, quem nunc frater noster absolutum ad communionem sine nostro consilio et monitu suscepit [(7) 1Kb] . Sed parochiani nostri, quos pro ecclesiis quas incenderant, et rapinis quas exercuerant, a communione sequestraveramus, de nostra parochia in vestram, id est in Niviellam, nobis reclamantibus, sublati, ad sepulturam admissi sunt. Vestri etiam, de quibus apud vos planctum habuimus, pro incendiis quoque et aliis culpis similiter a nobis excommunicati, tamen, nec satisfactione purgati, nec absolutione donati, in eodem loco adhuc jacent sepulti [(8) 1Kb] .



EPISTOLA II. AD ADALBERONEM LAUDUNENSEM EPISCOPUM. [(9) 1Kb] (Anno 1031.) De Adalberonis in Laudunensem sedem successoris delectu.
[Col. 1317C]

Domino ADALBERONI, sanctae Laudunensis Ecclesiae episcopo, GERARDUS, gratia Dei coepiscopus.

Et si huc usque vario de vobis plebis rumore nihil movebamur, dum quidem et ecclesiasticae disciplinae cultibus, et publicae administrationis actibus, haud mediocriter sapere videbamus; nunc tamen stupor quidam mentem nostram perturbat et, ut ita dicam, pene exanimat, cum a vobis tam mirandum atque inusitatum nefas in sancta Ecclesia esse audimus, ut videlicet unius regimen Ecclesiae duobus cedat pastoribus, [Col. 1317D] et vos eligendae successionis vobis arbitrium ascribatis. Quod quidem nec in omni Veteris Testamenti canone, aut apostolica Ecclesia, ipsi bene scitis nulli donatum fuisse. Verum et si aliquem ex sanctis per spiritum de successore praenuntiasse audivimus, non nostrum est in exemplum trahere, quia, ut ait beatus Gregorius (Moral. lib. VI): »Miracula Dei non sunt in exemplum trahenda, sed [Col. 1318A] admiranda.« Precamur igitur charitatem vestram, ne tanto dispendium honoris, mutando propositum aestimetis, quanto divinae ordinationi contraire formidetis; neve Scripturam vobis, sed vos Scripturae submittatis: ne, nimis amando sententiam vestram, posteris relinquatis occasionem usurpandi sacerdotii, cui revera succedet materia seditionis. Nihil enim defuturum arbitramus, si hujusmodi usus increverit, ut sedes Ecclesiae venales existant, et summa sacerdotii mercaturae compendiis venundetur, sicque pecuniosus quisque ad culmen pastoralis regiminis aspiret. Quod autem charitatis fraternae affectu vobis dicimus, precamur ne indignari debeatis [(10) 1Kb] .



EPISTOLA III. AD EBALUM REMENSEM ARCHIEPISCOPUM. (Anno 1031.) De eadem re.
[Col. 1318B]

EBALO archiepiscopo GERARDUS, nullius meriti coepiscopus.

Quoniam quamdam exsecrandae usurpationis novitatem infra dioecesim vestram coalescere audivimus, videlicet ut una Ecclesia duos habeat episcopos, et alter alterum ad instituendum sibi successorem liberum habeat arbitrium, quod sane nullius auctoritatis constat pondus habuisse, videmur jam intueri quoddam quasi barathrum patens, de quo fumus temerariae usurpationis erumpens portendit quoddam schismatis incendium futurum, per quod, subeuntibus dissidiis, Ecclesia a suae pacis unitate solvatur. Nos vero quoniam nullum vos huic sententiae [Col. 1318C] praebuisse assensum audivimus, gratias agimus Deo, de cujus hoc vobis munere venit ne vos in hoc haeresis praecipitium pertrahere quis potuerit. Quare paternitatem vestram praemonemus, obtestantes per eum qui nos pastores in Ecclesia sua, licet indignos, esse voluit, ne unquam vos huic adinventioni, quae quidem contra Spiritus sancti ordinationem et totius est Ecclesiae catholicae institutionem, consensum praebeatis. Quod autem nuper nos convenire velle vos ad colloquendum mandastis, illud vestrae voluntati reservavimus, et maturius agendum censemus, quia inde tanta sanctae Dei Ecclesiae discrimina oriuntur, unde negligentius ejus commodis in commune consulimus [(10*) 1Kb] .



EPISTOLA IV. AD BEROLDUM SUESSIONENSEM EPISCOPUM. (Anno 1031.) De eadem re.
[Col. 1318D]

BEROLDO, nomine et merito episcopo, GERARDUS, nullius meriti coepiscopus, quidquid ad beate vivendum praestantius

Quoniam quamdam exsecrandae consuetudinis novitatem infra sanctam Ecclesiam coalescere audivimus, [Col. 1319A] videlicet ut una Ecclesia duos habeat episcopos, et unus alterum ad instituendum sibi successorem liberum habeat arbitrium, quod sane nullius auctoritatis constat pondus habuisse, videmur jam intueri quoddam barathrum patens, de quo fumus temerariae usurpationis erumpens portendit quoddam schismatis incendium futurum, per quod, subeuntibus dissidiis, Ecclesia a suae pacis unitate solvatur. Verum, quoniam, si in hanc rem assensum adhuc praebuistis, nondum auditur a nobis, fraternitatem vestram praemonemus, obtestantes per eum qui nos Ecclesiae suae ministros et pastores esse voluit, ut, si hoc vestro constat esse consilio, divinae ordinationi cedendum potius aestimetis, quam proprio arbitrio impendatis; ne tam vos carnalis amor in sinistrum [Col. 1319B] rapiat, quam spiritualis fervor in zelum rectitudinis accendat. Sin autem, nunquam vos in hoc haeresis praecipitium quis pertrahat, ut huic adinventioni, quae quidem contra Spiritus sancti ordinationem et totius est Ecclesiae catholicae institutionem, consensum praestetis [(11) 1Kb] .



EPISTOLA V. AD LEDUINUM ABBATEM SANCTI VEDASTI. (Anno 1031.) De incendio ecclesiae cathedralis Atrebatensis.

GERARDUS, nomine non merito episcopus, LEDUINO abbati et omni congregationi sancti Patris nostri Vedasti, sub eo degenti, et omnibus hanc paginam devote legentibus, et vita et pax a Deo multiplicetur, qui est vita et gloria cunctis in se credentibus.

[Col. 1319C] Quoniam sanctae matris Ecclesiae cognovimus vos esse filium, imitando patrem vestrum, misericordem Deum, qui ad suae bonitatis similitudinem vos sibi in adoptionem procreavit filium, Deo et charitati vestrae gratulamur multum. Prae caeteris enim filiis eidem Ecclesiae matri ad praesens, Dei judicio, afflictae, per compassionem animi honorem exhibuistis debitum. Legimus enim, in libris Regum, David regem et prophetam benedixisse viros Jabes Galaad, qui Saul regem sepelierunt, quamvis dejectum et a Deo reprobatum, dicentem: »Benedicti vos a Domino, quia fecistis misericordiam cum domino vestro Saul et sepelistis eum (II Reg. II).« Si enim illi benedictionem a rege et propheta David promeruerunt, qui quamvis dejecto et a Deo reprobato [Col. 1319D] Sauli misericordiam fecerunt, multo magis vos qui fecistis misericordiam cum domina vestra omnium matre, sancta videlicet Ecclesia. Si enim Dei Patris charitas ostenditur in Filio, qui per mortem carnis animam suam posuit pro genere humano, ejusdem Filii imago monstratur et in illo qui necessitatem patienti suo miseretur proximo. Si vero hoc charitatis commercium ei conceditur qui consolatur proximum, quanto magis illi qui honoravit misericorditer Ecclesiam, generalem matrem fidelium, et insuper Mariam genitricem Dei Redemptoris omnium? Sed, ne diu meae mentis vobis celetur affectus, non longis vobis patefaciam sermonibus. Subrepit namque [Col. 1320A] mihi plus solito timor et dolor, qui, licet sit mihi per usum vetus, fit tamen semper per augmentum novus. Nam si aliquando meipsum secundum qualitatem vitae aspicio, in amaritudine versor, quia in bonis deficio, in malis perduro. Si quando vero ad ea quae in mundo sunt perspicienda mentis oculum attollo, cuncta quia in maligno sunt posita video. Quanto mundus feriatur gladio, quibus populus intereat percussionibus manifeste considero, ac per hoc adhuc majora venire timeo, quia nostro sacerdotali peccato fieri confiteor, sicut scriptum est, testante beato Petro apostolo: »Quoniam tempus est ut incipiat judicium de domo Dei (I Petr. IV).« Et in Ezechiele: »A sanctuario meo incipite (Ezech. IX).« Verbi gratia, veluti in praesenti Sanctae [Col. 1320B] Mariae Atrebatensium manifestum est ecclesia, quam, III Kal. Augusti, ignis adveniens de coelo totam combussit, videntibus cunctis. Unde timeo nimium divinae animadversionis hoc fuisse judicium venientis super filios hominum, ut, sicut olim ante adventum Domini, ob signum misericordiae, eo in loco alba vellera duo leguntur cecidisse: ita, ob significationem ultionis divinae, quae ventura est super diffidentiae filios, ignis veniret cum sulphure; qui terrendo moneret electos, ut possent a facie arcus fugere, et exureret impios et peccatores, qui Christo semper detrahunt filiis Ecclesiae. Solent enim de nobis dicere, ministris Ecclesiae: Hi sunt pastores populi, qui non vere pastores sunt, sed lupi, comedunt enim peccata populi, quia fructus ecclesiae in [Col. 1320C] stipendio quotidiano percipiunt; sed nec orationis studio, nec praedicationis verbo, nihil penitus insudant, ac per hoc, quidquid adversitatis sit in saeculo, videlicet mortalitatis, pestilentiae, famis, dicunt promereri, et incipere a sanctuario. Et vere a sanctuario, quia, secundum illud vaticinium Jeremiae: »Dispersi sunt lapides sanctuarii in capite omnium platearum (I Thren. IV).« Sed sive sit haereticus sive falsus Christianus qui haec opponit fidelibus, ei respondeatur quod ait in Epistola sua beatus Petrus: »Si haec primum a nobis, quis eorum finis qui non credunt Evangelio Dei? Et si justus vix salvabitur, impius et peccator ubi parebunt? (I Petr. IV).« Et iterum, quod ait Dominus Galilaeis in Evangelio, qui ei nuntiaverant quia [Col. 1320D] sanguinem suorum miscuerat Pilatus cum sacrificiis idolorum. Quibus respondens dixit: »Putatis quod hi Galilaei prae omnibus Galilaeis peccatores fuerunt, qui talia passi sunt? Non, dico vobis; sed, nisi poenitentiam habueritis, omnes similiter peribitis.« Et iterum, quod ait de decem et octo supra quos turris in Siloa cecidit, et eos occidit: »Putatis quod ipsi debitores fuerunt praeter omnes habitantes in Hierusalem? Non dico vobis; sed, si poenitentiam non egeritis, omnes similiter peribitis (Luc. XIII).« Quid plura? Haec namque, fratres charissimi, secundum Evangelium Dei, et apostolum Petrum eorum respondenda sunt stultitiae, propter fidelitatem [Col. 1321A] et honorem Ecclesiae, et tamen non possumus negare quia vera sunt multa quae de nobis quotidie insultando student diffamare. Sicut enim ait beatus Gregorius (Homil. 17 in Evang.): »Mundus est plenus sacerdotibus, sed tamen in messe Dei rarus invenitur.« Et iterum: »Qualis populus, talis sacerdos.« Unde necessarium duximus ut, quia per vitae nostrae exemplum grex Christi proruit ad interitum, per vitae nostrae meritum revocetur ad Christum, praedicando illud evangelicum, ut faciant omnes poenitentiam qui ceciderunt per culpam. Vos ergo, fratres charissimi, qui jam saeculo renuntiastis, stantes in portu Domini, subvenite nobis laborantibus in mari, orantes Deum orationibus et jejuniis ne veniat super nos judicium irae Dei [(12) 1Kb] .



EPISTOLA VI. AD FULCONEM AMBIANENSEM EPISCOPUM. (Anno 1031.) De episcopo Tarvanensi inique expulso.
[Col. 1321B]

Domino Ambianensium episcopo FULCONI, GERARDUS, gratia Dei Cameracensium episcopus, et hujus vitae innocentiam et coelestis cum angelis gloriam.

[Col. 1322A] Quod confrater noster Tarvanensium episcopus Drogo a comite Balduino tantis injuriis impulsatur, plorandum est non solum nobis confratribus suis, verum etiam cunctis fidelibus Christianis. Quod certe, ut audivimus, non aliter quam ille qui patitur, fraternae intuitu charitatis aegre portamus. Quis enim tam saevus aut duricors, qui sedem ecclesiasticam vivo pastore non defleat viduatam? Ergo monemus vos, in Dei nomine, atque precamur, ut fratri dejecto, quocunque modo potestis, succurrere satagatis. Nullus enim, Deo gratias, melius potest, et certe debetis, quia olim vester fuit clericus, ac vestro suffragio ad tantae dignitatis gratiam sublimatus; decet enim vos meminisse, quam obnoxius sit et canonicis et apostolicis sanctionibus quicunque [Col. 1322B] episcopum quemlibet naufragantem distulerit adjuvare, si possit. Vestram itaque charitatem humiliter imploramus ut, domno archiepiscopo, una cum fratribus caeteris coepiscopis convocatis, ad suffragium fratris regem fortiter excitetis; quippe hoc ei intimantes quia, si sanctam Ecclesiam mutilari permittet, coelestis ira regnum suum discindet [(13) 1Kb] .




ANNO DOMINI MLI.
HUGO LINGONENSIS ECCLESIAE EPISCOPUS.




[Col. 1321]
NOTITIA HISTORICA.
(Ex Gallia Christiana tom. IV, 554.)

[Col. 1321C] Hugo de Breteuil, Gilduini Britoglii, seu Britolii in finibus Bellovacorum comitis filius, frater Valeriani, qui in praelio apud Barrum commisso vulneratus in geniculo postea monasticam vitam professus est in coenobio S. Vitoni, et ibidem post Richardum constitutus abbas, ut refert Hugo Flaviniacensis in Chronico Virdunensi, fuit canonicus Carnotensis, deinde Lingonensis antistes. Ejus ad hoc munus evectionem sic refert Chronicon S. Benigni: »Morte Richardi rex, consiliis reginae ad iram animatus, iterum dedit episcopatum cuidam clerico Carnotensis Ecclesiae. Hugo hic erat dictus, fuissetque utile vas in domo Domini, si juvenilia desideria evitare et superbiam calcare curasset. Sed is, adjecta crudelitate, eundo per fas et nefas ad ultimum, postquam [Col. 1321D] octodecim per annos Lingonicum tribulavit clerum et populum, pulsus fuit a sede.« Consonat Besuensis chronographus: »Cum cepisset episcopatum, non [Col. 1322C] fuit ut decuisset, circa Dei ecclesias sollicitus augmentator, sed e contrario negligens et distractor.« Et suum coenobium speciatim queritur multis vexationibus attritum fuisse, repugnantem Ulgerium abbatem, male habitum, depositum, et cum pluribus e suis monachis captivum ductum Divionem, apud Sanctum Benignum. Ei, sedem Lingonensem petenti, ne qua vis, ut decessori, inferretur, Henrico principi coaetaneo placuit adesse praesentia, et Richardi sortem reformidantem in cathedra collocare, inquit Lingonense Chronicon post Besuense. Interim efflavit animam Robertus rex, unde praecipiti cursu rediit Henricus; nihil tamen huic Hugoni derogatum, qui, et defuncti et novi regis patrocinio fultus, pacifice rexit.

[Col. 1322D] De illo quid sentiendum sit difficile est definire. Non ita malum initium fuisse, vel ipsi chronographi, jam relati, innuunt. Multa multis religiosis beneficia [Col. 1323A] contulit, Divionensibus potissimum, et Sanctorum Geminorum canonicis, Polongiacensibus sanctimonialibus, ac etiam Besuensibus monachis, quibus attribuit Lingonensem Sancti Genulfi capellam in prioratum. Effecit ut B. Marcello Cabilonensi, in coetu publico procerum Burgundiae apud Paluellum, bona in pago Floriaci ad Oscaram fluvium sita restituerentur. Dedit et eidem ecclesiam Sancti Georgii ejusdem Floriaci, Alvisio priore. Nescio cur Besuense coenobium ejusque abbatem Ulgerium male habuerit; verum scio socium et cooperatorem habuisse Halinardum tunc Sancti Benigni moderatorem, postea Lugdunensem archiepiscopum, virum ubique spectatum ut sanctissimum. Ad tribulationem cleri et populi Lingonensis quod spectat, dici posset id [Col. 1323B] meritos fuisse, idque illi a regibus jussum, ut infaustam et non meritam Richardi sortem et necem ulciscerentur. Addi etiam posset in ejus apologiam eum, a quibus tantopere vituperatus est, impense nonnunquam laudatum: sic enim de eo loquitur Besuensis chronographus: »Hugone, pontificali in cathedra feliciter praesidente Ecclesiamque Lingonicae sedis pie regente, verum calamum cohibet ejus depositio, et horrendorum criminum accusatio.«

Sub ejus episcopatus initio, cum Robertus Burgundiae dux, sibi fundum, nomine Vivarium, super Oscaram fluvium vindicasset, ac Benignioni monachi illud repeterent, ut sibi a Willermo comite pro Henrici ducis animae salute collatum, eis restituit, et restitutionis chartam edidit ab Hugone nostro [Col. 1323C] subscriptam, in qua sic loquitur: »Ego Hugo subjectam subtexui per quam . . . . excommunicans anathematizo, anathematizansque excommunico, ut nullius . . . . . persona regis, ducis, praesulis, abbatis, comitis, etc. ulla occasione in praedicto Vivario quidquam possessionis aut consuetudinis audeat accipere. Largitione famosi Hugonis praesulis Lingonensis Ecclesiae, Besuensi attributa est Ecclesia Sancti Genulfi;« sed et »villa, quae vocatur Bannus, jure perpetuo concessa,« inquit Harduinus in charta anni 1059. Refert Perardus chartam, in qua sic loquitur Hugo: »Dum quodam tempore de stabilienda Ecclesiae (Lingon.) republica diligenter tractaremus (ut) Christi suffragio, ad sublimiora meliorando proveheremur, venit ante nostrae magnitudinis [Col. 1323D] praesentiam noster fidelis Wido, postulans ut sibi liceret per nostrae auctoritatis ministerium, in quadam Ecclesia in honore B. Stephani dedicata tales clericos mittere qui ibi communiter vivendo canonicae regulae se devote submitterent . . . . . Cujus desiderio satisfecimus (et) tradidimus suprascriptis canonicis altare ejusdem ecclesiae, cum omnibus quae nobis antea solitum erat persolvere, praeter subjectionem et trium solidorum censum, quos quibusque annis sedi nostrae reddi constituimus . . . . .

»Actum Lingonis publice, anno incarnationis Dominicae 1032, indict. XX, an. I Henrici Francorum regis, et pontificatus Hugonis.«

Anno sequenti, indict. I, quamdam ecclesiam [Col. 1324A] Sancti Florentini, quam miles, Aymo nomine, de se beneficiali jure tenebat, ipso milite postulante, dat Warnerio Sancti Stephani praeposito, cum servis, mercato, teloneo, etc., ad usum clericorum illic residentium, ea tamen conditione, ut subjectionem abbatiae Sancti Stephani praelatis exhibere non negligant; deprecante Aymone, comite fideli suo, reddit ecclesiam Sancti Petri sitam in villa Mora, monasterio, cognomento Pulchrada, vel Saxonis Fontanae, sancto Benigno ejusque abbati Halinardo.

Actum Lingonis publice, regnante Henrico rege, anno VIII.

Si initium Henrici sumamus a prima ejus coronatione, datum est hoc diploma an. 1034; si a morte patris, an. 1038. Ad annum 1042 refert Mabillon. praeceptum [Col. 1324B] quo Rotbertus Burgundiae dux onerosas consuetudines in villa Gilliaco Sancto Germano Pratensi remittit, cuique subscribit Hugo noster. Verum in temporis adnotatione non mediocris est difficultas. Sic eam refert Duchesne: Regnante Henrico Francorum rege, anno X, Hugone Lingonensi praesule episcopali cathedrae praesidente, anno quinto. Idem est initium regni et episcopatus eorum, cum patris mortem acceperit Henricus, Lingonis positus et Hugonem in sedis possessionem immittens. Atque adeo amborum decimus annus simul currat necesse est, si Henrici initium a morte patris sumatur; si vero ab anno 1027, quo in vivis agente patre coronatus est, ut probat Mabillon., ejus decimus annus non erit 1042, sed 1036, qui fuit etiam quintus pontificatus [Col. 1324C] Hugonis. Scio hic nos supponere Robertum regem e vivis ereptum fuisse anno 1032, quod quidem asserit Holgandus, sed negant viri doctissimi, ejus mortem consignantes, alii anno 1031, alii 1033; sed hic a nostratibus monumentis recedere non possumus. Obiit Guillelmus (abbas S. Benigni) anno 1031 ipso circumcisionis festo, hoc est prima die anni 1032 pro nostro anni computandi modo. Eodem porro anno 1031, mense Augusto, obierat Lambertus, cui a Roberto substitutus est Richardus, qui aliquot diebus supra quinque menses sedit. Ergo jam in choato (prout numeramus) mense Februario anni 1032, veneno sublatus est. Cum ergo nonnisi postea, ab eodem rege designatus fuerit episcopus Hugo, ex hac profecto vita nonnisi anno 1032 migravit. [Col. 1324D] Memoratur eodem anno 1036, indict. IV, in instrumento, quo Richardus miles dat »mansum unum« in loco qui vocatur Fontanellas.

Anno 1037, subscribit chartae, qua Reginaldus comes dat Flaviniacensi coenobio, apud Salinum villam, arcam unam cum caldaria. Rainaldus Castellionensis comes, monasticum habitum in coenobio Benigniano induens, ei nonnulla concedit et concessionis testis est Hugo, anno 1038, indict. VI, mense Septembri, die secunda mensis, feria VII, regnante Henrico Francorum rege fratre Rotberti ducis Burgundiae, anno XI regni ejus. Hoc ipso anno, chartam edit qua significat se, cum saepe visitaret Divionense coenobium, coetui [Col. 1325A] monachorum interesset, Deique servitium assidue ab eis fieri cerneret, pietate motum dedisse S. Benigno »ecclesiam in villa, vocabulo Itzium, constitutam,« etc. Hanc porro chartam habemus. Appositum est illius signum diplomati, quo Robertus Burgundiae dux salvamenta trium villarum Sancto Benigno remittit anno ab incarnatione 1043, indict. XI, secunda hebdomada Quadragesimae, feria tertia, prima die mensis Martii, regnante Henrico Francorum rege, anno XIII ipsius monarchiae. Charta, qua Gibuinus clericus dat Sancto Petro Besuensi haereditatem suam in villa, Blaniaco nuncupata, sic explicit: Actum anno ab incarnat. Dom. 1044, indict. XII, III Idus Junii, die festivitatis sancti Barnabae apostoli, Henrico regnum Franciae tenente; et Hugone, [Col. 1325B] qui postea repulsam meruit in praesulatu sanctae Lingonensis Ecclesiae, nunc vero pastoris nomine praesidente. Quo eodem anno subscripsit diplomati institutionis canonicae Sancti Pauli, quod ejus testamentum vocat Chiffletius. Scripsit »Tractatum de corpore et sanguine Christi contra Berengarium,« quem ex duplici ms. Bibl. Regiae et Corbeiensi edidit noster D. Lucas d'Acherius ad calcem operum Lanfranci, qui sic incipit: HUGO Lingonensis, episcoporum minimus, BERENGARIO, in quibusdam reverentissimo sacerdoti Deum sapere. Unde discimus sacerdotem fuisse Berengarium. Acta quoque sancti Victoris stricta oratione descripsit.

Demum, anno 1049, Remis celebratum est a Leone IX papa concilium 20 antistitum cum 50 fere [Col. 1325C] abbatibus, et aliis ecclesiastici ordinis quamplurimis. Adfuit Hugo noster, qui in prima sessione plurium criminum accusavit Pultariensem abbatem, de quibus, cum se purgare non potuisset, depositus est. In secunda sessione ex accusatore reus proclamatus est, a Petro Romanae Ecclesiae diacono accusatus de episcopatu Simoniace comparato, de Simoniaca sacrorum ordinum collatione, de telorum gestatione, de homicidiis, adulteriis, de tyrannide in clericos, de populi oppressione, aliisque criminibus; quibus verbis, inquit Historia concilii, fidem praebebant plurimi delatores qui aderant. Plurimum commotus episcopus postulat ut aliquot adhibere liceat in consilium, et Lugdunensem ac Vesontiensem archiepiscopos elegit; rogatque secundum ut [Col. 1326A] pro se causam dicere velit. Quod ille aggressus sese statim divina virtute elinguem expertus est, unde coactus est Lugdunensis antistes; Hugonem a se venditos ordines, extortam a presbytero pecuniam confessum, caetera crimina penitus denegare asserit. Judicio in crastinum dilato, ipsa nocte se subducit episcopus, unde ab universo coetu excommunicatus et sacerdotio depositus est. Verum postea poenitens rediit ad Leonem, et cum ingentibus lacrymis publice crimina confessus spontaneam suscepit poenitentiam. Deinde pontificem Romam reversus secutus est nudis pedibus iter faciens, synodum, quae tum habebatur nudus et excalceatus ingressus est, lacrymis ora perfusus, manu deferens virgas, quibus caederetur, veniam et misericordiam lamentabili [Col. 1326B] voce implorans. Ad tale spectaculum flere omnes, suspiria emittere et veniam precari; commotus pontifex indulgentiam supplici concedit, atque pius pater poenitenti filio stolam primam et annulum amissi episcopatus cum sandaliis restituit, atque adeo et ipsum pontificatum, dummodo Lingonensis Ecclesia, vel quaelibet alia eum in episcopum vellet accipere. In patriam rediens in morbum incidit, et habitum monachi, sub nomine coenobii Sancti Vitoni, cui Valerannus ipsius frater praeerat, a quibusdam Cluniacensibus monachis viae comitibus petiit et accepit pieque decessit apud Biternam, inquit auctor Vitae Garnerii Sancti Stephani Divionensis praepositi, ac catalogo fratrum Sancti Vitoni ascriptus est, ut testatur Laurentius, de Leodio [Col. 1326C] illius loci alumnus. Videtur ergo obiisse non Virduni, ut plerisque placet; non Biterris, ut domno Fiot visum fuisse ex ejus verbis in notis ad Vitam Garnerii inferri potest; non hic quidem, quia ex hac vita decessit redeundo in patriam, ad quam sane per urbem Biterras non erat Roma redeunti; non Virduni, nec enim ibi vestem monachicam a Cluniacensibus, sed ab abbate Sancti Vitoni aut a monachis ejusdem coenobii accepisset. Obiit ergo in itinere in quadam villa, Biterna nomine, Narrat Wibertus, in Vita Leonis, eum in redeundo, nimis attritum jejuniis aliisque poenitentiae operibus exhaustum in bona perseverantia vitam reliquisse praesentem. Ejus anniversarium celebratur VII Idus Februar.




[Col. 1325]
HUGONIS TRACTATUS DE CORPORE ET SANGUINE CHRISTI CONTRA BERENGARIUM.
(Opp. B. Lanfranci, edit. domni Lucae d'Archery, Append. pag. 68, ex Corbeiensi duplici ms.)

[Col. 1325D] Hugo, Lingonensis episcoporum minimus, BERENGARIO, in quibusdam reverentissimo sacerdoti, Deum sapere.

[Col. 1326D] Rerum existentium, virorum acutissime, naturam, si bene perspiceres, si Patrum sententias, non tam exili quam pravo studio, scrutareris, sacramentum [Col. 1327A] corporis et sanguinis Domini nostri Jesu Christi non ita crederes celebratum ut corpus esse diceres, et incorporeum praedicares. Perinde, si perpenderes quod amplitudo divinae potentiae sensuum excedat circos, nec possit sensualiter ambiri quod in vos informet sensus, os nimis extensum contraheres, contractum corrigeres, correctum denique contineres. Dicis enim, nimis extense loquens, in hujusmodi sacramento, corpus Christi sic esse ut panis et vini natura et essentia non mutetur; corpusque, quod dixeras crucifixum, intellectuale constituis. In quo evidentissime patet quod incorporeum confiteris. Qua in re, universalem Ecclesiam scandalizas, ipsumque tuum offendis auctorem, qui palpabile obtulit quod incorporeum affirmas. Namque si panis [Col. 1327B] et vini natura et essentia reali principalitate, post consecrationem, persistunt, translatum nihil potest intelligi, et si quod adjunctum est sola fit intellectus potentia, revera non capitur quomodo, vel unde, vel idem sit quod adhuc non subsistit. Est enim intellectus essentiarum discussor, non opifex; judex, non institutor. Et quamvis rerum vel monstret vel figuret imagines, nullum corpus materiali producit exordio. At si panis et vini sacramentum, ob solam salutis potentiam, cum nato et passo unum atque idem est; similiter auctori nihil refert hoc sacramentum eodem judicio, eadem intelligentia baptismum vel esse, vel dicere, vel quidquid in sacramentis salubriter celebratur, sicut patet in plurimis; velut, si procul justitiae aliquem dixeris eumdem [Col. 1327C] cum regibus, hoc ipsum ad patricium referas, hoc ad Caesarem, si velis. Quod si hoc modo Christi corpus applicas ad sacramentum, inde quod haec communis virtus, haec publica fortitudo, commune et publicum malum sit. Porro autem, si ex sua essentia vel natura non habent salutis potentiam, habent ejus contrarium, sicque, dum in sua natura permanserit, erit impotens sacramentum. Per quod evidenter consequitur corpus Christi sic esse imbecille, si panem, qui in sua natura permanserit, dixerit corpus esse. Quapropter necesse est ut aut panem omnino a sua natura dejicias, aut ipsum Christi corpus dicere non praesumas. Quod si forte dixeris et suam naturam retinere, et tamen non esse impotens sacramentum, contra rationem loqueris; [Col. 1327D] si cui naturam conferes, inhaerentiam [al., inhaerentia] tollis. Omnes enim res, dum in sua natura consistunt, ab inhaerentibus naturae non recedunt. Quid ergo de aqua in vinum conversa dicis? Dices in sua natura mansisse, et tamen vinum esse, aut dices non esse vinum; sicut nec panis [al., panem] corpus nisi saporis potentiam. Quodcunque horum dicas mirabiliter furis, profundissime fundis, solitarius hauris. Attritum dicit quod incorruptibilis al., incorruptibile] est, facisque consequentiam, quam quaedam destruunt elementa. Putas enim, non bene intelligens, attrita quaeque consequenter corrumpi. Sed vide quia ignis plagatus non corrumpitur, et aer non doluit a sagitta. Quod si ipsum dixeris [Col. 1328A] augmentari eo quod in dies immolatur, lechythum non dices non minui, cum ex eo quotidie caperetur. Si vero non imminutum protuleris, et sumptum et integrum confiteris. Ergo si hoc potuit Elias, quare hoc non potuit et Deus? Frumentum mulieris Sarephtenae hujusmodi azymis praesignavit; hoc ipsi praesignaverunt panes, millibus satiatis, totitas [al., deitas] non solum servata est. Verum etiam bissenos redundavit in cophinos. Quos qualiter gratuitos [al., gustatos], vel unde augmentatos, si dixeris, per eamdem hoc esse potentiam respondemus; tuaque de ipsis confessio fides est sacramenti certissima. Natura etenim stabilis, per longaevos obtentus, libertatem constantiae pactumque virtutis, quo dominatur, in rebus plerumque per [Col. 1328B] quem obtinet, solvit [al., perobtinet solum]. Alioquin, nisi ita concederes, videatur [al., videretur] invicto obstare Deo. Quod sibi auferre non potest qui ibi [al., tibi] concesserit quae de Christi corporis sacramento praesumptuose suades. Qua in re alios quidem vincis, sed ipsorum furorem armas, qui divinae potentiae detrahentes naturam rerum factione [al., factricem] dicunt. Proinde, o in cunctis aliis reverentissime vir, assume tibi fidem, quia justus ex fide vivit (Rom. I, 17), et fide mundantur corda, sicut scriptum est: Mundans fide corda eorum. Et quae in mysteriis ideo tenenda maxime est, quia, sicut alibi scribitur, ipsa mentis dubietas licet bonae vitae sit, qui accipit, excludit, ne ad ejus sacramenti intelligentiam pertingat. Quod tecum [Col. 1328C] saepius revolvendo, ne ultra, quaeso, argumenteris de omnipotentia divina. Sicut enim non capis quomodo Verbum caro factum sit, sic non potes capere quomodo panis iste mutetur in carnem, et vinum in sanguinem transformetur, nise te docuerit omnipotentiae fides. Alioquin luctaris cum Deo; sed non in brachiis patriarchae; sed neque cum aurora imo etiam tota tua haec luctatio nocturna est, magis quam videtur esse insidiose luctantis quam amicabiliter amplexantis. Quae nimirum luctatio non solum non meretur, sed perdit; et non a merito erroris immunis est, quasi durare nolueris [al., volueris] currendo incurret mortem. Propter quod philosophiae tuae suadeo tenere quod scriptum est. Tolle, inquit, luctatori coronam, lentus jacebit in [Col. 1328D] stadio. Desiste ergo fore erroris miles, desiste impugnare coeleste mysterium, perpende quod Dei voluntas, et verbum omni naturae supereminet, et, qui in facturis potens est, potentem transformare credas, sicut scriptum est: Mutabis ea, et mutabuntur (Psal. CI). Dei enim velle pro facto est. Exue igitur erroris involucrum, et casto fidei velamine in mentem para. Memorare quod in Ambrosio legitur de sacramentis (lib. De initiandis, cap. 9), quia corpus quod conficimus ex Virgine est; cum dicit quia ex virgine est, partum dicit, et non alicui simile, sicut tu per potentiam judicas. Hoc certe intellexi, cum ad te de mysteriis sermonem adorsus, fidem tuam curiosus [al., curiosius] investigarem, quam [Col. 1329A] longe sis a testibus tuis Ambrosio scilicet et Augustino, a te quidem appellatis, sed ipsis non ita testantibus, probare paratus sum, cum eos per eosdem tuis assertionibus videam refragari, eisque maxime quibus te per eos auctorizas. Ipsi enim vere liberi, ab errore non quasi velamen habentes malitiae in suis significantibus sonis, hoc coeleste convivium nulli comparant, nulli simile dicunt; sed sicut alter eorum dicit Deum suis vocibus, et non alienis assertionibus aestimandum, per cujus distribuendum verbum, ex edibili sacramento carnis et sanguinis efficientiam de spirituali secreto procedere, nec ipsam carnem aliam, nec ipsum alium sanguinem, quam unde incarnatus apparuit plane, et simpliciter crediderim, [Col. 1329B] sicut semel accipiens formam servi, sicut pro nobis quotidie hanc in se suscipiens creaturam, faciens suum corpus occulta quadam recreando potentia; sicut dicit beatus Augustinus in libro quarto [al., tertio] de Trinitate (lib. III de Trinit., c. 4, t. III); ubi Paulum apostolum Christum significando praedicasse commemorat. »Corpus, inquit, Christi et sanguinem dicimus, sed illud tantum quod fructibus terrae acceptum et prece mystica consecratum, rite sumimus ad salutem spiritualem, in memoriam pro nobis Dominicae passionis, operante invisibiliter Spiritu Dei;« sicut scriptum est in libro Sapientiae. Creatura, inquit, Factori deserviens extenditur in tormentum adversus injustos, et lenior fit ad benefaciendum his qui in te confidant. Propter quod et tunc [Col. 1329C] in omnia se transfigurans omnium nutrici gratiae tuae deserviebat ad voluntatem horum qui te desiderabant (Sap. XVI). Quod exemplum, licet ab alienis assumptionibus vel conversionibus, aptum sit, sicut cum formae visibiles ab incorporeis assumuntur, vel cum rerum conversiones fiunt, sicut aquae verae in vinum verum. Huic maxime [al., tamen maxime] convenit sacramento, in quo panis et vini creatura Deo sic deservire probatur ut perseverantiam quam exhibuerat naturae, invisibili celeritate permutet, et se in omnia transfigurans, hoc est in eum, in quo omnia sunt, aut qui omnium est homo Christus. Corpus ejus ipso Recreatore [al., Creatore] fiat, quod extendatur in tormentum judicii adversus injustos, hoc est in eos qui indigne suscipiunt, et lene ad ipsos [Col. 1329D] sit, qui in virtute et veritate mysterii sibi vitam invenire confidunt.

Per hoc autem quod dicit ad voluntatem horum qui te desiderabant, doceri oportet eos qui vitae sacramenta desidiose et ignoranter accipiunt. Ac per hoc non ei corporantur, in quem ipsa transeunt sacramenta. Sedens quidem, sicut in Salomone legimus ad mensam potentis, scito quoniam talia oportet te praeparare. Quod exponens sanctus Augustinus dicit (tract. 84 in Evang. Joan.): »Quae est mensa magna, nisi unde accipimus corpus Christi et sanguinem? Quid est scito quoniam talia te oportet praeparare, nisi quod beatus Joannes exponit?« Sicut Christus pro nobis animam posuit, sic et nos debemus [Col. 1330A] pro fratribus animas ponere (I Joan. III). Ad hoc salutare convivium cum desiderio currendum est, quia Christus hoc ipsum cum desiderio celebravit, sicut ipse in Evangelio ad discipulos suos dixit: Desiderio desideravi hoc Pascha manducare vobiscum antequam patiar (Luc. XXII). Ad hanc mensam Judaeos Augustinus invitans in libro contra genera hostium (lib. contra quinque genera hostium seu de quinque haeresibus, c. 7), sic dicit: »Saevistis, o Judaei, occidistis, sanguinem Christi fudistis. Quid facere nunc habetis, nisi ut credentes baptizemini; et bibatis habetis, nisi ut credentes baptizemini; et bibatis sanguinem quem effudistis? Non est quod horreatis, fusus est sanguis medici, et factum est medicamentum phrenetici.« Sicut Augustinus de Paulo phreneticum patienter toleravit, sustinuit [Col. 1330B] me ferientem se, donavit mihi feriri per se. Quid tibi, quaeso, vile est in ipsa quae in Christi corpus transit creatura? Nam et corpus quod Christus sumpsit ex virgine per naturam quidem corruptibili, et si non corrupta per coitum, ex eodem exstitit elemento, ex quo fructus sacramentorum processit. Licet enim Virgo peperisset, non sicut genuit nata est, nec a virginibus descendit parentibus, sed ea conditione nascendi quae cunctis mortalibus perseverat. Aliter paritura defluxit, et Verbum incarnatum non ex alia quam ex terrena substantia generavit, sicut Augustinus dicit in libro De verbis Domini: »Adveniens, inquit, divinitas in uterum virginis Mariae auctoritate illa qua Adam in paradiso de limo terrae formavit, carnem sibi ex substantia [Col. 1330C] ipsius Mariae fabricavit.« Ex hac ipsa materia ipsos quoque sacramentorum fructus novimus procreari, quos catholice oblatos, secreta deitatis potentia, per sanctum et invisibilem Spiritum carnem Christi, et sanguinem fieri confitemur. Unde iterato apud Augustinum habetur: »Quis, inquit, ea facit, nisi qui dixit ut haec terra produceret, et in eodem verbo suo, quae creavit, et regit, atque agit.« Dei namque incommutabile Verbum, humiliter concarnatum, mortalibus, sicut nos inhabiles, et minus idoneos per sacramentorum fidem in novam transtulit creaturam, quod nemo videre potest, nisi [al., qui non nisi] qui non distinctiones membrorum in nobis considerat; sic ipsam mysteriorum materiam summa sibi corporavit [al., concorporavit] virtute; quod [Col. 1330D] ideo invisibiliter est credendum quia invisibiliter est factum. Sicut enim Verbum Dei in carne invisibile fuit, quod tamen factum erat, sic ista ipsa caro quia jam in verbo consistit, quodammodo invisibilis facta, quodam iterum necessario pioque consilio ad gustus suffragium panis et vini quibusdam qualitatibus, occultatur. Sed spiritualibus oculis ipsa carnis veritas non negatur. Alioquin fides tanti mysterii deperisset, si cruor in calice fieret manifestus, et si in macello Christo [al., Christi] ruberet sua caro, rarus in terris ille qui hoc non abhorreret. Sed cum vita aeterna non nisi edenti promittatur, perpetuarent morti, qui Christum non coenassent. Sicut enim medicus fastidienti aegro austeram potionem per alienas [Col. 1331A] dulcedines temperando saporat, tantoque intentius, quanto eam amplius novit profuturam; sic noster Procurator, et providus conviva prandium suae carnis coaptavit horrentibus, ut, prioris creaturae vultibus reservatis, ex formae visione animosius caperetur. Similiter cum tantum Deus esset in sua immortali essentia providens humanum genus non posse reparari, si non moreretur per carnem, qui mori per divinitatem non poterat, occultavit se nostrae carnis amictu, et per assumpta membra passus est sine visione sermonis; quem, nemo licet viderit, ut reor, non dicet defuisse.

Qua in re sicut haberet immortalem et invisibilem per corpus disposuisse mori, sic ipsum ejus corpus ingustabile per naturam, per formam, per [Col. 1331B] speciem manducabile contulit, ne abhorrendo cruentum ipsa jejunitas condemnaret, quos liberatos morte refectio sacrosancta satiaret. Quid enim tam optabile devenit in habitum quam ipso pasci, ipso refici pane, qui tanta virtute nos saginat, ut Christo corporati [al., concorporati] medullitus adipemur, et homo interior spiritualiter pinguescat? Ad istum capiendum, comedendum, nutrimur. Per istum lactamur fide, pascimur specie [forte spe]. Per ipsum jam filii Dei sumus, sicut scriptum est: Filii Dei sumus per gratiam, per fidem, per sacramentum, per sanguinem Christi, per redemptionem Salvatoris. Cibus immortalis, et sanctus, per quem nos vegetemur [al., vegetamur] et ille non minuitur. Panis iste, sicut lux plurium oculos pascens, [Col. 1331C] et tamen tanta est quanta erat. Sacramentum fidelium, quod soli agnoscunt fideles, tunc unicuique vita est; si quod in sacramentum visibiliter sumitur in ipsa veritate spiritualiter bibatur; aliter non satiaretur mens; aliter non recrearetur anima, sicut Augustinus dicit: »Omnino non satiaret me Deus, nisi promitteret se ipsum Deum.« Ergo ubi est ista promissio, Panis, inquit, quem ego dabo caro mea est pro mundi vita? (Joan. VI, 52.) Sed dices panis hic, sed non Deus promittitur. Audi iterum: Ego sum, inquit, panis vivus, qui de coelo descendi (Ibid., 51). Vivus est, et vivos facit. Nam iterato sic habes: Si quis manducaverit ex hoc pane, vivet in aeternum (Ibid., 52). Audisti quia vita est. Sed quae vita? vita distinguibilis, discretibilis, distans. [Col. 1331D] Quare? quia perpes, quia aeterna, quia salubris, quia corruptionis nescia, quia felicitatis plena. Per quod aeterne, per quod salubriter, per quod sine corruptione, per quod feliciter vivitur. Nonne hoc optabiliter amandum, amando, colendo credendum est? In his etiam a nostra differt. Activa enim nec perpes, nec colenda; exterminabilis est enim, sicut Augustinus dicit: Vita, inquit, ista vapor est ad modicum apparens, deinceps exterminabitur; et alibi: Vita hominis, et si longa, quasi gutta una ad universum mare. Item ipse, ipsi dies non stant, tu quare cum illis vis stare? quid tibi ulterius si contra, si aliter, si secus, si ex adverso credideris? Nunquid enim vera non sunt, quae a veritate procedunt; aut ipsa [Col. 1332A] nos fefellit? Absit! Imo tu perturbas veritatem; et quasi mentitam redarguis; nec vereris Scripturam dicentem quod ea, quae Veritas repromisit, sine aspectu credenda sint: ipsa enim dicit: hoc est corpus meum (Matth. XXVI, 26). Concedis dixisse, sed repugnare non cessas. Dicis enim corpus, et non corpus, suum, et non suum. Quomodo enim dicas, vel non dicas, superius dixisse me puto. Idcirco dictum puta (AUGUSTIN. serm. 2, de verb. Apost., c. 1, 10): »Sacramentum fidelium agnoscunt fideles, audientes autem quid aliud quam quod audiunt? Erit homini illi mores, non vita, qui mendaces putaverit vitam?« verba namque vitae sunt; quia Vita haec dixit: et vita ipsa sunt, et Veritas haec dixit: et vera ipsa sunt, [Col. 1332B] et quibus loquitur, quia ipse est Verbum Patris. Cur enim scandalizat te species quae remansit, ut reor, si te cruentasset occisus, scandalum majus esset, sicut dicit Joannes Chrysostomus (Homil. de proditione Judae, sub finem): »Erubesces,« inquit, »oblationis arcana, occisus propositus est Christus.« Ita quidem nunc mysterium tecum est, nunc operta mysterio. Si enim per fidem non ambulas in quo erit mysterium? Per fidem enim ambulamus, et non per speciem (II Cor. V, 7). Aliter enim non venitur ad aram, quae et sacerdos et sacrificium est. In Christo enim haec omnia. Ipse enim est sublime altare Patris (Hebr. XIII, 10), sicut scriptum est: Putasne aliud esse altare ubi Christus pontifex astitit, quam corpus suum per quod, et in quod Deo Patri vota fidelium, [Col. 1332C] et fides offeruntur? Unde et Psalmista: Introibo ad altare Dei mei (Psal. XLII, 4). Sed et de quo diceret, adjunxit: ad Deum qui laetificat juventutem meam. Hoc et apud Ambrosium (libro IV de Sacramentis, cap. 2): »forma, inquit, corporis altare est, et corpus Christi est in altari.« Ipse enim est sacerdos sicut Scriptura dicit: Terribile est, inquit, immundum accedere ad ea. Ubi sacerdos est, qui potestatem habet corpus, et animam perdere in gehennam (Matth. X, 28); et illud Psalmistae: Tu es sacerdos in aeternum (Psal. CIX, 4); et Paulus, hic autem eo quod maneat in aeternum sempiternum habet sacerdotium. Unde et idem: Talem, inquit, habemus sacerdotem, qui consedit ad dexteram magnitudinis in excelsis (Hebr. VII, 1). Ut enim ostenderet [Col. 1332D] se esse sacrificium: ideo ingrediens mundum dicit: Hostiam et oblationem noluisti, corpus autem aptasti mihi: tunc dixi: Ecce venio. In capite libri scriptum est de me ut facerem voluntatem tuam (Hebr. X, 5-7). In ipsa voluntate sicut Apostolus dicit: Sanctificati sumus per oblationem corporis Christi Jesu (Ibid., 10). Sed ut nihil deficeret omnino venienti ad Christum, ipse est tabernaculum, huic soli servatum mysterio, ut omnia essent sub gratia per plenitudinem pietatis. Necesse de caetero qui laniaret aliud pro [al., per] se quam ipsum in quo finis sacrificiorum est; per quem non solum nos reservamur ad vitam, verum etiam omnia illa quae in sacrificium dabantur. Nullis enim jam synagoga, nullis fumant idola carnibus, [Col. 1333A] plebs [al., ista] ipsarum victimarum, cum plebe salva est: In quo enim cessavit unctio, cessavit et victima. Caliga igitur, et quodammodo caecus sis, ut videas quem non videbas, et sicut per bonum pudorem visus tibi exterior premitur, ut quae videt, non videat; sic per Dei timorem acumen tuae sublimitatis occultes ab occurrente errore, ne forensis aspectus per exteriora mysterii fallat mentem, et castos intellectus pravae intentionis adulatio [al., adulterio] corrumpat: nec praesumas singulariter sentire, [Col. 1334A] quod universitas non assentit, quia, sicut in Ambrosio legimus, non solum singulorum [al., angelorum], verum et universitatis ista mysteria sunt, et ob hoc commune debent habere judicium secundum catholicos et canonicos sensus, quos extra ipse sentis ideoque forensem duxi, eo quod extra communes oculos, de hujusmodi videas, sicut mecum in tuo discubio contulisti. Expertus loquor, audisse contigit, nam non crederem. Abjecta unitate, de parte extolleris.




ANNO DOMINI MLII.
HALINARDUS LUGDUNENSIS EPISCOPUS.




[Col. 1333]
NOTITIA HISTORICA IN HALINARDUM.
(Gallia Christ., tom. IV, pag. 84.)

[Col. 1333B] Halinardus, qui et Helmardus et Almardus, nobili Burgundionum genere ortus est, patre Lingonensi, matre Aeduensi, litteris apprime eruditus fuit, curante in primis Walterio Aeduensi episcopo, cujus e sacro fonte filius erat. Factus adolescens, Brunoni Lingonensium episcopo a patre traditus, in canonicorum coetum cooptatur: ibique philosophos ac ecclesiasticos viros sacris studiis praepositos audivit, mirumque sub eorum disciplina profectum fecit. Praecipua tamen de moribus ei cura fuit, adeo ut jam tum monachi specimen exhiberet, sollicitus integrum se ac sincerum ab illis vitiis servare quibus illa aetas contaminari solet, bonorum contubernium ambire, malorum vitare. Tot ac tantis dotibus instructum Lambertus episcopus Brunonis successor, [Col. 1333C] ad ecclesiasticas dignitates voluit promovere; at longe alia mens pii adolescentis, mundum fugiens, monasticum habitum in S. Benigni Divion. coenobio induit, suaque perseverantia parentes et episcopum pio suo proposito consentire coegit. In eo instituto, sub abbate Willelmo exsultavit ut gigas ad currendam perfectionis viam, unde paulo post a piissimo patre sub se monasterii praepositus renuntiatus est; ac tandem post ipsius obitum abbas instituitur.

In ea dignitate tantum splendorem virtute ac scientia emisit, ut famam suam longe lateque proferret. Hinc Francorum regibus Roberto et Henrico acceptissimus fuit. Hinc Henrico III, cognomento Nigro, episcopatu Lugdunensi dignus visus [Col. 1333D] est jam anno 1041, quem ut in Odolrico ibi vidimus, mira humilitate effugit. Sed eo defuncto, una cleri et populi voce postulatur, mittuntur ad imperatorem oratores, qui ejus assensum flagitent; annuit Caesar, [Col. 1334B] diploma concedit, imo et praeceptum emittit, sed frustra, invicto animo tantum onus sibi imponi detrectat. Tandem ad summum pontificem perfugiunt Lugdunenses, eorum votis obsecundans Gregorius VI misit ad eum, praecipiens auctoritate pontificali ut obediret precibus cleri et populi. Ad tale mandatum tremens cessit vir piissimus, datoque consensu ad curiam Henrici profectus est, comitantibus episcoporum suffraganeorum legatis archidiaconis ac Lugdunensis ecclesiae clericis, ut ab eo regalia acciperet. Non renuit Caesar, sed jussit ut prius fidei sibi debitae sacramentum praestaret. Id se facturum negavit Halinardus dicens: »Si Regis aeterni, et regulae, quam jurejurando promisi, praecepta postposuero, quae mihi fides erit, ut imperatoris [Col. 1334C] juramentum custodire debeam? Dominus enim dicit in Evangelio non jurare omnino (Matth. III, 34); et regula Patris Benedicti praecipit monacho non jurare, et a saeculi actibus se facere alienum.« Quae res Teutonicos praesules non parum commovit quod id praestare recusaret, quod ipsi ultro praestiterant, in hoc enim, si Menestrerio fides, si se pium in aula exhibuit, certe nec doctum theologum, nec juris canonici peritum, sacramentum praestare negans quod legi Dei nihil habet adversum, utpote quod non exigitur quantum ad ecclesiastica munia, sed quoad civilia quibus cohonestabantur antistites. Rex tamen ejus constantiam et pietatem admiratus, et nonnullorum praesulum precibus commotus, dixit: »Suadete illum, si [Col. 1334D] non vult sacramentum facere, ita se agat, ut videatur fecisse, ne mos patriae nostrae annuletur.« Respondit vir sincerus: Tantumdem si simulavero, ac si fecerim; absit hoc a me. Unde rex tandem ei [Col. 1335A] juramentum remisit, verbo et promissis ejus contentus, ac in sua praesentia fecit illum ordinari, dans ei quaecunque fuerunt sacerdotali benedictioni necessaria. Ordinatus porro est ab Hugone Vesuntionensi episcopo apud Herbestein, anno ab incarnatione Domini 1046.

Factus apostolici compos et compar honoris duxit apostolicam factis et nomine vitam, inquit San-Benignianum Chronicon. Eadem virtus mansit humilitatis, opere multiplicato charitatis, omnibusque quoad vixit verbo praeluxit et exemplo quanquam Divionensis monasterii regimen, pro more illorum temporum, ad obitum usque retinuit; et in episcopatu suo vix commoratus fuerit, alio pro variis Ecclesiae negotiis vocatus. Primo suae ordinationis [Col. 1335B] anno imperatorem Romam proficiscentem, cum Hugone ordinatore suo secutus, Gregorii VI depositioni, et Clementis II promotioni interfuit. Hoc defuncto, Romani petierunt eum (Halinardum), ab imperatore in Romanum pontificem, inquit Chronic. San-Benign. »Anno 1048, inquit Alberiricus, cum de summi pontificis electione inter imperatorem et Romanos ageretur, postulatus est ab una parte in papatu Halinardus Lugdun. archiepiscop. Diligebant enim eum valde Romani propter facundiam oris sui et affabilitatem sermonis; ita enim proferebat vernaculum sonum loquelae uniuscujusque gentis, quousque Latina penetrat lingua, ac si eadem patria esset primogenitus. Sed cognita voluntate principis et populi, vi humillimus dissimulavit ire ad curiam, donec tardante eo electus est [Col. 1335C] Bruno Tullensis episcopus, Leo IX appellatus anno 1049.« Ab eo Roman evocatus Halinardus adfuit concilio contra Simoniacos. Hoc eodem anno papam Remos comitatus est, ac interfuit concilio in basilica S. Remigii habito, in quo a simonia alienus, tanti criminis reos suo suffragio damnavit. De Leonis Romam revertentis comitatu iterum fuit, ac ejus diploma in gratiam Milonis Dervensis abbatis sua subscriptione firmavit. Memoratur et in ejusdem privilegio monasterio S. Mauricii Agaunensis concesso eodem anno. Romano concilio anno 1050 interfuit, in quo S. Geraldus in sanctorum numerum cooptatus est, et Berengariana haeresis damnata. Sub autumno proficiscentem in Gallias pontificem [Col. 1335D] prosecutus est; ac Tulli Leucorum elevationi S. Geraldi adfuit; et Lingonas veniens, D. Arduinum [Col. 1336A] episcopum in praesentia papae ordinavit.

Anno 1051, egressum urbe Leonem comitatus, cum illo Beneventum, Capuam, Salernum invisit, ad hoc assumptus, ut, quia praepotens erat in verbis, et ad suadendum quodlibet lingua sufficiebat, legatus et mediator pacis inter Nortmannos illorum partibus dominos, et ipsum existeret. Anno sequenti Roma discedens Leo in Hungariam profecturus, illic Halinardum reliquit in monasterio S. Gregorii ad clivum Scauri, quod ei pontifex ad monendum assignaverat. Dum vero illic moraretur S. antistes, die quadam discumbenti, a falso amico piscis oblatus est veneno infectus, ex quo ipse et duo monachi illius loci, caeterique qui comederunt, intra octo dies interiere. Obiit S. praesul IV Kalendas Augusti anno 1052, [Col. 1336B] pontificatus anno VII, regiminis monasterii Benigniani XX. Suam in praedicto S. Gregorii monasterio sepulturam elegerat; ut nobiles Romani ejus corpus ad S. Pauli basilicam deferri curarunt, ubi ad laevam ecclesiae partem, sub arcu super ejus tumulum erecto honorifice conditum est. Sacram omnem suppellectilem, qua ad divina ministeria utebatur, cum vasis argenteis, et auri summa non modica transmisit Divionem ad suum monasterium, quod vivens multis ornamentis, libris et aedificiis decoraverat.

Habetur in chartulario Athanacensi Halinardi instrumentum, quod ejus testamentum censeri posset. Datum est dominis Lugdunensibus canonicis. In eo rogat primo ut indulgeant quidquid in ipsis negligentiae contraxit. Obtestatus est se, si Deus [Col. 1336C] vitam produxerit, omne studium ipsorum profectui daturum. 2o De substituendo sibi pastore dat consilium, atque in primis suadet, ne, sicut hactenus fecerunt, hac de causa diversa et caetera loca perlustrent, sed praemissis precibus atque jejuniis Deum obsecrent, ut ex ipsis se dignum praeficiant antistitem. Huic porro officio secundum hujus temporis qualitatem idoneum sibi videri Um. praepositum. 3o Pontium Senescallum obsecrat ut bonorum suorum partem Athanacensi monasterio tribuat. Sum enim, inquit, illis multum debitor. Locum in fastis sacris nondum invenit, sed Venerabilis titulo donatur in Menologio Benedictino die 29 Julii. Eum inter praetermissos memorant Bollandiani ad diem 26 April. In Necrologio Sancti Benigni Divion. haec habentur: [Col. 1336D] »IV. Kal. Augusti depositio. D. Altinardi archiepiscopi Lugd., et hujus loci abbatis.«




[Col. 1337]
VITA V. HALINARDI EX DIVIONENSI ABBATE ARCHIEPISCOPI LUGDUNENSIS Auctore anonymo ejus discipulo.
(Apud Mabill., Acta SS. ord. S. Bened. Saeculi VI, parte II, pag. 34.)





OBSERVATIONES PRAEVIAE.

1. Restaurata per beatum Willelmum in Divionensi Sancti Benigni monasterio regulari disciplina, isthuc ex vicinis longinquisque regionibus viri, nobilitate et doctrina illustres, convolarunt, ut sub tam sancti Patris regimine vitam monasticam amplecterentur. Ex his fuit noster Alinardus, seu Halinardus, qui, primo sub eodem beato Patre prioris officio functus, postmodum ei in abbatis dignitate successit, ac tandem archiepiscopus Lugdunensis factus, toti Ecclesiae ob vitae sanctitatem et doctrinae celebritatem praeluxit. Res ejus gestas accurate descripsit anonymus auctor Chronici Sancti Benigni Divionensis qui, cum se fateatur ab eo in monasterium susceptum fuisse, atque in regularis disciplinae exercitiis eruditum, fidem omnimodam meretur, utpote qui ea scripsit quae aut ipse viderat, aut ab iis qui rebus gestis fuerant praesentes acceperat. De hoc auctore jam egimus saeculo IV, parte II, ad annum 878, ubi de Bertilione abbate Divionensi, cujus corporis inventionem, sub nostro Halinardo factam et ibidem relatam, descripsit.

2. Aliquot item Halinardi gesta colligere licet ex variis donationibus, quas Benigniano monasterio ejus tempore factas recenset Perardus in Collectione chartarum Burgundicarum. Nonnullae ex his memorantur infra a Chronographo, num. 10 et seqq. In charta Gerardi ducis pro Wulfereicurte, anno 1030, coenobium sancti Benigni religiosae monasticae statu nostris temporibus famosissimum sub Halinardo abbate dicitur. In charta Hugonis episcopi Lingonensis ecclesia Sancti Petri in villa Mora monasterio cognomento Pulchrada vel Saxonis Fontanae, redditur, ut isdem locus monachili dignatione reformandus meliorandusve Halinardo tradatur. Bruno Tullensis episcopus, postea Leo IX, Bertiniacicurti duo altaria dedit in ecclesiae dedicatione, quam Halinardo et Widrico abbate Sancti Apri praesentibus fecit. Idem Halinardus Joanni Romano pontifici scripsit et sacri Palatii vestarario contra canonicos Divionenses, qui jus coemeterii e Sancti Benigni burgo in castellum Divionense transferre conabantur. Has litteras et alias videsis apud Perardum.

3. Halinardi nomen in fastis sacris locum nondum invenit, ideoque venerabilem appellasse satisfuit; nec alio titulo a Bucelino donatur in Menologio Benedictino, die 29 Julii. Eum vero inter praemissos memorant Bollandiani, ad diem 26 Aprilis, quod ea die a Ferrario laudetur. Obiit tamen quarto Kalendas Augusti, ut ex chronographo nostro certum est. Et quidem ea die in libro obituum Ecclesiae Lugdunensis notatum esse testem habemus Severtium, in Historia archiepiscoporum Lugdunensium, cui vetus nostri monasterii sancti Germani a Pratis necrologium consentit. Severtii aliorumque, qui res Lugdunenses scripserunt, errata in assignando Halinardi regiminis tempore refellere non vacat, cum ad hoc sufficiat hujus vita scriptoris textum, quem non viderant, proferre. Meminit Halinardi Hugo Flaviniacensis abbas in Chronico Virdunensi, ubi ordinationem ipsius anno 1026 consignat. De eodem agit auctor Chronici Besuensis, quem tamen non laudat, eo quod propagata ex Benigniano monasterio ad Besuense regulari disciplina, istud sibi Halinardus tum Divionensis abbas, sibi subjicere tentasset. Sed jam auctorem nostrum audiamus ex tomo I Spicilegii Acheriani, ubi Chronicum integrum ex codice ms. descriptum habetur.



INCIPIT VITA.
[Col. 1337]

[Col. 1337A] 1. Domnus Halinardus in hoc loco prioris agebat officium; qui, sequenti tempore, etiam abbatis ac pastoris assecutus est nomen et meritum. Cujus memoriam dignum est nos assignare litteris, qui nos dulcibus ac paternis monuit institutis. Hic fuit oriundus Burgundia, nobilium virorum exortus prosapia. Nam pater ejus Lingonum, mater vero Heduorum civis exstitit. Ab ipsis infantiae rudimentis studiis litterarum traditus, superna providentia gemina scientia efficacissime claruit. Amabatur paterno affectu a venerabili praesule Heduae civitatis, Valterio nomine, cujus filius erat in baptismate; ac ideo educabatur ab eo majori diligentia, ut post aptaretur in domo Dei lucerna. Processu vero temporis, [Col. 1338A] decursa pueritia, cum eum jam sibi vindicare adolescentia, a patre suo est traditus domno Brunoni Lingonum praesuli. Qui, eum liberali cernens ingenio valere, canonicorum studuit collegio copulare. In ea itaque urbe cum philosophos virosque audiret ecclesiasticos, divina inspirante gratia, nulli sodalium erat inferior in sapientia. Fecunditas eloquentiae gravitate componebatur sapientiae. Ex materia hujusce compositionis vas esse coepit electionis, cumque foret animi ad cuncta capacis, nihil intentatum, nihil denique liquit inhaustum. Cum jam vestiri coepisset vernantibus juventutis floribus, ita suam adolescentiam bonis instruxit moribus ut, eo tempore, jam videretur monachus; integrum se et sincerum [Col. 1339A] omni custodia ab his observabat vitiis quibus contaminari solent homines hujus aetatis. Is enim imbui timebat, ne tenera in aetate his infectus esset quibus, cum vellet, carere non posset, juxta illud quod scriptum est: Adolescens juxta viam suam, etiam cum senuerit, non recedet ab ea (Prov. XXII, 6). Bonorum virorum et maxime prudentium contubernio potitus, turpitudinis sectatores exosus.

2. Igitur cum pro sua omnibus chara benevolentia diligeretur a domno Lamberto Lingonum praesule, cuperetque eum idem pontifex collatis ecclesiasticis gradibus exaltare, ille, respuens labilem et caducam mundi gloriam, hoc studuit opere adimplere quod Dominus praecepit sermone: Qui vult, inquit, post me venire, abneget semetipsum, et tollat crucem suam, [Col. 1339B] et sequatur me (Matth. XVI, 24; Luc. IX, 23). Spretis itaque omnibus terrenae possessionis stipendiis oh spem futurae repromissionis, habitum sanctae conversationis sumpsit. Sed non ibi defuit probatio tribulationis. Parentes namque ejus, insequentes eum atque ab hoc monasterio per consensum episcopi vi abstrahentes, nudatum habitu monachi per publicum ita deduxerunt ut, pro hac verecundia, odiret quod tantopere amplectebatur. Sed nihil proficit callida ars maligni contra doctrinam sancti Spiritus; nullo modo quippe valuerunt eum revocare a sua intentione. Verum, parvo transacto tempore fugam iniit, ut vel extra patriam posset perficere quod in patrio solo non permittebatur adimplere. Sed iterum insecutus et captus, ad episcopum est reductus, qui eum [Col. 1339C] multis promissionibus et blanditiis demulcebat, si quo modo posset animum ipsius ab hac intentione revocare. At ubi vidit eum in sua persistere sententia, vix tandem permisit ei quod vellet agere. Sic itaque quod cupierat assecutus, deinceps alieno vixit imperio, et in nullo, quantum potuit, deviaret a sanctae institutionis proposito. Is enim procul a se remotis hebetudine et marmure, singularis prae caeteris obedientiae praeeminebat virtute, implens illud in fratribus quod dicit sanctus Benedictus (Regul., c. 71): »Obedientiae bonum non solum abbati exhibendum est, sed etiam sibi invicem obediant fratres.« Enimvero beati Benedicti, cujus subjacebat discipulatui, imitator existens, sapientem Dei stultitiam est adorsus, juxta quod praecipit Apostolus: Si quis vult inter [Col. 1339D] vos sapiens esse in hoc mundo, stultus fiat ut sit sapiens (I Cor. III, 18). Haud secus enim ac philosophi ad syllogismorum argumenta tota se conferunt mentis instantia, ita se contulit ad ea discenda quae quotidianum per usum in monasterio sunt explenda. Quibus omnibus solerter sibi cura cognitis et experimento memoriae commissis, videri jam coepit doctior cunctis.

3. Hunc ergo ut in monachico ordine ita prudentem jam dictus pater Willelmus intellexit, congregationi fratrum praeficiens, animarum curam eidem commisit. Quod ministerium tanta auctoritate tantaque adimplevit sollicitudine ut omnibus secum conversantibus et exemplo fuerit et terrori. Regulari quidem contentus conversatione, sic studebat parcimoniae [Col. 1340A] ut differre nullatenus videretur a societate communis mensae. Aliquorum vitia dum conspiceret reprehendenda, prius in unoquoque laudanda canebat; dehinc velut gnarus carpebat. Cunctos tamen saepius admonebat, ut tales se Deo exhiberent interius quales humana opinio pro religionis habitu ferebat exterius. Per cuncta ergo monasterii probatus officia, omniumque ministeriorum obsequiis non segniter adimpletis, primum praepositi, sub ipsius abbatis imperio, quatuor annis administravit officium; ad ultimum, post praefati patris obitum, pastoralem suscipere curam, doctrina id exigente justitiae, ab omni coactus est fratrum congregatione. Quod, licet invitus et reluctans, acceptum ministerium, cum cultui vineae manciparetur divinae, ut hujus se assignaret [Col. 1340B] colonum, commune utile multorum magis quaerebat quam proprium. Cunctis benignus, omnibus aequus; nemini nocebat, quibus poterat prodesse studebat. Sana quippe doctrina ei inerat, quia suae conditioni quod competebat, illud solerter agebat, propter illud Apostoli: Nemini dantes ullam offensionem, ut non vituperetur ministerium nostrum; sed in omnibus exhibeamus nosmetipsos sicut Dei ministros (II Cor. VI, 4). Sanctis etiam et modestis sermonibus inditus, obscenis et turpibus omnino intercludebatur auditus, propter illud quod scriptum est: Sepi aures tuas spinis, et noli audire linguam nequam (Eccli. XXVIII, 28). Adeo lectioni erat deditus ut in itinere positus libellum saepius gestaret in manibus; itaque in equitando reficiebatur animus legendo. [Col. 1340C] Philosophos vero saecularisque sapientiae libros cum legebat, illud sagaci sectabatur industria quod per legislatorem divina vox praecipit de captiva Haec quippe quae in philosophorum libris reperiebantur utilia, haec sua dignabatur memoria; quae vero superflua, de amore scilicet rerumque saecularium cura, haec quasi venenata radebat et mortifera. Hic calvitium inducebat, haec, unguinum more, ferro acutissimo desecabat. Ex lectionis ergo assiduitate Scripturarum informabatur auctoritate. Ita in canonicis ac monasticis valebat institutis ut nulli videretur secundus in legum decretis ac philosophicis argumentis. Tum virtute et sapientia compositus, fandi quoque honestissime copia ditatus, ita se coaptabat singulis ut omnibus esset diligendus, implens illud [Col. 1340D] Apostoli: Omnibus omnia factus sum, ut omnes facerem salvos (I Cor. XI, 22). Quidquid loquebatur, sapientiae gravitate componebatur. Sermo ejus, sale conditus, quo virtutis pondere brevis et rarus, ea prudenti suavitate habebatur pretiosus. Ideoque quotiescunque ad aedificationem moralem faciebat sermonem, ut disertissimus, ita habebatur gratissimus. Gregem sibi commissum provida regens pietate, adversus pessimum sanctis omnibus inimicum concordi sanctoque certamine admonebat pugnare, et, eorum quisque quod possit operari, bonum non desistere, ne tunc vellet, quando non liceret. Illis etiam beati Joannis [f., Pauli] saepius inferebat monita, qui in sua ait Epistola: Pacem sequimini cum [Col. 1341A] omnibus, et sanctimoniam, sine qua nemo videbit Deum (Hebr., XII, 14).

4. Diligebatur quam plurimum a regibus Francorum Roberto et Henrico. Sed et Conradus imperator et ejus filius Henricus Caesar illum nimio venerabantur affectu; unde factum est ut, Lugdunensis sedis vacante antistite, ab ipso Henrico imperatore, eo quod olim sibi cognitus et pro religiosa conversatione ac fama sanctitatis erat valde dilectus, oblatus est ei illius episcopatus honor. Ipse vero grave pondus procellosi culminis per custodiam refugit humilitatis, obtendens se monachum ad tantum onus nequaquam fore idoneum. Erat tunc in clero Lingonensi quidam clericus, nomine Odalricus, aetate pariter ac sancta conversatione provectus litteris [Col. 1341B] apprime eruditus, qui tunc in palatio regis aderat, sed tamen principi non plene cognitus. Huc domnus pater noster Halinardus suasit expetendum; quem et sapientiae ubertas, et senectutis commendabat dignitas. His renuntiatis regi verbis, miratus vel quod oblatum honorem sacerdotii tam vilipenderet, vel quod in se denegabat, pro alio tam sollicite expetebat, assensit; et episcopatus dignitatem memorato domno Odalrico concessit. Quem ipse pater usque ad sedem deduxit; et quaeque in obsequio illius competebant, ac si unus ex familia ipsius, procuravit. Qui rexit Lugdunensem Ecclesiam per annos quinque, verbo et exemplo bonorum operum instruens animos subditorum. Postmodum a quibusdam malevolis et invidis perpessus insidias, [Col. 1341C] quem ferro non potuerunt veneno perimere non detrectaverunt. Sicque occisus, caeteris sanctis pontificibus ibidem quiescentibus est aggregatus.

5. Tum demum vox totius cleri, cum consensu populi, ut ad hoc culmen suscipiendum colla submittat hortatur, utque pastoris curam in iis gereret deprecatur. Ad imperatorem legationem mittunt, ut domnus Halinardus pontifex eis detur exposcunt. Imperatoris praeceptum mittitur, ut domnus Halinardus intronizetur praecipitur. Sed ejus animus, robore firmatus divino, nequaquam ad haec flectitur, quousque apostolici papae conventus est litteris. Joannes, cognomento Gratianus [(1) 1Kb] , tunc residebat in sede apostolica. Hic ut comperit eum nolle acquiscere deprecantium votis, misit ad eum, praecipiens auctoritate [Col. 1341D] pontificali, ut obediret precibus cleri et populi. Factus igitur apostolici compos et compar honoris, duxit apostolicam factis et nomine vitam. Eadem virtus mansit humilitatis, opere multiplicato charitatis. Omnia quae agebat virtutum sapore condiebat; ut speculi fieri solet inspectione, ita se interius divina considerabat lectione et ex hac mentis ornatus componebatur; deformitatis vero si quid deprehendebatur, justitiae moderamine corrigebatur. Disertis viris quotics jungebatur et de Scripturis, fieri ut assolet, aliquid proponebatur, libenter audiebat, [Col. 1342A] prudenter, et verecunde respondebat. Prava vero si qua proponebantur, non acriter, sed ingenuo pudure confutabat, non callida argumentatione contra se disputantem superando, sed per venerabilium doctorum exempla benigne docendo. Tunc dicta orthodoxorum tradebat ad medium, cum evangelicis auctoritatibus: atque in hunc modum et eruditissimus declarabatur, et elationis vel eruditionis jactantiam fugere videbatur. Jurare omnino cavebat, ne forte perjuraret; unde quid in palatio imperatoris egerit silendum non est.

6. Henricus tertius imperator Burgundiae regnum gubernabat, Rodulfus enim Burgundiae rex sine liberis existens, Henricum secundum Caesarem haeredem regni fecit. Post quem ad Conradum pervenit imperium; [Col. 1342B] hic sororem praedicti regis, nomine Gislam, habuit conjugem, de qua genuit tertium Henricum, cui ex successione paterna jure provenit regnum Burgundiae. In cujus regni termino sita est Lugdunum civitas, quam Lotharius Francorum rex dedit in dotem sorori suae Mathildae reginae, quam despondit Conrado Burgundiae regi, patri supradicti regis Rodulfi. Igitur propter donum episcopatus domnus Halinardus, ad hoc electus, Henrici Caesaris curiam adiit, et cum eo episcoporum, qui erant suffraganei, legati archidiaconi atque ipsum pastorem quaerentes Lugdunenses clerici. Imperator, ut moris est, propter datum honorem episcopii, requisivit ab eo fidei sibi debitae sacramentum. Horum verborum domnus Hugo archiepiscopus Chrysopolitanus erat sequester [Col. 1342C] ac mediator. Ille his auditis verbis, respondit: Si Regis aeterni, et regulae, quam jurejurando promisi, praecepta postposuero, quae mihi fides erit, ut imperatoris juramentum custodire debeam? Dominus enim dicit in Evangelio: Non jurare omnino (Matth. V, 34). Et regula (cap. 4) Patris Benedicti praecipit monacho »non jurare, et a saeculi actibus se facere alienum.« Haec renuntiata regi; miratus et amplectens animo ejus constantiam, volens tamen probare perseverantiam, dixit nequaquam se illi dare pontificatum, si non obediret suis praeceptis. At ille ait: Melius est mihi nunquam accipere sacerdotium quam transgredi Dei mandatum. At haec episcopi illarum partium, et maxime Sigebaudus episcopus Spirae, ubi haec gerebantur, insistebant, dicentes: Quis est [Col. 1342D] hic qui praesumpsit in palatio principis mandatis ejus non obedire, quod nostrum nemo unquam facere ausus fuit? Aut juret fidem regi, aut abjiciatur. Verum Theodericus episcopus Metensis, et Bruno Leucorum episcopus, ac Richardus episcopus Verdunensium, ipsius amici existentes, suadebant principi non debere pro hoc molestiam inferre religioso viro, cujus animum in fide et caeteris virtutibus constantem scirent. Ad haec imperator ait: Suadete illum, si non vult sacramentum facere, vel ad hoc se proferat ut videatur fecisse, ne mos patriae nostrae [Col. 1343A] annuletur. Respondit ille: Tantumdem est si simulavero ac si fecerim. Absit hoc a me! Imperator videns eum sic firmum, noluit amplius inquietare illum, solummodo verbo et promissis ipsius fidem assentiens, dedit ei quod petebatur; ac in sua praesentia fecit illum ordinari, dans ei quaecunque fuerunt sacerdotali benedictioni necessaria. Et non solum ipsi, vel caeteris episcopis, sed etiam levitis ac ministris altaris ita praeparabat omnia, scilicet vestimenta, libros, linteamina, ac quaeque necessaria ac si esset non princeps, sed famulus. Erat enim idem religiosus rex valde ecclesiasticus, et circa divinum cultum devotissimus.

7. Ordinatus est autem venerandus pater Halinardus per manus domni Hugonis archiepiscopi Chrysopolitani, [Col. 1343B] in loco, qui vocatur Herbrestinc, lingua Teutonica, quod in nostra bonas mansiones signat, anno ab incarnatione Domini millesimo quadragesimo sexto. Eodem anno perrexit memoratus princeps Romam, ibique tunc suscepit coronam imperii, die Natalis Domini per manus Clementis papae, quem ipse imperator ordinari jussit, et fecit deponi Joannem, qui tunc cathedrae praesidebat, et Benedictum atque Silvestrum, qui in concilio tunc habito, examinata eorum culpa, inventi sunt non solum Simoniaci, sed etiam pervasores Ecclesiae Christi. Huic concilio interfuit ipse domnus Lugdunensium archipraesul atque memoratus Hugo archiepiscopus, aliique plures ex diversis partibus coadunati episcopi. Fuerat ei consuetudo Romam orationis gratia frequenter [Col. 1343C] pergere, ut sanctorum apostolorum ac martyrum, qui urbem illam protegunt, patrocinia imploraret. Erat namque ejus voluntas, ut si fieri posset, ibidem Deo animam redderet. Quapropter non est fraudatus a desiderio suo, sed ut voluit, ita Dominus ei concessit. Defuncto memorato papa Clemente, Romani petierunt eum ab imperatore. Hoc namque a Romanis imperator, data pecunia non parva exegerat, ut sine ejus permissu papa non eligeretur. Ille cognita voluntate principis ac populi, dissimulavit ire ad curiam, donec tardante eo alter eligeretur. Diligebant enim eum valde Romani propter facundiam oris sui et affabilitatem sermonis; ita enim proferebat vernaculum sonum loquelae uniuscujusque gentis, quousque Latina penetrat lingua, ac si [Col. 1343D] eadem patria esset progenitus.

8. Domno igitur Leucorum episcopo Brunone, qui appellatus est Leo papa, ordinato [(2) 1Kb] , evocatus est ab ipso Romae ad concilium domnus archiepiscopus Halinardus, simulque omnes episcopi Galliae, ad pertractandum inibi de statu et correctione sanctae Ecclesiae. In ipso anno ipse domnus papa perrexit Franciam, et Remis habuit concilium episcoporum, ibique fuit cum eo praedictus pater noster; tuncque fuit translatum corpus sancti Remigii ab ipso domno apostolico et episcopis, qui ibi adfuerunt; et ipsa [Col. 1344A] ecclesia sacrata. Tertio praedictus papa habuit concilium in urbe Roma, quo adfuit praefatu praesul, indeque iterum in Galliam properanti comes individuus exstitit. Veniens vero ad civitatem Lingonas, ordinavit ibi in praesentia papae domnum Arduinum episcopum, pro illo qui fuerat ejectus. Rursum, sequenti anno, Romam pergens, cum ipso domno apostolico properavit Beneventum et Capuam, montem Cassinum, atque montem Garganum ad Sanctum Michaelem archangelum. Ideo namque praedictus papa perrexit illas in partes ut habitatores terrae illius, si posset, aliquo modo relevaret ab oppressione, qua nimirum erant gravati a Nortmannis. At quia domnus praesul Halinardus praepotens erat in verbis, et ad suadendum quodlibet lingua sufficiebat. [Col. 1344B] propter hoc, ut mediator et legatus pacis inter praedictos Nortmannos et ipsum esset, domnus apostolicus secum duxit eum. Inde regressus, quoniam ad colloquium imperatoris, qui tum forte erat in finibus Hungariae, properabat, jussit eum praedictus papa Romae residere, donec ipse rediret. Erat in ejus comitatu dictus Lingonensis episcopus Hugo. Is poenitens eorum quae haud secus [al., caecus] egerat, domnum expetiit papam, ut de commissis modum poenitentiae et absolutionem delictorum imploraret. Ipse vero apostolicus, sicuti erat misericors et benignus animo, ut vidit eum vere poenitentem et afflictum, condolens ei statim indulsit, dicens sufficere ad poenitentiam ea quae passus fuerat; abeuntem quoque, post absolutionem delictorum, muneravit [Col. 1344C] amplissime, dans insuper licentiam recipiendi episcopatus.

9. Venientes ergo Romam, domnus Halinardus valefacturus ipsi et caeteris sociis, discubuit cum eis ad mensam, ubi oblatus est ei piscis a quodam falso amico, veneno infectus. Ex quo omnes qui perceperunt, tam ipse quam caeteri, vel infra octo dies mortui sunt, vel post longam aegritudinem consumpti obierunt. Duo monachi ex hoc loco, qui cum eo erant, hoc cibo interfecti sunt. Obiit quarto Kalendas Augusti, anno ab incarnatione Domini millesimo quinquagesimo secundo, peractis in pontificio annis septem, in regimine hujus loci annis viginti. Praecepit se poni ad sanctum Gregorium ad Clivum Scauri. Illum enim locum domnus papa concesserat [Col. 1344D] ei ad manendum. Sed nobiles Romani, qui ad visitandum eum venerant, dum viveret, ad Sanctum Paulum jusserunt deferri corpus, ibique honorifice traditus est sepulturae, ad laevam partem ecclesiae, et arcus super tumulum ejus aedificatus [(3) 1Kb] . Omne ornamentum, quo utebatur ad sacrum ministerium, transmisit sancto protectori suo Benigno, cum non parva auri quantitate et vasis argenteis quae erant in ejus officio. Auxit ornatum hujus ecclesiae maxima ex parte, inter quae crucem auream gemmis ornatam fabricari fecit. Libros etiam plures conscribi [Col. 1345A] jussit, officinas hujus monasterii renovavit, et quanquam omnibus eruditus esset artibus, tamen in geometria et physica plurimum studebat. Quae vero in hoc loco augmentata sunt in terris et possessionibus in diebus ejus, non est silendum.

10. Hugo Chrysopolitanae sedis archiepiscopus, ipsius valde familiaris amicus, dedit ecclesiam sitam in burgo Salinis dicto, quam sui genitores a fundamentis exstruxerant; et est sacrata in honore sanctorum Symphoriani et Agathae martyrum; sanctusque Anatolius confessor inibi quiescit. Cujus loci donationem posuit super altare sancti Benigni, die Natalis ipsius martyris ibidem missas celebraturus, atque coram omni populo qui convenerat, obligavit excommunicationis vinculo, qui illum locum subtraheret [Col. 1345B] a dominio abbatis et monachorum Divionensium. Haec donatio facta est anno ab incarnatione Domini millesimo trigesimo septimo, indictione quinta, episcopatus sui anno sexto. Concessit per episcopale privilegium alteram ecclesiam, in eodem burgo sitam, sanctae Mariae honori dicatam, quam ecclesiam Rainaldus comes dedit sancto Benigno, pro requie animae patris sui Ottonis, vocati Willelmi [(4) 1Kb] , proque ejus largitione accepit a domno Ilalinardo pecuniam non parvam, dum adhuc prioris gereret officium.

11. Dedit praedictus comes Rainaldus in supradicto burgo locum ad ecclesiam construendam, in quo exstructa fuit capella in honorem sancti Andreae apostoli; quae, ex materia lignorum facta, per incuriam [Col. 1345C] ad nihilum postea fuit redacta. Dedit in Evoregio terram, quae fuit Theudeberti; quae a monachis aliquandiu possessa est, sed propter contrarietates, quas Odilo quidem faciebat eis, intermissa ab his, usque dum possidentibus ipsis locum sancti Anatolii, iterum jam dictus comes restituit illis. Actum est hoc ab incarnatione Domini millesimo vigesimo sexto, post mortem Willelmi comitis qui ipso anno obiit. De habitatoribus vero ipsius oppidi, aliquanti clerici vel laici venientes ad conversionem monachicam in hoc monasterio, dederunt facultates suas sancto protectori nostro Benigno. Aliquanti, offerentes filios suos, similiter contulerunt de rebus suis; inter quos pater meus me offerens, exceptis aliis rebus, dedit secus [Col. 1346A] puteum domum et sedem unius caldariae, quae super solutione census data est postea ea conventione ut qui eam teneret quadraginta sex solidos omni anno persolveret.

12. Aliquanto post, transacto tempore, idem memoratus comes Rainaldus juxta castellum, Vesullum dictum, dedit ecclesiam in honore sancti Georgii sacratam, ut ibi construeretur monasterium, et quatuor monachi ibidem constituerentur qui, omni tempore Deo servientes, exorarent pro requie animarum patris sui, ac matris, fratrisque, ac pro semetipso omnique parentela. Dedit ad eorum stipendia vineas et terras, vel quodcunque fuit necessarium; piscationem insuper cum hominibus, qui de hoc ministerio sibi serviebant. Huic donationi praesens [Col. 1346B] fuit memoratus archiepiscopus Hugo; deditque per baculum, quem ferre manu solebat, altare praedictae ecclesiae abbati Halinardo, et ob memoriam hujus rei commutaverunt virgas suas. Burchardus quoque comes dedit locum, Offonisvilla dictum, quondam nobilem abbatiam, et in honore sancti Leodegarii consecratam, utque monasticus ordo ibidem repararetur, deprecatus est enixius memoratum abbatem Halinardum.

13. Sed et Rotgerius dominus castri, quod vocatur Wangionumrivus, ecclesiam a patre suo Widone, in honorem sancti Stephani constructam, ea intentione largitus est, ut, expulsis canonicis, monachi ibi collocarentur ad serviendum Deo die noctuque. Rainaldus [Col. 1346C] etiam possesor castri, quod Castellion dicitur, ad obitum veniens ac sumens habitum monachicum, dedit potestatem Sancti Juliani cum omnibus ad eam pertinentibus terris et mancipiis, atque ecclesia ipsius sancti nomini dicata, ubi petiit monachos constitui, qui pro ejus anima ac caeterorum fidelium exorarent Deum [(5) 1Kb] . Simili modo Albertus comes Metensis dedit villam, quam dicunt Wlfereicurtem, cum mancipiis utriusque sexus. Ipse quidem in vita sua dare disposuit, sed eo mortuo Girardus dux filius ejus adimplevit [(6) 1Kb] . Necnon et matrona quaedam, Letgardis nomine, soror Lamberti episcopi, dedit ecclesiam, sitam in villa dicta Islo, super Mosam fluvium in comitatu Bassiniacensi.




[Col. 1345]
HALINARDI EPISTOLAE.



EPISTOLA PRIMA AD JOANNEM XIX PAPAM.
[Col. 1345D]

[Vide in JOANNE XIX, ad an. 1038, Patrologiae tom. CXLI.]



EPISTOLA II. AD EIQUOCUM SACRI PALATII VESTARARIUM.
[Mabill. Annal. ord. S. Bened. IV. 729]
[Col. 1346D]

Domno illo sacri palatii vestarario, primo senatori, [Col. 1347A] necnon unico Romanorum duci EIQUOCO, suus nominetenus abbas continuae fidelitatis servitium.

Quos verae charitatis connexio ligat, longinqua locorum spatia nequaquam separant: quapropter celsitudini vestrae notescat me, licet longinquum corpore, mente tamen et spiritu vobis semper adesse; et non solum meipsum, sed et confratres meos sancto Benigno sedulo servientes, imo etiam ipsum seniorem nostrum salutem vestram in omni prosperitate sanctis orationibus fovere praesentialiter, quo me non immemorem beneficiorum vestrorum vita comite in proximo habebitis in servitium vestrum. Caeterum quoniam in vobis multum confidimus, quidquid nobis acciderit, fiducialiter manifestantes deposcimus ut, si aliquis noster vicinus aemulus aliquid machinari contra [Col. 1347B] locum nostrum apud dominum papam voluerit, vos, sicut bene potestis, hos fieri prohibeatis. Nos enim nihil injustum petimus, sed antiquam legem loci nostri salvam insepultam, quam innixe conantur transferre, volumus. Sic vobis quondam notus, modo notior exstet, quem bene si cures, nos facies memores.



EPISTOLA III. AD CANONICOS LUGDUNENSES. (Circa an. 1051.)
[Gal. Christ., tom. IV. append., pag. 8.]

HALINARDUS indignus episcopus dominis Lugdunensibus canonicis orationum suffragium.

Vestrae fraternitati notum fiat me carnis ergastulo [Col. 1347C] exuendum in proximo, quapropter absentialiter praesens solotenus supplico communiter miserando indulgeatis [Col. 1348A] quidquid negligentiae in vobis contraxi. Namque si Dominus, quod facere potens est. praesentem mihi vitam concesserit, omne mei studium vestro profectui assidue invigilabit. Ad haec de substituendo mihi pastore fidele do vobis consilium; nolite deinceps sicut hactenus hac de causa diversa et extera perlustrare loca; sed praemissis precibus atque jejuniis Omnipotentis clementiam deposcite, ut qui potens est suscitare filios Abrahae ex vobis se dignum praeficiat praelatum. Huic autem officio secundum hujus temporis qualitatem idoneus esse videtur Vin. praepositus: quem si ad id praelaturae, ut spero, non potueritis flectere, sum enim testis suae conscientiae . . . hortor mihi succedere. Tandem omnia vere . . . velle et disponere. Ad haec tibi, charissime [Col. 1348B] Ponci Senescalle, omnigena supplico prece quatenus bonorum meorum partem B. Stephano, partem vero Athanacensi monasterio pro meae animae salute tribuas, sum enim illis multum debitor. Porro ecclesiam de Veisa omnibus interdico ut nemo ibi habitet, vel laboret, aut divinum opus faciat praeter Athanacensis, donec eamdem ecclesiam et terras quiete possideant sicut Rotbertus illis convenit. Deinde ipsi R. per fidem quam mihi spopondit mando quatenus octo unciarum auri medietatem, quarum mihi obnoxius est B. Stephano et alteram Athanacensibus pro mea redemptione seu gratia offerat. Interdico etiam et anathematizo auctoritate Dei Patris omnipotentis, et B. Petri omniumque sanctorum necnon mea, ut nemo contrarius existat Athanacensibus [Col. 1348C] propter pecuniam Judaeorum ibidem dudum interfectorum. Valete.




ANNO DOMINI MLII.
JORDANUS LEMOVICENSIS EPISCOPUS.




[Col. 1347]
NOTITIA HISTORICA.
(Ex Gallia Christiana, tom. IV, pag. 514.)

[Col. 1347D] Jordanus de Loron (al., de Laron, uti legitur, et quidem melius, in Gestis pontificum Bernardo Guidonis auctore), S. Leonardi praepositus, vir nobilis, cum pagi Lemovicini optimates de Lemovicae urbis episcopatu non sine simonia obtinendo decertarent, electus est episcopus in conventu habito apud S. Junianum a prudentissimo Aquitaniae duce Guillermo, in fine Januarii. Electum dux, assumptis quibusdam episcopis et proceribus, in urbem Lemovicas [Col. 1348D] deduxit, et in majorem S. Stephani ecclesiam, ubi eum pontificali honore gratis cum baculo pastorali investivit. Postea Jordanus apud Augeriacum Sabbato mediae Quadragesimae diaconus et presbyter ordinatus est, et Dominica sequenti consecratur ab Islone Santonensi episcopo, coadjutore archiepiscopi Burdegalensis, tribusque aliis, Bosone, Arnaldo et Isemberto episcopis. Deinde Guillermus ducis Willelmi filius, et Arnaldus Petracoricensis praesul, sedi [Col. 1349A] S. Martialis imposuerunt. Interim Gauslinus Bituricensis archiepiscopus, indigne ferens quod fuisset a Jordano contemptus (ab ipso enim suo videlicet metropolitano debuerat ordinari), collecta synodo coram Roberto rege, cui septem archiepiscopi cum suffraganeis episcopis adfuerunt, totum Lemovicinum excommunicavit . . . ipsumque Jordanum ab officio episcopali prohibuit.

Causabatur Jordanus vitandae simoniae causa, impositionem manuum, pro qua Gauslinus pecuniam requirebat ab alio petitam et acceptam. Nihilominus tamen, ut satisfaceret, nudis pedibus sedem Bituricensem adiit, cum centum clericis et monachis, omnibus similiter discalceatis pedibus. Cui archiepiscopus cum clero obviam venit, et quos [Col. 1349B] prius ligaverat, eos honorifice adducens absolvit.

An. 1024, pridie Nonas Martias, indict. VII, approbavit fundationem cellae de Liziniaco, auctore Hugone de Liziniaco viro nobilissimo. Ante profectionem Jerosolymitanam dedicavit monasterium de Arnaco in quo quiescit corpus S. Pardulfi, Idibus Julii, anno Dominicae incarnationis 1028. Adfuit Guido de Turribus nobilis Lemoviae, cum venerabili conjuge Engalsia [al., Emallia], et Ademaro de Loron [Learum], Geraro, Ebolo Combornensi fratre Archambaldi, cognomine Chamba putrida, cum Adenaro filio Guidonis vicecomitis, auctore Gaufrido Vosiensi in Chron. cap. 9.

Eodem anno consecrata est basilica regalis Salvatoris Lemovicae XV Kal. Decembris ab undecim [Col. 1349C] praesulibus: Gothofredo archiepiscopo Burdegalensi, Jordano Lemovicensi, Isemberto Pictaviensi, Rohone Engolismensi, Arnaldo Petraroniensi, Petro Gerundensi, Deusdedit Cadurcensi, etc. Anno 1031 adfuit concilio Bituricensis provinciae, Lemovicis habito, in quo actum est de S. Martialis apostolatu, quem in Patrum coetu propugnavit; tametsi prius epistolam scripserat ad Benedictum papam VIII de non accensendo apostolis hoc sancto. Ex his vero quae Jordanus in praefato concilio peroravit, discimus anno 1029, vel potius 1028 habitam fuisse aliam [Col. 1350A] synodum apud Lemovicas, in qua eadem causa disceptata et judicata jam fuerat, cui ipse aderat. De hoc S. Martialis apostolatu Joannes XVIII [al., XIX, vel XX] scripsit ad Jordanum, docens eos insanire, qui hunc sanctum apostolum negarent.

In concilio anni 1031 Jordanus palam declamavit in milites qui res sanctuarii depraedabantur, et pauperes opprimebant; contra quos haec anathemata protulerunt Patres: »Excommunicamus illos milites . . . maledicti ipsi et adjutores eorum in malum: maledicta arma eorum et caballi illorum. Erunt cum Caïn fratricida, et cum Juda traditore . . . et sicut hae lucernae exstinguuntur in oculis vestris, ita gaudium eorum exstinguetur in conspectu sanctorum angelorum, nisi ante morten ad satisfactionem atque [Col. 1350B] emendationem sive poenitentiam dignam venerint in judicium episcopi sui.«

Anno sequenti Jordanus convenit adhuc ad synodum Pictaviensem commemoratam in Chronico Malliacensi. Anno 1047 facta est dedicatio S. Mariae Santonensis a plurimis episcopis, inter quos Jordanus recensetur. Anno 1048 adfuit consecrationi ecclesiae Userciensis cum Geraldo Petragoricens, et Guillelmo Engolismensi episcopis; tuncque testis fuit donationis factae huic coenobio ab Aalberga vocata Bonasia sanctimoniali, et filio ejus Bosone.

Ex chartario ecclesiae Lemovicensis descripsimus ejusdem episcopi litteras quibus multa-confert S. Stephano ad Communiam; inviis autem leguntur ejus parentum nomina. Ex eodem chartario habuimus [Col. 1350C] concordiam initam inter eum et Willelmum Pictavorum comitem. Jordani mors anno 1052 tribuitur. Sepultus est in divi Augustini templo.

Ademarus Cabonensis ei et multis tum episcopis tum abbatibus epistolam dedicavit apologeticam pro apostolatu S. Martialis, anno 1029, quem Mabillonius edidit tom. IV Annal., in appendice; ex ea autem discimus non solum annum quo scripta est, sed etiam quo habita est prior synodus Lemovicensis pro asserendo hoc apostolatu, scilicet 1028.




[Col. 1349]
JORDANI EPISTOLA Ad Benedictum VIII Romanum pontificem, cui, defuncto Benedicto, responsum dedit Joannes XIX.

(Vide in JOANNE XIX, ad an. 1033, Patrologiae tom. CXLI.)




[Col. 1351]
JORDANI DIPLOMATA DUO.
(Gall. Christ. tom. II, Append., pag. 171, 172, ex chartario Ecclesiae Lemovicensis.)



I. Litterae Jordani Lemovicensis episcopi, quibus multa confert capitulo Lemovicensi.
[Col. 1351A]

In nomine sanctae et individuae Trinitatis, ego Jordanus, Dei gratia Lemovicae sedis episcopus, humanae fragilitatis considerans casum, de meo alodio quod haereditario mihi successit, pro remedio animae meae parentumque meorum Marbodi et Odolgardae uxoris ejus, et patri meo Geraldo et uxore Odolgardae dono atque concedo S. Stephano ad sedem Lemovicae civitatis, et ad canonicos ejusdem sedis in alodum in communia ad canonicos, sine omnium hominum contradictione, scilicet castello novo turrem superiorem et [quod domniono vulgo dicitur donjon] ubi sedet, et domos, et [Col. 1351B] illas pleiduras quae ad meam pertinent divisionem, pratum superiore ad fontem, silvam quae dicitur Serra, quartam partem capellae S. Michaelis et S. Quintini cum omni terra quae ad capellam pertinent, curtae de Cursatea sicut est de fevum comitis Pictaviensis. Ipse Willelmus comes totum illum fevum dedit mihi in alodum extra episcopatum. Si quis vero hanc supradictam donationem contradixerit, aut calumniare voluerit, anathema sit, et cum Dathan et Abiron in infernum demergatur.

Signum Jordani episcopi, qui hanc chartam firmavit et scribere jussit. Haec charta facta est mense Februario, regnante Henrico rege Francorum, et Guillelmo duce Aquitanorum.



II. Concordia inita inter Jordanum episcopum Lemovicensem, et Willelmum comitem Pictaviensem.
[Col. 1351C]

Credimus non latere peritos priscae constitutionis, quod summus opifex totius creationis ea conditione legis fabricam efficiavit hominis, quatenus cunctis praeesset animantibus quae moventur in terris. Omnes homines natura aequales genuit, sed amplifica Dei dispositione, cum quaeque suo juri subjecta tenere quivisset, non natura accommodante, sed variante meritorum ordine, alios aliis culpa postposuit. Imo reges, comites, praesules aliis hominibus dominando praeesse coeperunt, sicut dicit Psalmista: Imposuisti homines super capita nostra (Psal. LXV, 12); et beatus papa Gregorius: Gratia Dei supra homines [Col. 1351D] sumus. His testimoniis Willelmus comes Pictaviensis confirmatus, causa pacis Lemovicam venit civitatem, et firmata pace in praesentia nobilium clericorum vel laicorum, tale cum episcopo Jordano, habuit conventum. Si comes Pictaviensis in episcopatum Lemovicae sedis mitteret episcopum, nullo [Col. 1352A] modo esset factum [f., facturus] sine electione et sine consilio S. Stephani canonicorum, et sine consilio Aimirici de Niolio, cum uno filio suo, si vivus erit, vel mortuus fuerit, cum duobus suis filiis, similiter cum duobus filiis Alduini de Nobiliaco si vivi erunt; si mortui sunt cum consilio illorum qui tenent istas turres de Niolio et de Nobiliaco. Propter commendamentum episcopi, haec electio non sit facta propter lucrum terrenum, neque propter alicujus amicitiam, sed ad salutem S. Stephani Lemovicae sedis, illis scientibus; et ille episcopus qui venerit post Jordanum episcopum, faciat talem securitatem et firmitatem qualem fecit Jordanus episcopus, et sui antecessores, ad canonicos S. Stephani de episcopatu et de communia illorum; aut talem securitatem [Col. 1352B] qualem ipsi inter se elegerint, et sine forcia. Comes Willelmus cum Jordano episcopo et cum canonicis S. Stephani tale habuit conventum cum juramento, ut de episcopatu nihil daret nec minoraret, nec suus successor qui post eum veniret; et si de hoc conventu congregatione Sancti Stephani male minasset, et in adjutorium infra XI dies contra illos homines non fuisset qui male fecissent, ac congregatione Sancti Stephani ut essent absoluti quod in sua fidelitate non starent, hujus rei propter adjutorium, comes Willelmus dedit obsides Aimiricum de Roncum, Albertum de Cambo; et si isti mortui fuerint, alios in locum illorum restaurent tantum valentes; et propter conventum et electionem episcopatus isti sunt obsides: Willelmus de [Col. 1352C] Roca, Guillelmus de Kartes, Ugo de Lacella, Geraldus de Volvent, filius Raimundi, Vivian de Brederio, Petrus de Niort; et si aliquis illorum mortuus fuerit, infra quindecim dies, si comes Pictaviensis submonitus fuerit, restauretur; et ille qui eos submonuerit, damnum non habet; et si ita non attendit infra XV dies postquam submoniti fuerint, in Castellum S. Stephani se mittant intus [forte quod] clausum est muro et fossato sine malo ingenio, et inde non exeant sine absolutione quinque clericorum qui sunt obsides . . . comitem Pictaviensem si vivi sunt, et si mortui sunt, propter absolutionem eorum qui honorem illum tenent, cum consilio aliorum quinque clericorum qui sunt in loco, et ad salutem S. Stephani, illis scientibus et de submonitione [Col. 1352D] non vetant.

Facta est ista charta tertio Nonas Aug., regnante Hinrico rege Francorum Willelmo duce Aquitanorum, Jordano episcopo Lemovicae sedis; qui istam chartam scribere et firmare jusserunt.




[Col. 1353]
ACTA CONCILII LEMOVICENSIS II [(1) 1Kb] . Anno 1031, die 18 Novemb. sub Jordano habiti. In quo agitur de apostolatu S. Martialis et multis ad disciplinam spectantibus. Intermiscentur ejusdem Jordani allocutiones ad Patres synodi, scilicet: 1o Narratio brevis de rebus gestis in synodo Lemovicensi anni 1028; 2o Homilia in haec verba Lucae: Filius hominis venit quaerere et salvare quod perierat; 3o elogium monasteriorum dioecesis Lemovicensis.
(Apud Labb. Concil. tom IX, col. 869.)



SESSIO I. Celebrata XIV Kalendas Decembris.
[Col. 1353A]

Factum est illo tempore ut Dei nutu in festivitate dedicationis templi Domini Salvatoris, quod est XIV Kalendas Decembris, congregaretur concilium apud urbem Lemovicam. Ipsa itaque dedicationis die, summo mane convenerunt omnes simul episcopi cum presbyteris et diaconibus, in ecclesiam beati protomartyris Stephani. Erat autem eadem basilica propter coadunatum concilium solemni more pridie ornata, sicut et ecclesia Salvatoris Domini, in qua anniversaria dedicationis festivitas ab omni Lemovicensi populo rite celebrabatur. Fuerunt itaque dispositae in modum coronae sedes episcoporum in eadem sancta Lemovicensi ecclesia, quae est prima [Col. 1353B] omnium ecclesiarum Galliae. At ubi oratum est, et sederunt episcopi, data ab archidiacono lectione, Jordanus pontifex ait: Gratia divina inspirante, vocatione nostra episcopi praesentes ad nostrum suffragium, de quibuscunque opus fuerit, dignati sunt venire, qua de re omnium vestrum, dilectissimi clerici, admonemus ut in hoc sancto concilio veritatem nullus scienter occultet, nullus timore aut favore, sive munere, sive odio, rectam perturbare praesumat justitiam. De ordine siquidem nostro in primis loquendum est, ut quae corrigenda sunt, Deo opitulante, corrigantur, et superflua resecentur, probata vero ab omnibus corroborentur, quatenus inter nos unitas pacis firma permaneat. Scimus enim quia in scissuris mentium Deus non est, et Deus unitate gaudet; et illi gratiam [Col. 1353C] ejus merentur habere, qui se ab invicem per sectarum scandala non dividunt. Si quis vero de aliquo sibi dubius esse videtur, aut forte de quacunque re caeteros putat reprehensibiles, exeat in medium, et libere dicat, ut aut doceat aut doceatur, et derogatio confundatur de fraternitate Ecclesiae. Ideoque hic in nomine Jesu congregati esse videmur, qualiter justitia sibi inter nos locum inveniat, et injusta explodantur.

Cumque de divinis strictim esset disputatum, iterum pontifex ait: Dolorem cordis mei vobis patefacio, o venerabiles episcopi, et reliqui ministri Domini, et clamorem facio de saecularibus potestatibus parochianis meis, qui Ecclesiam Dei quietam esse non sinunt, [Col. 1354A] res sanctuarii pervadunt, pauperes mihi commissos et Ecclesiae ministros affligunt, et me, qui eorum pastor sum, de pace audire nolunt. Omnes episcopi uno ore dixerunt: »Qui conturbat vos, portabit judicium, quicunque est ille; dignum est enim ut tales, qui vobis contraire praesumunt, ab Ecclesiae communione abscidantur. Nam quicunque vobis subditos conturbant, vos conturbant; qui autem vos conturbant, Christum conturbant, cujus vice episcopi legatione funguntur. Ideoque divinae et apostolicae severitate districtionis digni sunt; et a nostro concilio justo anathemate plectendi, quousque fructuose poenitendo resipiscant.«

Tunc Odolricus, monasterii reverentissimus pater, sacris, ut juxta pontificem residebat, vestibus [Col. 1354B] ornatus, in corona episcoporum exsurgens, facto silentio, dixit pontifici: »Rogamus, optime pontifex, reverentiam ordinis vestri, ut priusquam de quibuspiam conferatur, quaestio Ecclesiae vestrae de apostolatu beati Martialis prudenter ventilata, hic secundum regulam veritatis pacem inveniat: hac enim praecipue de re ego et vos concilium hoc aggregare curavimus. Ecce vobiscum sancti praesentes episcopi in nomine Spiritus sancti adsunt, ecce in divinis et saecularibus scripturis eruditi praesto sunt plures. Ecce quicunque nobis contradicere vult de hac re, qua beatum Martialem profitemur esse apostolum, et memoriam ei ubique in divinis apostolicam exhibemus, cum fiducia exeat coram vobis, et aut mendaces nos per rationem ostendat, et nos [Col. 1354C] libenter ei acquiescamus; aut, quod Deo opem ferente credimus, veraces nos inveniat, et veritatem cum pace suscipiat. Toties vos rogavimus ut firmiter in omnibus ecclesiis et monasteriis per Lemovicinum statueretis hanc regulam, toties excusastis id vos minime agere velle, quousque post epistolam papae Joannis in concilio apud hanc sedem causa a comprovincialibus episcopis audiretur, et dignum et justum atque rationabile fieri per antiquorum auctoritatem judicaretur, ne videlicet vos sine consultu vicinorum agere videremini episcoporum, ne elatus aut praesumptor diceremini a malevolis.«

Et pontifex ait: Sicut primum a Romano papa, et [Col. 1355A] iterum a consilio Bituricensi, in quo mea vos vice fuistis in capite hujus Novembris, absque praesentia mea probatum est et collaudatum atque confirmatum, sic volo ut modo praesente me in hac sancta sede beati Martialis dijudicetur juste et canonice, ut per tertiam istam auctoritatem totum schisma de omni Lemovicino deinceps tollatur edicto nostrae auctoritatis. In conspectu ergo episcoporum fiat examinatio de apostolatu beati Martialis, utrum vere sit apostolus an non.

Ad haec apprime eruditus quidam Aniciensis ecclesiae canonicus et presbyter Engelricus coram exsurgens, ait: »Ideo infinita indoctorum hominum multitudo contradicit eum esse apostolum, quia non est unus de duodecim; et dum crebro duodecim discipulos, vel duodecim sedentes super duodecim [Col. 1355B] sedes audiunt, putant multi nullum esse apostolum, exceptis duodecim; nec alios septuaginta duos putant fuisse apostolos, sed tantum simpliciter discipulos. Sed contra haec deferatur in concilium vestrum illius auctoritas viri qui Vetus et Novum Testamentum de Hebraeo et Graeco in Latinum fideliter transtulit, qui sacrorum voluminum expositor fuit, de cujus auctoritate dubitare quempiam nefas est, cum inter omnes doctores, post apostolos, fortior columna Ecclesiae sit.«

Tunc delato et perscrutato codice, commentum Hieronymi super Epistola ad Galatas legere episcopi fecerunt coram se, ubi Hieronymus scribit, dicens (HIERON. in caput I ad Galat.): »Quod autem, exceptis duodecim, quidam vocentur apostoli, illud in [Col. 1355C] causa est, omnes qui Dominum in carne viderant, et eum postea praedicabant, fuisse apostolos appellatos, ut illud Pauli: Visus est illis undecim, deinde visus est Jacobo, deinde apostolis omnibus (I Cor. XV), id est septuaginta duobus, qui bini a Domino ad praedicandum missi sunt. Nam et alii ab his quos Dominus elegit ordinati sunt apostoli, sicut ad Philippenses ait: Necessarium existimavi Epaphroditum commilitonem meum, vestrum autem apostolum mittere ad vos (Philip. II). Et ad Corinthios de talibus scribitur: Sive apostoli ecclesiarum in gloriam Dei (II Cor. VIII). Silas quoque et Judas ab apostolis apostoli nominati sunt.«

Et subjunxit ad haec Engelricus, dicens: »Si illi [Col. 1355D] qui in carne Dominum videntes, eum postea praedicantes, apostoli sunt, quanto magis Martialis apostolus est, qui Domini in carne discipulus fuit, et in praedicatione maximus laborator exstitit et fructificator, ita ut Gallia signum sit apostolatus ejus? Scit omnis Aquitania Martialem esse primum illuminatorem Galliae, cui contradicere nullus potest. Cum ergo discipulus Domini sit sicut et Cleophas, et hanc partem occiduam signum apostolatus habeat, indubitanter apostolus est eodem ordine quo et Paulus et Barnabas. Si tamen haec melior inchoata institutio quibusdam dura esse videtur, propter usitatum sibi morem, quo ejus memoriam de confessore facere solent, tamen confidenter dico, hoc [Col. 1356A] nemo contradicere aliqua ratione potest illis qui ejus memoriam potius de apostolo eligunt agere.«

Ad haec quidam litterarum peritus, monasterii Masciacensis Pater Azenerius, exsurgens in conspectu episcoporum, testimonium perhibuit, dicens: »Quia inter grammaticos detritus ego, et postea in palatio, nunquam in nostris monasteriis per Franciam, Martialem, qui hanc primam ecclesiam ante omnes Galliae ecclesias dedicavit, audivi recitare nisi cum aliis apostolis; et merito, quia ipse populos Galliae primus in Christo Jesu per Evangelium genuit. At postquam, jubente rege Roberto, in solo Bituricensi monasterii ejus praelationem suscepi, ibi primum aliam de hac re indebitam consuetudinem reperi, quam mox amputavi. Quia mox in eo proprio [Col. 1356B] quo Deus eum gradu posuit, hoc est inter apostolos, nomen et memoriam ejus ascripsi. Nam olim, antequam monachi habitum susciperem, dum, Hierosolymam proficiscens, apud Constantinopolim in basilica Sanctae Sophiae, Sabbato Pentecostes, solemni interessem officio, memini me audisse, in litaniis Graecis Martialem inter alios apostolos post duodecim fuisse a Graecis pronuntiatum.«

Ad haec Odolricus explicare coepit, dicens: »Audiant me pontifices et seniores qui coram astant. Quod Martialis semper ab antiquitate in pluribus doctissimorum locis pronuntiatus sit apostolus, mihi necesse non est testificari, ne forte adulatorius judicer testis pro ejus Ecclesiae regimine. Adsunt ab externis locis, qui ex hoc verum dent coram vobis [Col. 1356C] testimonium. Non tamen est mihi tacendum quod, quando jam longe olim apud monasterium Sancti Benedicti in Francia per plures annos artibus imbuerer liberabibus, annosam monasterii legem reperi, Martialem in litaniis cum aliis pronuntiari apostolis. Pater illius loci Abbo florentissimus philosophia, quem multi vestrum noverunt, et omni divina et saeculari auctoritate totius Franciae magister famosissimus, et postmodum gladio persecutoris martyrio coronatus apud Vasconiam, quid de Martiale scripserit, quod de eo testimonium perhibuerit, hujus urbis clero notum est. Exstitit post eum ipsius monasterii pater tum grandaevitate, tum genere, cum eloquentia et disciplinis liberalibus clarus, ac demum [Col. 1356D] levatus Bituricae sedi archiepiscopus [(2) 1Kb] . Quod testimonium sancto Dei perhibuit ille, multi ex nostris noverunt. Adhuc enim vivente rege Roberto, cum antecessor meus Hugo in palatio ei apud Parisios assisteret cum multitudine nobilium et doctorum, altercatio inter Francos et Lemovicenses de re hujusmodi coram rege fieri coepit: et ego ibi tunc praesens interfui. Dicebant isti: Vos Franci non recte facitis, quia Martialem cum apostolis pronuntiatis, nos recte agimus, quia eum inter confessores recitamus. Vos ultimum apostolorum dicitis, nos primum confessorum in litaniis dicimus.« Quorum litigium archiepiscopus supradictus Gauzlenus compescuit, dicens: »Ambae hujus [Col. 1357A] rei partes nisi uniformes fuerint, altera pars altera parte justior est, et necesse est ut semper justior rationabilior [que] praevaleat pars. Nam omnes qui Martialem inter confessores pronuntiant, non bene juste, non bene perspicaciter agere mihi videntur; ille enim magis est sortis apostolicae unus quam sortis confessorum. Idcirco non bene recte agunt qui nomen ejus auferunt de eo in quo Deus eum posuit gradu, et ponunt ubi Deus non posuit. Potius est apostolico de agmine quam de confessorum, qui post martyres sunt, serie. Utique si regis qui adest nomen non inter regum, sed comitum subjectorum vocabula diceret quis, aut rusticus diceretur, aut malevolus regis contemptor. Et si simplicitate rustica id fieret, nil [Col. 1357B] moveretur rex animo, sed rusticitati facile ignosceret; si vero non simpliciter, sed contemptive diceretur, non dubium quin regis animus ad iracundiam pro contemptu suo accenderetur. Quod si in tali intentione contemptor persisteret, sententiam contra se pro malevolo contemptu sentiret, nec tantum rex, quantum subditi comites ejus et principes et amici in contemptorem irati fierent. Revera scit omnis haec regio quia ille praedicator Aquitaniae de gradu non confessorum, qui post martyres sunt, sed apostolorum, qui ante martyres sunt, existit. Ego autem, si nomen ejus de apostolico ordine auferrem, timerem ut apostoli Petri et aliorum indignationem hac in re incurrerem, qui olim in mundo, et nunc in coelo, collegam [Col. 1357C] et sodalem suum Martialem praeclarum consocium per sedilia apostolica habent. Et si nomen ejus permutarem in eum catalogum quo sanctum Benedictum, et Hilarium, et Martinum pronuntio, metuerem quidem iram S. Benedicti, et Hilarii, et Martini et aliorum incurrere, qui eum in coelo gaudent ordine apostolico radiare. Illic nulla invidia, nullum litigium inter sanctos esse potest, quia regnat in omnibus unitas charitatis, et quod singuli per se non habent, per charitatem in omnibus habent, ubi est Deus omnia in omnibus. Nimirum si alii apostoli sunt, exceptis duodecim, sicut et absque dubio sunt: ille utique apostolus est, qui omne donum gratiarum a Domino cum aliis duodecim accepit apostolis. Certe Martialis [Col. 1357D] non est nunc, nec erit alius, quam olim quis fuit, et qui fuit, ipse est nunc, et ipse semper erit. Amicus Dei fuit, amicus Dei est, amicus Dei erit. Apostolus fuit, apostolatum habet (nam signaculum apostolatus ejus Gallia est), apostoli honorem in coelo in aeternum habebit. Apostolus officio fuit, apostolus est remuneratione, apostolus erit in aeternum gloria et honore. Est carnaliter de genere Abrahae, est discipulus Domini, est a Petro baptizatus, Christo jubente, est eidem Petro regni claviculario et protomartyri Stephano consanguinitate carnis junctus, est a Domino missus, est per insufflationem Domini Spiritu sancto consecratus, et potestate ligandi et solvendi sublimatus, [Col. 1358A] est a Domino die ascensionis suae benedictione episcopali sanctificatus, est in Sion in die Pentecostes Spiritu sancto repletus, omnium gentium loquelas novit, gentibus istis occiduis testimonium Dei vivi attulit primus, resurrectionis Christi invictus exstitit testis. Ideoque ipsum crucifixum et resurrectionem in resuscitandis exstinctis semper testem barbaris praeferebat, dicens: In nomine Domini, quem Judaei crucifixerunt, et tertia die resurrexit a mortuis, surgite qui mortui jacetis. Ipsam testificationem Dei, ejus nomen resonare videtur: Martialis quippe interpretatur Graeco nomine testimonium, sive testis vitae, vel, sicut alii volunt, virtus immortalis, quia discipulum virtute resurrectionis de morte post sex dies Petri bacterio tactum [Col. 1358B] resurgere fecit; sive virtus immortalitatis, hoc est praedicator, vel testis illius qui rex saeculorum immortalis solus habet immortalitatem, ideoque testificator resurrectionis Christi exstitit invincibilis. Plane si apostolus nullus est, exceptis duodecim, sicut Ebionitae haeretici praedicant, et nefas est cogitare (ipsi enim nullum apostolum recipiunt praeter duodecim, et Paulum repudiant, quia non est de duodecim, sicut Beda in Commentario super Marcum dicit), ergo Paulus et Barnabas non sunt apostoli, quod putare dementiae est. Nos Franci morem quem patres nostri, qui primi monasterium S. Benedicti suo magisterio innormarunt, plena nobis ratione subnixum [Col. 1358C] tradiderunt de hac re, ratum conservamus. Quisquis nos hac in re imitari voluerit, rectam veritatis lineam tenebit.« Quo perorato, archiepiscopus tacuit, et rex cum omni dignitate clericorum et principum qui sibi assistebant, dicta archiepiscopi collaudavit. Nos autem ubi regressi sumus ad hanc urbem, hac de re codices antiquos loci nostri perquirere confestim curavimus, et innumeros tam penes nos quam per diversas Aquitaniae ecclesias invenimus, Martialem habentes scriptum apostolum. In antiquis etiam Martyrologii voluminibus duos ejus discipulos, Alpinianum et Austriclinianum, scriptos esse adhuc reperimus apostolos. Sic quippe legitur in vetustissimis quibusdam: Pridie Kalendas Julii, natalis sancti Martialis Aquitaniae doctoris et apostoli, [Col. 1358D] cum duobus apostolis Austricliniano et Alpiniano, quorum vita signis et miraculis admodum effulsit. Ne miremini autem quod in vestro concilio testimonium hoc protuli, reverentissimi praesules, quasi ipsos discipulos ejus recitari velimus apostolos: hoc enim nolumus, ne vilescat, ut aiunt quidam, nomen apostolicum, si tot apostolos Ecclesia proferat, cum hoc de ipso Martiale nonnullis ingratum esse sciamus. Verum haec idcirco diximus, ut qui praesentes in concilio sunt, facile perpendant quia, si ante nos longe olim antiqui patres discipulos Martialis non dubitaverant fateri apostolos, multo magis eorum magistrum sciebant procul dubio et credebant esse apostolum. Interrogentur de ipsa antiquitate [Col. 1359A] majores monasteriorum per Lemovicense solum, ut impleamus illud propheticum: State super vias, interrogate de semitis Domini antiquis, quaerite quae sit via recta, et ambulate in ea (Jer. VI). Testificatur nobis Pater monasterii Tutelensis, quia, postquam ipse locus fundatus est temporibus Caroli Augusti, consuetum semper retinet morem memorandi Martialis apostoli.«

Interea Pater monasterii Solemniacensis Geraldus solemniter in concilio residens, sacris indumentis ornatus, ait coram omnibus: »Antiquissimos codices scio penes nos, antiquissimum habentes testimonium, Martialem esse apostolum ab antiquis praedicatum. Verum, crescente paulatim negligentia ecclesiasticorum virorum, cum alia quoque recta [Col. 1359B] coepissent depravari, hoc etiam depravatum est a junioribus, ut jam non vocaretur apostolus, quia non erat unus de duodecin (nam multi hodieque non advertentes, Paulum et Barnabam putant esse de duodecim), ideoque permutarunt ejus nomen per litanias de ordine apostolico in confessorum seriem, zelumque bonum habentes, sed non secundum scientiam, putarunt patronum suum melius honorari, si non ultimum apostolorum, sed primum confessorum dicerent, ideoque per ejus gesta in aliquibus locis confessorem eum scripserunt. Nam in vetustissimis codicibus probatum est hoc minime per ejus gesta scriptum. Hac de re consultius est eum per omnia scribi apostolum, quam pontificem sive confessorem, [Col. 1359C] quia sancti apostoli qui episcopi fuerunt, sive occisi sive non occisi gladio, omnes et pontifices et confessores vocantur, dum apostoli vocantur, pontifices autem et confessores innumeri sunt, qui apostoli non sunt. Si autem in consecratione episcopali episcopus vocatur apostolus, ubi dicitur: Urbanus es, apostolus Christi es, sit Ecclesia mater tua, sint apostoli fratres tui, apostolatus tui gradum custodiant angeli, quanto magis ille apostolus est qui ab ipso Domino missus et consecratus, et potestate apostolica, id est ligandi et solvendi, est sublimatus? Sed in concilium vestrum, o praesules, veniat Ambrosius Mediolanensis, fortis columna Ecclesiae; audiamus ejus super hac re auctoritatem. Tunc delato codice lectum est in commentario super Epistola ad Timotheum, [Col. 1359D] ubi Ambrosius dicit [(3) 1Kb] : Primo itaque nascentis Ecclesiae tempore omnes presbyteri vocabantur episcopi sive presbyteri, et omnes episcopi vocabantur confuse et presbyteri sive episcopi; item omnes episcopi vocabantur apostoli. Cur ergo nunc discreta sunt haec vocabula, ut jam episcopi non vocentur apostoli, non presbyteri, sed tantummodo episcopi, et presbyteri ante ordinationem episcopalem non vocentur episcopi, nisi solum presbyteri? Episcopi qui post decessum apostolorum Ecclesias regebant, cum viderent se non eamdem habere quam apostoli habuerant gratiam in potestate signorum, in virtute miraculorum, in resuscitatione mortuorum, grave sibi [Col. 1360A] existimaverunt vindicare apostolicum nomen, ideoque haec duo nomina ita inter se diviserunt, ut majores sacerdotes vocarentur episcopi tantum, minores vero sacerdotes presbyteri duntaxat appellarentur. Si igitur illi episcopi quondam post apostolos virtute signorum apostolis qui Dominum viderant inferiores vocabantur apostoli, quanto magis ille apostolus est, et jure apostolus vocabatur, qui a Domino omne donum gratiarum cum consortibus suis accepit, et in virtute signorum, tanquam vere apostolus, praepotens fuit?«

Cumque sileret, dixit Petrus quidam presbyter: »Hoc idem testificatum est ante hos plures annos a Regembaldo patre monasterii Milbecensis. Nam cum vos, o venerande pontifex, in hac basilica per [Col. 1360B] hebdomadam Pentecostes in vestra synodo, astante multitudine sacerdotum, resideretis, allocutus estis synodum, dicens: Nobis nescio quae novitas de patrono nostro Martiale orta est, mihi satis dura et gravis. Alii memoriam ejus de apostolo, alii de confessore agunt; alii testantur eum esse apostolum, alii coapostolum; quid ergo, fratres, in hoc sentitis? At ille memoratus veneranda canitie, doctrina et moribus egregius, confestim admirando signare se coepit signo crucis, et sic primus respondit: Tale nunquam audivi quale nunc. Certe auribus meis, o pontifex, majorem inducitis novitatem. In nostro siquidem monasterio, et in caeteris in quibus a pueritia mea usque modo per Bituricensem et Turonensem [Col. 1360C] provincias conversatus fui, nunquam audivi Martialem recitari nisi cum aliis apostolis.« Interea in concilio illo, cum quidam ex clericis Petracoricae urbis cum patre monasterii Solemniacensis altercaretur, et diceret: »Eodem modo sanctum Frontum possumus dicere apostolum;« ille coram omnibus sic ei respondit: »Tace, inquam, frater; melius est ut sileas: quia quando nos in scholis magistrorum mel et lac bibebamus, tu solam ruminabas fabam. Scripturam de sancto Fronto novam, cujus tu auctoritate niteris, Gauzbertus noster edidit lucri causa, qui sub hujus Lemovicae sedis episcopo Hildegario chrorepiscopus nobis exstitit. Qua autem ratione ille potest esse apostolus qui indigena Petracoricensis fuit? Profecto si ibi a [Col. 1360D] puero psalterium didicit, sicut in ejus gestis legitur, et ibi clericus est factus; jam ibi sacerdotium et Christianitas erat, ubi scholae Scripturarum divinarum, ubi clericatus ordo erat. Legitur eum potius eremitam vixisse quam episcopum. Dicere nescis quae signa ille operatus est, ut Petracoricenses converteret. Potius ille eos Deo acquisivit, qui omnem Aquitaniam cum Stephano principe Galliarum ad fidem traxit. Neque Frontus, neque Saturninus, neque Dionysius leguntur mortuos suscitasse. Et utique sine suscitatione mortuorum, sine ostensione signorum primi gentiles non potuerunt credere, dicente Domino: Nisi signa et prodigia videritis, non creditis (Act. II). Item alibi dicitur [Col. 1361A] Illi autem profecti praedicaverunt ubique, Domino cooperante, et sermonem confirmante sequentibus signis (Marc. XVI). Apostolus nullus fuit, nisi qui a Jerusalem profectus est, dicente Isaia: De Sion exibit lex, et verbum Domini de Jerusalem (Isa. II). Itemque Dominus ait: Oportebat Christum pati, et praedicare in nomine ejus poenitentiam et remissionem peccatorum in omnes gentes, incipientes ab Hierosolyma (Luc. XXIV). Et alibi dicit: Eritis mihi testes in Jerusalem, et in omni Judaea, et Samaria, et usque ad ultimum terrae (Act. I). Ubi autem est locus ubi Frontus Georgium legitur suscitasse? Porro apud Else monstratur semper locus ubi Martialis Austriclinianum suscitavit. Martinus Turonensis tantam post apostolos gratiam a Deo legitur habuisse, ut [Col. 1361B] trium mortuorum suscitator fieret. Discipuli ejus orbem lustrasse dicuntur, si quem forte tunc juvenem invenire potuissent in suscitatione trium mortuorum Martino similem, nec invenire potuerunt. Dic nobis, frater, quos martyres, quos confessores, quas virgines legisti post apostolos ultra tres mortuos suscitasse? Nimirum hac in re etiam Martialis ostenditur vere apostolus esse, eo quod, ut multam Deo gentilitatem acquireret, ut fructum plurimum afferret, sex mortuos tanquam vere apostolus suscitavit. Sex ipsos mortuos in testimonium veritatis possumus ostendere in quibus jacent monumentis. Austriclinianum quippe, et filium Nervae, duosque idolorum pontifices, atque armigerum Stephani, et filium Arcadii novimus [Col. 1361C] ubi quiescentes exspectent resurrectionem mortuorum. Praeter hos suscitavit puellam, quae quasi mortua facta erat dilaniata a daemonio. Item penes Mauritaniam oppidum maritimum, qui ante pedes ejus quasi mortui jacebant, ut cunctus populus mortuos eos crederet, novem simul viros suscitavit. Veritatem dico, non mentior; nisi Martialis ab eo qui discipulis suis potestatem mortuos suscitandi tradidit, tantam signorum gratiam haberet, non tantam coelo gentilitatem acquireret. Talibus signis barbari facile potuere fidem et Christi nomen suscipere. Nos autem ita, Deo opem ferente, in Ecclesia catholica constantes sumus et solidi, ut, quamvis omnia haec apostoli officio Martialis [Col. 1361D] egerit, nullo tamen pacto eum fateremur apostolum, hoc est legatum Dei, nisi hoc etiam ab antiquis patribus nostris esset praeoccupatum. Nisi enim vere legatus Christi esset, hoc est a Christo missus ad praedicandum, nunquam antiqui olim eum faterentur esse apostolum, nunquam nomen ejus cum nominibus aliorum apostolorum nobis scriberent pronuntiandum. Hanc rem antiqui codices a Francia, ab Hispania, a gente Anglorum advecti demonstrant; hoc priorum tractatus doctorum, qui in ejus laude quaedam probe ediderunt, indicat. Scimus quia Deus mendacio non oblectatur, sancti ejus adulatione non gaudent. Veritatem requirit Dominus, propter veritatem sancti pervenerunt ad regnum. Et, ne verbo meo [Col. 1362A] longiores faciam vos, o venerabiles Patres qui in hoc interestis concilio, hoc tantum breviter perstringam, quia nunquam usque ad hunc hodiernum diem, qui est quinta Sabbati (XIV Kal. Decembr., feria V), factus est liber in toto orbe terrarum, qui in ordine apostolorum per litanias habeat scripta nomina Fronti, Saturnini, Dionysii, Juliani, Austremonii, Ursini, neque aliorum, qui post Martialem in Galliam venerunt, Patrum; Martialis vero nomen, ut jam dixi, et in vetustissimis Aquitaniae et Franciae, nec non et Hispaniae, sive aliarum gentium libris, per innumeras litanias cum aliis apostolis inscriptum comperitur. Denique qui eum in duodecim apostolorum serie per Canonem missae et per alia loca scripserunt, sicut Paulum, et Barnabam, [Col. 1362B] Lucam, et Marcum, et Cleopham, non utique id agerent, nisi eum vere apostolum scirent esse, de illo scilicet ordine quo dicuntur esse apostoli Paulus atque Barnabas.«

Ad haec ex clericis Engolismensibus, qui tamen minus eruditus erat, quidam se opposuit, dicens: »Si nomen Martialis inveniretur in Actibus apostolorum, sufficeret nobis.«

Cui mox quidam eruditus ex ipsis Engolismensibus clericis, qui tunc ab Engolisma cum episcopo Rohone ad concilium venerat, obviavit, respondens: »Adjurare episcopos in concilio isto audivimus ne quis scienter hic taceat veritatem; ideoque de hac re non audeo quin tibi coram omnibus respondeam. Nomina septuaginta duorum nec in Evangeliis nec [Col. 1362C] in Actibus apostolorum inveniuntur, et Martialis procul dubio unus est de illis septuaginta duobus. Quando autem discipulus Pauli Lucas Actus apostolorum scripsit, jam ante triginta annos Martialis apud Aquitaniam erat. Tacuit Lucas de adventu Petri in Antiochiam, tacuit de adventu Petri ad urbem Romam. Si haec duo tangeret plene, et Martialem non exprimeret nominatim, juste mirareris. Verum quia Petrus in Antiochiam, dehinc ad urbem Romam cum Martiale venit, et primum Antiochiae, dehinc Romae episcopus sedit, et quatuordecim annis ante Paulum venerunt Romam Petrus et condiscipulus ejus Martialis, et Lucas de his nihil dixit, nihil est quod mireris vel dubites. Si enim propter hoc [Col. 1362D] dubitas, quasi Martialis de tempore praedicationis Domini non fuerit, gesta ejus non credis; et idcirco merito brutum animal reputaris, si tot ac tantos et tales, Patres doctissimos, et priscos, et modernos, qui ejus gesta summa reverentia et susceperunt et suscipiunt, nutasse hac in re arbitraris. Quod autem a quibusdam dudum audivi, necesse est mihi in hoc concilio proferre. Nonnulli enim, nescio utrum vero an falso, opinantur Martialem esse illum adolescentem qui, secundum Marcum, in passione Dominum post omnes discipulos est secutus. Et hoc propterea opinantur eo quod tunc Martialis adolescens erat, et in Coena nocte ipsa Domino ministraverat. Aetatis enim quindecim annorum erat, quando eum Dominus vocavit et baptizari a Petro [Col. 1363A] jussit. Alii autem illum adolescentem suspicantur esse Joannem evangelistam. Sic autem Marcus ait: Tunc discipuli omnes relicto eo fugerunt. Adolescens autem quidam sequebatur eum amictus sindone super nudo, et tenuerunt eum. At ille, rejecta sindone, nudus profugit ab eis (Marc. XIV). De qua re in commentario super Marcum Beda dicit [(4) 1Kb] : Hic adolescens, sive Joannes, sive alius quilibet nobis ignotus proprio nomine fuerit, certum est quia magnum amoris ardorem in Dominum habuerit.« Item alii opinantur Martialem fuisse illum discipulum qui, secundum Joannem, notus erat pontifici, et dixit ostiariae, et introduxit Petrum; quod hac de re opinantur, quia de nobili fuisse legitur genere, ac per hoc cognitus pontifici. Alii autem hoc negant, et [Col. 1363B] asserunt ipsum discipulum fuisse Joannem. Augustinus vero in commentario super hac re sic ait [(5) 1Kb] : »Nescimus quis iste discipulus fuerit notus pontifici. Non enim possumus affirmare illum fuisse Joannem, quia Joannes, ubicunque se commemorat, hoc adjicit, quem diligebat Jesus (Joan. XIII); hic vero praetermittit.« Alios quoque vidi qui opinabantur Martialem ipsum esse Matthiam et similitudine nominis a lingua Aquitanorum ita facile coepisse vocari, sive propterea quod non facile invenitur ubi corpus jacet Matthiae. Ego autem pro certo teneo quod si non alius esset Matthias, et alius Martialis, uterque tam in nostris quam in Anglorum gentis libris minime in ordine apostolorum esset scriptus. Per litanias siquidem vetustorum voluminum Angligenae [Col. 1363C] gentis, quae fidei rudimentum et ecclesiasticas institutiones a Gregorio papa percepit, Matthias et Martialis, uterque cum aliis apostolis inscriptus habetur. Proinde non ignorabat Gregorius non eumdem esse Matthiam qui et Martialem. Ego autem quemdam Graecum peritum interrogans, didici ab eo Matthiam Armeniae Minori praedicasse, et ibi in pace migrasse. Sed libenter me audiat sacer Patrum conventus. Ante hos plures annos quidam ex fratribus de monte Sinai in hanc partem advenerunt occiduam Dei disponente nutu, moribus graves, doctrina catholicae fidei profluentes, vita per omnia honesti, utriusque linguae periti; qui, cum diu nobiscum Engolismae fuissent exspectantes principem [Col. 1363D] civitatis, et litteris Graecis et Latinis eos videremus ad unguem imbutos, super hac re interrogare curavimus eos. Eo tempore haec regula de apostoli memoria in hac urbe frequentabatur, recuperata potius quam primo inchoata, viventibus rege Roberto et Gauzleno Bituricensi archiepiscopo. Ego autem Engolismae positus, ubi etiam ab ineunte aetate educatus sum, dum inter alios quasi sciolus viderer, ante omnes et super omnes huic sane regulae repugnabam, putans esse vanum et falsum, sive ex elatione descendisse, quia Martialem audiebam in hac urbe Lemovicensi praedicari esse apostolum: et incautus rusticorum opinioni meam accommodabam intelligentiam, putans neminem esse apostolum praeter [Col. 1364A] duodecim. Itaque illos conveni Graecos, sciscitans utrum Orientales Martialem nossent. Qui, alter Simeon, alter nomine Cosmas, consono ore responderunt, dicentes: »Utique Martialem novimus apostolum, unum de septuaginta duobus.« Quibus cum diceremus: »Nescimus praeter duodecim apostolos;« interrogaverunt nos: »Habetisne, inquiunt, per istas occidentales Ecclesias evangelistam Lucam, qui scribit alios septuaginta duos esse electos a Domino post duodecim apostolos?« Et cum diceremus utique haberi, sed illos septuaginta duos a nobis non credi fuisse apostolos, sed tantum discipulos, illi protinus nos fugientes, et signo crucis se munientes, coeperunt detestari vocem nostram, dicentes: »Discedite procul a nobis, miseri, quia haeretici estis, [Col. 1364B] cum non creditis verbis Domini, dicentis ad illos: Ite, ecce ego mitto vos sicut agnos inter lupos (Luc. I). Non creditis esse apostolos illos quos ipse incarnatus Dominus ad praedicandum misit? Duodecim misit binos, et postea nihilominus binos misit alios septuaginta duos. Graeci semper Latinis sapientiores fuerunt, et Scripturae Latinorum ex Graecocorum fonte derivatae sunt. Martialem proinde, quem nos dicimus, , vere scimus esse unum de illis septuaginta duobus qui cum Petro Occidentem petiit ad praedicandum, cujus gesta, et omnium septuaginta duorum, in monte Sinai in eloquio nostro habemus.« Hoc ego testimonio a Graecis accepto coepi mecum multa volvere, et, curiose antiquorum voluminum arcana rimatus, [Col. 1364C] frequentius Martialem comperiebam ab antiquis pronuntiatum esse apostolum. Animadverti quoque Paulum et Barnabam, Silam et Timotheum, esse apostolos, non de duodecim, non de septuaginta duobus. Perspexi quia Timotheus discipulus Pauli a Hieronymo dicitur apostolus. Marcus etiam et Lucas, Silas atque Onesimus, et alii quidam per veteres scripturas dicuntur apostoli, et memoria illis apostolica exhibetur. Sic, Deo revelante, patenter intelligere coepi vere illum esse apostolum, qui, genere Hebraeus, Domini discipulus, Domini in coena minister, Domini insufflatione Spiritu sancto repletus, a Domino potestate ligandi atque solvendi sublimatus, a Domino ad praedicandum missus, fructificator [Col. 1364D] maximus in officio apostolatus existere meruit; et hanc regulam rationabilem, et auctoritatis antiquorum plenam, et Dei voluntate inspiratam, deinceps judicavi, et ex eo defendere totis viribus coepi, quod totis viribus ante ignorans persequebar. Nam et episcopus noster Engolismensis Hugo, vir undequaque doctissimus, qui ante hos quadraginta annos migravit, cujus successor ante hos quatuordecim annos est defunctus, in quadam sua editione de Martiale haec locutus est: »Illis, inquit, temporibus civitas Lemovica ante omnes et super omnes Galliarum urbes eminebat, arcem regni Aquitanici tenens: et pervenit ad eam beatus Martialis, qui a Domino per legationem B. Petri gentibus Aquitanicis [Col. 1365A] est destinatus apostolus. Qui, dum ad Burdigalam urbem ad praedicandum Vasconibus proficisceretur, transitum per civitatem Engolismam habuit. Et diu illic demoratus, Engolismensem populum ad Deum vivum convertit, ejusque primum episcopum nomine Ausonium, ex ipsa patria oriundum, quem ipse baptizaverat, ordinavit.«

Et cum quidam ex concilio dicerent: »Cur Dionysius, qui longe post Martialem in Galliam venit, in libro Actuum apostolorum nominatur, cum Martialis nominatim non ibi exprimitur?« Ille respondit: »Quia Dionysius gentilis discipulus Pauli fuit, et Lucas comes Pauli erat, qui in illo libro plus gesta Pauli, quae vidit, enarrat. Sed de nominibus eorum qui tunc in praedicatione floruerunt, quid nobis vel [Col. 1365B] controversiae vel utilitatis attingat non video, cum plures nominentur ibi, vel in Epistolis Pauli, quorum memoriam in festivitatibus minime novimus. De Jasone illo antiquo discipulo, de Philippo evangelista, de Apollo, de Epaphra, sive de aliis ibi nominatim expressis, nos quidem eorum mentionem per singula, quamvis speciatim, sive nesciamus sive omittamus, illi tamen populi, quibus patroni dati sunt, certum est memoriam eorum non segniter venerari. Nam, etsi Martialis memoria apud quasdam gentes annua speciatim non agatur, nobis tamen Occidentalibus, qui ejus adventu illuminati sumus coelesti claritate, qui eum in coelo et terra patronum occiduis gentibus esse scimus, non ignobili recordatione semper pro opportunitatibus habenda est gaudiorum. [Col. 1365C] Porro autem de Dionysio Areopagita, qui in Actibus apostolorum memoratur, putare solebam ipsum esse qui in Galliam cum Rustico et Eleutherio post decessum apostolorum Petri et Pauli et Martialis venit, donec nuper contigit mihi fortuito legere commentarium Bedae super libro Actuum apostolorum, ubi ita scriptum est (BEDA in Act. XVII): Dionysius iste Areopagita ipse est qui postea Corinthiorum episcopus factus, gloriosissime Ecclesiam rexit, et eloquio clarus multos libros ad utilitatem Ecclesiae scripsit. ---Hujus Dionysii Hieronymus in Chronico suo mentionem faciens dixit [(6) 1Kb] : »Dionysius Corinthiorum episcopus, eloquio clarus, sub Antonino floruit imperatore, quo tempore Polycarpus discipulus Joannis [Col. 1365D] evangelistae passus est: sub Trajano vero, qui quintus post Vespasianum imperavit, Joannes apostolus in pace quievit, et Clemens papa, in mare mersus, martyrio coronatus est.« Hujus Dionysii Gregorius in quadam homilia meminit, dicens (GREGOR. homil. XIV in Evang.): »Fertur Dionysius ille antiquus venerabilis Pater Areopagita dicere, quod ex minoribus angelorum agminibus foris ad explenda ministeria vel visibiliter vel invisibiliter mittuntur.« Hic autem de Francia Dionysius, unde fuerit oriundus, in passione sancti Marcelli fideliter memorari mihi videtur: sic enim ibi habetur: »Puer quidam Marcellus sub doctrina beati Sixti erudiebatur, cumque suppliciis Sixtum [Col. 1366A] episcopum videret puer macerari, coepit timere. Tunc sanctus Laurentius corroborans aetatis ejus infantiam, ait ad eum: Marcelle, genitor tuus Aegeas noluit Christum credere, nam mater tua Marcellina, et fratres tui Saturninus et Dionysius, jubente sancto Clemente papa urbis Romae, partibus Galliarum, ut ad fidem Christianam gentes instruerent, directi sunt. Vade ad eos, ut non pereas in manu Decii.« Et infra dicitur: »Profectus Marcellus cum Anastasio commilitone Christiano, ut iret ubi erat frater suus Saturninus episcopus, pervenit usque ad Argentomagum, ubi, a praeside comprehensus, inquisitus est unde esset, aut de qua provincia vel civitate huc venisset, puer respondit: Christianus sum, ab urbe Roma exivi, et [Col. 1366B] propero ad civitatem Tolosam, ubi fratres mei Saturninus et Dionysius commorantur. Cui Heraclius praeses ait: Dic mihi vocabulum patris vel matris tuae. Puer respondit: Pater meus Aegeas, et mater mea Marcellina nuncupati sunt.«---Sed si velint episcopi, ipsa passio in concilium eorum potest sine mora deferri. Haec mihi non discrepare videntur a scriptura quae penes nos Engolismae de Dionysii gestis habetur. Ibi enim legitur quod Clemens quemdam Philippum ordinaverit episcopum, et Hispaniae destinaverit ad praedicandum; Dionysio vero verbi divini semina gentibus tradidit erroganda; quem in Galliam misit, sociosque ei Saturninum, Marcellinum et Lucianum, atque Rusticum et Eleutherium adhibuit. Qui cum simul pervenissent [Col. 1366C] ad portum Arelatensium civitatis, Marcellinus in Hispaniam abiit, Saturninus autem Tolosam profectus est, et Dionysius cum Rustico et Eleutherio Parisios adierunt. Lucianus vero presbyter ad Belvacensem profectus est urbem. Julianus quoque Cenomanensis, ut in gestis ejus reperimus, genere Romanus fuit. Saturninus autem, ut passio ejus docet tempore Diocletiani et Maximiani, Decio Germanico et Grato consulibus, passus est. Verum nonnullos audio interdum movere quomodo non discrepet illud quod apud Tolosam gesta ejus de tempore narrant, videlicet si in tempore Diocletiani et Maximiani, consulatu vero Decii Germanici et Grati, primo Tolosam advenit, vel, quod verius esse mihi videtur, tempore [Col. 1366D] Decii, secundum passionem supradicti Marcelli, et sub ipsorum principium tempore passus est, quomodo a Petro apostolo episcopus ordinatus et Tolosam missus est? namque a passione B. Petri, quae, secundum puram veritatem Hieronymi, tricesimo septimo a resurrectione Domini, hoc est decimo tertio Neronis anno, exstitit, usque in primum annum Decii, fuerunt anni numero 182, et a primo Decii anno usque in primum Diocletiani annum, fuerunt anni 32. Fuerunt a resurrectione Domini usque in ultimum annum Diocletiani anni numero 265.

Ad hanc vocem cum in concilio a quibusdam de Chronicae concordia, propter adventum Martialis in [Col. 1367A] Aquitaniam, subtilis inquisitio a clericis fieret, ille Engolismensis clericus adjunxit, dicens: »Hieronymi Chronica quae mentiri non potest, si placet, in concilium deferatur, et super hac quaestione diligenter perspiciatur.« Itaque perscrutato libro locutus est: »Licet, inquiens, Beda in commentario super Actus apostolorum dicat Petrum quarto Claudii anno Romam venisse, et tricesimo nono anno post resurrectionem Domini passum esse, tamen, secundum Hieronymi Chronicam subtiliter supputatam, ita invenitur quod decimo octavo anno Tiberii Dominus passus est; post Tiberium vero regnavit Caius, et post eum Claudius, cujus imperii secundo anno venerunt Romam princeps apostolorum Petrus, et condiscipulus ejus Martialis; ipsius autem Claudii quarto anno Marcus in [Col. 1367B] Aegypto, Martialis in Gallia, Dominum praedicare coeperunt. Post Claudium, qui imperavit annis 13, mensibus 7, diebus 28, suscepit jura principalia Nero, nihilominus annis 13, mensibus 7, diebus 28; nam 13 plenis annis regnavit, et quarto decimo plusquam medio mortuus est. Hujus imperii primo, rex Galliarum Stephanus Romam cum legionibus Gallorum ad eum perrexit, quemadmodum litteris per veredarios ei fuerat jussum. Ipsius quoque Neronis anno secundo, Paulus apostolus primitus venit Romam, hoc est quarto decimo anno post adventum B. Petri: necdum enim fuerat Paulus Romae, quando Stephanus ad Neronem profectus est. Missus est autem vinctus Romam Paulus a Festo praeside [Col. 1367C] Judaeae, quia Caesarem appellaverat. Item anno primo Tiberii, Herodes tetrarcha apud Judaeos coepit regnare, qui regnavit per annos 24, id est usque ad primum annum Caii Caligulae, qui fuit successor Tiberii, sub quo Herode Dominus passus est, fuitque frater Archelai, id est filius illius Herodis sub quo Christus natus est. Post Herodem vero tetrarcham regnavit Agrippa annis septem. Ipse est Herodes qui Jacobum occidit, et Petrum comprehendit; et ab angelo percussus est. Cujus Herodis anno quinto, hoc est Claudii Caesaris secundo, Petrus et Martialis, ut jam diximus, primo venerunt Romam. Post Agrippam Herodem, regnavit filius ejus alter Agrippa annis 26, hoc est usque in secundum annum Vespasiani, quando Judaeorum regnum defecit. Post [Col. 1367D] Neronem quippe imperavit Vespasianus, cujus tertio anno imperii Martialis apud Lemovicam quievit. Supervixit Petro quatuor annis. Anno enim 37 a resurrectione Domini, ut jam diximus, hoc est decimo tertio anno Neronis imperii, Petrus passus est; et anno quadragesimo post resurrectionem Domini, hoc est tertio anno Vespasiani, Martialis assumptus est. Haec omnia ita diligenter supputantur, ut, si secundum quosdam tricesimo nono anno post resurrectionem Domini Petrus passus est, ergo Martialis Petro supervixit uno integro anno, et crastina die, hoc est prima alterius incipientis anni die, coelos cum Christo ascendit. Atque ipso anno quo basilicam, in qua ipse membris quiescit, in honore Petri apostoli dedicavit, post duos menses [Col. 1368A] dierum temporalem mortem suscepit. Si autem juxta Hieronymum Petrus tricesimo septimo a resurrectione Domini, hoc est decimo tertio Neronis passus est anno, igitur Martialis Petro quatuor annis supervixit.«

Haec et his similia de convenientia annorum cum satisfactum esset, et ille Engolismensis clericus iterum diceret quia nihil mirum si Martialem Lucas nomine proprio non exprimit, cum illorum septuaginta duorum nomina non ostendat, atque Petri adventum in Antiochiam et Romam nullo modo scribat, iterum Odolricus Pater allocutus est concilium, dicens: »Ne quis forte nos dicat nunc novum fateri apostolum, et hactenus non auditum: de apostolatus ejus antiquitate, eo quod jam olim praeoccupatus ab antiquis et testificatus fuerit, iterum perhibebo testimonium [Col. 1368B] verum, o venerabiles episcopi. Ecce duo sacerdotes ex fratribus nostris coram adsunt, quos olim hac ipsa de causa in Britanniam misi, ut Anglorum a Gregorio, ut reor, praefixam legem annosam diligentius perscrutarentur, et omni submoto mendacio ad nos referrent. Qui cum ad Anglos pervenissent, tam in Martyrologiis eorum quam in litaniis Martialem ab antiquitate reperiebant apostolum scriptum. Ad quoddam autem magnum devenientes monasterium, in quo primus Anglorum episcopus requiescit corpore Augustinus (compererunt enim ibi non haberi librum de actibus beati Martialis), per litanias tamen atque Martyrologia in eodem loco invenerunt eumdem patronum nomine apostolico [Col. 1368C] decoratum. At cum a patre monasterii perquirerent, dicentes: »Ut quid Martialem in vestris litaniis praedicatis apostolum, cum ejus gesta dicatis non haberi penes vos?« ille respondit: »Quia ab illo, inquit, tempore, quo primo in hac provinca Christi nomen auditum est, a patribus hoc nostris observatum est, quorum nullatenus immutare possumus traditionem. Scimus quippe doctores nostros priores de Gregorii profluxisse magisterio; attamen saepius inter nos conferre indagando solemus quis iste est apostolus cujus vocabulum in Evangeliis et in Actibus apostolicis minime intuemur. Et quoniam, gestorum ejus auctoritatem non habentes, de eo non parum haesitabamus, ideo nomen ejus crebro a memoria [Col. 1368D] apostolica eradere putabamus. Sed econtra cum animadverteremus quia antiqui patres nostri non incassum hunc nobis scripserunt apostolum, idcirco nullo ausu ejus vocabulum a serie apostolorum abolere audebamus. Vos autem peregrini Galli, qui de ejus estis apostolatu, qui nobis ejus actus enuntiatis, a nostris cordibus de eo omnem omnimodis dubitationem abjecistis, et hac de re dudum creberrime Deo supplicabamus certos nos reddi. Nec in adventu vestro derelicti spe nostra videmur; imo exsultandum nobis est de tam egregiae virtutis Domini nostri Jesu Christi discipulo.« Multa alia testimonia penes eamdem gentem Anglorum de hujus auctoritatis vetustate testes veraces narraverunt nobis sese comperisse. [Col. 1369A] Illud quoque mihi memorandum est quod ante hos septem annos [(7) 1Kb] rex Anglorum duci Aquitaniae [(8) 1Kb] regalia munera misit, simulque codicem litteris aureis scriptum, in quo nomina sanctorum distincta cum imaginibus continebantur. Quod volumen jam olim in concilio Pictavensi, dum hac eadem de re quaestio esset, idem dux Willelmus, litteris edoctus, in testimonium antiquitatis pontificibus ostendit. Erat enim ibi Martialis in aliorum apostolorum catalogo positus. Qui peritissimus princeps dicebat archiepiscopo Burdigalensi, et aliis qui ibidem aderant episcopis: »Conjicere, inquiens, possumus quam egregiae auctoritatis sit beatus Aquitanorum patronus, de quo Gregorius in illa sui laboris gente hanc legem tradidit observandam. Nimirum [Col. 1369B] imperitorum est dubitare de quo sanctus papa Gregorius non dubitavit. Videtis ecce, o episcopi, in hoc codice, qui apud Anglos scriptus est, praetermissum esse Timotheum, et Cleopham, et Silam, et alios, quorum nomina in Evangeliis, et in Actibus apostolicis sive in epistolis Pauli leguntur, quos apostolos dicitis praeter duodecim esse; non tamen praetermissum esse illum nostrum patronum, qui primus Galliarum fuit episcopus, cujus nomen in Evangeliis reticetur, ut scilicet vere illum Dei fuisse sciamus discipulum in carne, et cum duodecim prioribus electis discipulis maximam a Deo accepisse apostolatus gratiam, hanc gentem occiduam possidendi signum apostolatus in aeternum. [Col. 1369C] Hoc autem in Martiale fieri videmus, quod etiam in Barnaba, Luca et Marco et antiqui faciebant, et moderni hactenus faciunt. Nam eorum alii memoriam de confessoribus, non de apostolis, agunt, ea tantum causa quia non sunt de duodecim, alii autem rectius arbitrantes, non de confessoribus, sed de apostolis eorum agunt recordationem, eosque apostolos praedicant; ideo quia, de Israel genere secundum carnem procreati, ad praedicandum ab aliis apostolis missi sunt. Ita et qui Martialis mentionem de confessore agunt, idcirco agere videntur, quia non fuerit unus de duodecim. Qui vero ejus de apostolo recordantur, rectius autumant, quia, quanquam unus non sit de duodecim, ex genere tamen Abrahae, hoc est [Col. 1369D] de tribu Benjamin, ortus, Dominum in carne videns, ejus fuit discipulus. Omne etiam donum gratiarum cum duodecim a Domino accipere promeruit. De caetero a Domino per beatum Petrum ad praedicandum Galliis missus est, ubi clara habet apostolatus signa: praedicationis quippe fructificatio maxima illi inter alios apostolos exstitisse probatur; siquidem, praeter Paulum et illos duodecim, nescimus tanta copia fructificasse alium apostolorum, quanta Martialis praedicando fructificavit.

»Haec et his similia cum super his dux perorasset, ejusque verbo nullus contraire quivisset, quidam clericorum de eruditis ait ad eos qui sedebant in concilio: Non ignoramus quia Matthias de [Col. 1370A] septuaginta duobus dudum fuerit, et post per constituentem Petrum unus de duodecim exstiterit. Verum alter, quem sors in duodenario non accepit, nihilominus tamen de eorum ordine qui exceptis duodecim erant, apostolus permansit. Ipse est enim postea dictus Judas apostolus, qui tunc Joseph Justus sive Barsabas dicebatur. Ipse denique est qui cum Sila apostolo ab aliis apostolis missus est: unde Hieronymus divinae legis interpres scribit, dicens: Silas quoque et Judas ab apostolis apostoli appellati sunt. Si ab apostolis illi appellati apostoli sunt, ergo vere apostoli erant; priores enim apostoli eos quos apostolos vocabant, non incassum apostolos existimabant; nec appellassent, nisi essent. Praeterea Paulus apostolus, in [Col. 1370B] quo Christus loquebatur, exceptis undecim, non appellaret apostolos, nisi vere apostoli exceptis undecim essent. Non in vanum quippe, neque mendaciter aliquod verbum locutus est Paulus: Apparuit, inquit, undecim, deinde apostolis omnibus (I Cor. XV). Haec propter quosdam protuli, qui in concilio verbum ventilant, dicentes: Quid enim, si Martialis apostolus tunc erat, utquid minime in locum Judae ponebatur, quando Matthias eligebatur? Sciant itaque non solum Matthiam, sed cum eo et Barsabam ab apostolis electos et statutos, et occulta sorte Matthiam, ut in locum Judae esset, assumptum; quatenus non jam undecim, sed duodecim primi testes resurrectionis Domini [Col. 1370C] essent: Barsabam vero apostolico nomine minime caruisse, quia alii praeter duodecim jampridem ad apostolatus officium destinati fuerant, dicente Domino: Ite, ecce ego mitto vos sicut agnos inter lupos (Luc. X). Sane quis dixerit Martialem non fuisse resurrectionis Domini testem? Nunquid non Barsabas, quia unus erat de septuaginta duobus, sicut et Matthias, sicut apostolus tunc erat, ita deinceps apostolus fuit? Nonne ipse est, ut jam dixi, qui nunc dicitur Judas apostolus cum Sila apostolo? Etenim, quemadmodum Matthias prius erat apostolus de septuaginta duobus, dehinc autem unus de duodecim fuit, ita et Barsabas, ut apostolus erat, apostolus permansit, licet non de duodecim. Eodem modo et Martialis, si unus de septuaginta [Col. 1370D] duobus fuit, ergo tunc et apostolus erat, et demum apostolus permansit, translato Matthia in duodecimum. Ut autem quidam ait, apostolus non numeri sed officii nomen est. Re autem vera illi statuti sunt duo ad supplendum duodenarium ordinem, qui a baptismate Joannis usque in diem ascensionis opera Domini viderant, perfectae aetatis existentes. Si enim ipse Dominus non ante tricesimum aetatis est exorsus praedicare annum, quanto magis discipulos duodecim oportebat non ante aetatem perfectam testes Domini publicos Judaeis esse? Porro si Martialis, quando Dominus ascendit in coelum, necdum vicesimum aetatis annum attigegerat, quid in eo praejudicare possumus, quod minime [Col. 1371A] in locum Judae substitutus fuerit, praesertim cum anteriores duodecim testes vel grandaevi vel perfectae essent aetatis, hic autem nondum impletam corporis aetatem haberet? Si autem David, cum adhuc esset adolescens, a Domino electus in regnum, et eo jubente consecratione regia unctus est, tamen non ante regnare coepit quam triginta aetatis compleret annos, quid mirum si Martialis aetate adhuc adolescens unctionem sancti Spiritus in potestate ligandi atque solvendi, et caetera gratiarum charismata ad officium apostolicum pertinentia, cum aliis a Domino accepit apostolis? Ubi jam enim pervenit ut integrae esset aetatis, hoc est annorum triginta, per beati Petri legationem Aquitanicae gentilitatis apostolatum [Col. 1371B] efficacissimo opere a Domino suscepit. Quod autem Dominus jussit Petro ut dirigeret Martialem ad praedicandum provinciis Galliarum, idem est simillimum illi quo doctoribus Antiochiae degentibus ait Spiritus sanctus: Segregate mihi Paulum et Barnabam in opus quo assumpsi eos. At illi orantes et jejunantes imposuerunt eis manus, et dimiserunt eos (Act. II). Et sicut illi missi fuerunt a Spiritu sancto, quamvis per ministerium discipulorum, sic Martialis missus est a Domino in Galliam, licet per legationem et consultum beati Petri. Qui, vocante et eligente se Domino, aetatis quindecim annos impleverat tantummodo, tribusque cum eo permansit, id est usque ad passionem et ascensionem, post adventum denique sancti Spiritus [Col. 1371C] super apostolos in Sion, annos quinque apud Judaeam fecit, et post cum Petro Antiochiae septem permansit: at vero dehinc sequenti anno, imperante Domino, Aquitaniam introivit, in qua per viginti octo annos praedicationi institisse cognoscitur: siquidem tertio Vespasiani anno migravit.« His igitur verbis aemulorum pertinacia cum pullulans esset facile exstincta, omnesque peritorum acclamassent satis fuisse conveniens aetatis perfectionem, in illis qui duodecim apostoli priores electi sunt, exstitisse: interim in illo concilio Pictavensi super hoc capitulo cessatum est.

Subjunxit etiam idem venerandus senior qui haec perorabat, dicens: »Quid multa necesse, dilectissimi? [Col. 1371D] Nil profecto hic obesse conspicitis, quam illam minus congruam multorum consuetudinem, non ratione perspicacem, sed incuria, ut assolet, torpente, penes plures inveteratam. Quo autem modo haec quae in multis invaluit traditio, ex quo videamus fonte, descendit. Nostrorum equidem patrum non incerta didicimus relatione quia longe olim, imo ab ipsius discipuli Domini tempore, quo, imperante Vespasiano, in pace occubuit, usque in tempora nepotum Caroli Augusti, quando in monasticum canonicalis ordo, facientibus Pippino et Carolo fratribus, filiis Ludovici, in quo ego rector sum loco, permutatus est, eumdem, Christi discipulum passim per Aquitaniam priores nostri cum aliis recitabant apostolis, ejusque de apostolo mentionem [Col. 1372A] recolebant, donec juniores, quasi melius zelando, imo deterius sapiendo, coeperunt novitatem inferre, dicentes: Licet nobis patronum Aquitaniae de loco apostolorum, in quo nunc ultimus est, transmutare, ut sit nobis honorabilior, si primum in confessorum serie eum dicamus; sit nobis principium confessorum, non extremitas apostolorum: eligimus ut sit primus ante omnes confessores, quam ultimus in apostolis. Hoc itaque arbitrio humano nulla ratione fulto, paulatim usque ad haec tempora nostra talis increvit mos, non tamen in omnibus locis. Nonnullae quippe Ecclesiae hodieque hac in re antiquiorem retinere videntur observantiam, quam licet alii permutassent in terris, nullatenus tamen potuere ejus imminuere [Col. 1372B] neque obscurare gloriam in coelis, ubi ingens apostolicum decus, in glorioso rutilans apostolorum choro, ante conspectum majestatis gloriae Dei perenniter possidet. Si ergo priora et antiquiora patrum, secundum veritatem et rationabilem auctoritatem, Deo inspirante, recuperamus instituta, olim humanis adinventionibus ablata atque depravata, idque agimus renovando magis quam novitatem praesumptivam tradendo, utquid culpamur velut transgressores paternorum terminorum, de quibus scriptum est: Ne transgrediaris terminos antiquos quos posuerunt patres tui? (Prov. XXII.) Cur, inquam, durum id aliquibus videbitur, si rectam veritatis lineam sequimur, si perspicaciores patres antiquos [Col. 1372C] hac in re imitemur, si minus acutos non sectari dignum ducamus? Nonne hic pater Azenerius, atque Benedictus rector monasterii Clusae Sancti Michaelis, pluresque alii doctissimi et reverentissimi abbates et episcopi, tam praesentes quam absentes, una cum Romana apostolica sede, huic sententiae testificantur nobiscum, bonumque id ac justum Deoque beneplacitum ducunt? Cur autem multorum opinioni incaute aurem praebendo obscurare, imo, quod absit! infalsare tanti gesta patroni videbimur? Qua enim ratione possumus eum negare fuisse discipulum Domini, eumque in carne secutum? Sed quisnam temere inficiari audeat eum a Domino ad praedicandum missum, nec non et ligandi solvendique cum aliis apostolis potestate promotum; partemque [Col. 1372D] gentilitatis enormem in occiduo climate specialem in sorte apostolatus, Christo jubente ac donante, beatoque Petro consultum praebente, suscepisse? Omnia haec de illo abnuunt, qui eum aut non credunt esse apostolum, aut, si credunt, non libenter suscipiunt. Illi, inquam, haec denegare videntur, qui eum non quemadmodum Joannem evangelistam, sed velut Silvestrum papam, aut unum de his qui Dominum in carne non secuti sunt, vel non viderunt, simpliciter confessorem autumant.«

Tunc quidam, moribus et aetate grandaevus, ex episcopis qui sedebant in concilio, Albiensis videlicet Ecclesiae pastor Aemilius, facto silentio, dixit: »Hunc Aquitanicae patriae coruscum illuminatorem, qui ad hanc plagam patres nostros venit primus [Col. 1373A] salvare, quem Christus Dominus et beatus Petrus, alter imperans ut magister et Dominus discipulum et servum, alter exhortans ut condiscipulus et compropinquus condiscipulum et compropinquum, ad salutem et lumen gentium Galliarum, in tenebris et umbra mortis sedentium, direxerunt, justissimum et dignissimum esse omnimodis censemus ut, quo magis possumus, excellentiori habeamus honore, secundum tamen rectam veritatis normam. Haec, inquam, in eo teneamus quae non sint ultra veritatem: et quod verum et clarissimum illic est nec praetermittentes nec excedentes, quo eum mage valemus honoremus. Si enim vere a Domino ad praedicandum missus est, si discipulus ejus in carne fuit, si unus de illis est quibus dictum est: Beati [Col. 1373B] oculi qui vident quae vos videtis (Luc. X); qui eum negat apostolum, profecto constat quia veritatem praetermittit, imo impugnat. Si autem ita diceretur apostolus, ut de origine Israel discipulus Domini non esset, nec a Domino potestatem ligandi ac solvendi accepisset, ultra veritatem fieret transcensio. Ut si quis eum unum de duodecim dicat fuisse, ultra veritatem pertransit; qui vero ita eum dicit apostolum, tanquam a Domino missum, non de duodecim, sed de septuaginta duobus unum, sive tanquam Paulum et Barnabam, qui post Domini ascensionem electi apostoli exstiterunt: hic veritatem neque contemnit, neque transcendit, verum, nec ad laevam nec ad sinistram devians, per viam rectam justitiae graditur. Igitur si pars aliqua probabilis [Col. 1373C] antiquissimorum Patrum comperitur eum dixisse apostolum, et nomen ejus cum aliis pronuntiasse apostolis, bonum mihi videtur nos eorum indubitanter tramitem tenere, ut posteri nostri callem directum deinceps assuescere ipsum non cunctentur.«

Haec et his similia eo dicente, alius ex episcopis, videlicet Isembertus Pictavensis Ecclesiae rector, coepit explanare, dicens: »Qui de hoc verbo controversiam parit, nodum in scirpo quaerit. Nos non sumus Ebionitae, qui non recipiunt praeter duodecim apostolos, et Paulum quasi transgressorem legis repudiant. Sufficit ad confodiendos adversarios hoc telum acutissimum, hoc est sola beati Hieronymi sententia. Item mucrone validissimo Pauli apostoli, [Col. 1373D] nulla arte aut vi unquam retundendo, omnis pars contentiosa perimenda est. Ait Paulus quia apparuit Dominus undecim, deinde apostolis omnibus (I Cor. XV), ut sciamus apostolos fuisse omnes quos Dominus in carne adhuc degens misit ad praedicandum. Ait Hieronymus, ut in praesenti recitatum est lectione: Omnes qui Dominum in carne viderunt, eumque postea praedicaverunt, fuerunt apostoli, et caetera. Liquido constat quia Martialis Dominum in carne vidit, et eum postea praedicavit. Bonum est eum dici apostolum, quamvis non malum sit dici confessorem. Nam et apostolus Petrus si dicatur confessor, malum non est, cum confessio veritatis semper sit communis per os omnium sanctorum, tam in Veteri quam Novo Instrumento. Cum hunc [Col. 1374A] autem patronum bonum sit confessorem dici, melius tamen est eum praedicari et apostolum, ne latere videatur sub modio claritas ejus, qua Domini discipulus et sortis apostolicae unus esse praedicatur. Qui autem contentiose eum dicit confessorem, ideo non bonum esse mihi videtur, quia quasi negare videtur ejus proprium, et inimicitias in Ecclesia parit. Ne igitur scissura in Ecclesia Dei hac fieri possit occasione, summopere est providendum ut omnes consono corde et ore unum id quod melius est pronuntient. Sola quae obesse videtur auribus consuetudo, in melius accipiatur, et schisma ac murmuratio atque dubietas prorsus a nostro communi coetu aboleatur. Quod si quis contraire praesumpserit huic pacificae concordiae, de contentiosis et schismaticis [Col. 1374B] unus judicetur.«

Ad haec venerandus ait Jordanus: Multa, charissimi, ante hos annos hac de re facta est inquisitio, quousque haec altercatio ad aures apostolicae sanctae Romanae sedis perveniret. Super quo Dominus Joannes papa exemplar epistolae nobis est dignatus destinare, magnopere testificans apostolatus ejus gloriam, et redarguens omnes qui eum contradicunt esse apostolum. Quae epistola sacra conservata in promptu habetur, in qua facile claret testimonium verum Romanae sedis.

Cui Bituricensis archiepiscopus Aimo respondens, dixit: »Textum epistolae papae Joannis omnibus Galliarum episcopis directae, ante hos quindecim dies in concilio Bituricensi, ubi plures episcopi congregati [Col. 1374C] eramus, coram nobis recitare fecimus; ubi multa doctorum turba interfuit, qui, hanc disceptationem sub magna discretione examinantes, invenerunt sanum esse quod Joannes papa in Romana sede, et vos in hac quae prima omnium Ecclesiarum Galliae est, sancto Spiritu afflante, de hac justissima re instituistis. Nemo denegat eum fuisse unum de septuaginta duobus. Illis autem Dominus dixit: Ite, ecce ego mitto vos sicut agnos inter lupos (Luc. X). Constat ergo quos Dominus dixit apostolos, quia vere apostoli sunt. Et hunc protoducem Galliae semper plures antiquorum non cum confessoribus, sed cum apostolis pronuntiasse visi sunt. Itaque, plurimo doctorum choro persuadente, coram omni [Col. 1374D] populo, in majori ecclesia Bituricensi, testimonium perhibuimus beato Martiali quia apostolus veritatis est. Curavimus enim ne Romanae apostolicae sedis decreto et imperio repugnaremus. In testimonium vero veritatis, in eodem concilio tomum scribere rogavimus, quem manibus corroboravimus nostris, quatenus omnibus sit notum nos de hac re a Romana sede minime velle desciscere, quia non oportet. Porro verbum idem dum in Ecclesiae totius conspectu concionaretur, illicio omnis populus quasi vir unus una voce Dominum benedixit, pro sui gloria patroni. Sicut igitur Romana testificatur Ecclesia, cui contradicere nefas est, et quemadmodum in praedicto Bituricensi testificati sumus concilio, ita in praesenti concione generali hanc sententiam [Col. 1375A] justam et necessariam sanctae Ecclesiae testificamur esse.«

Tunc Deo amabilis Jordanus respondit [(9) 1Kb] : Hoc equidem verbum, qualiter ante hos annos, hoc est in primo anno dedicationis hujus Lemovicensis basilicae Redemptoris nostri, quam hodie exsultanter haec civitas nobiscum recolit, viventibus tunc doctissimo rege Francorum Roberto, et Gauzleno metropolitano praedecessore vestro, haec sedes Lemovica non sine enormi auctoritate divina receperit, paucis memorare libet. Post multas enim hujus capituli altercationes, aliis assentientibus, aliis vero repugnantibus, cum super hac re factae multae essent litaniae, ut hoc verbum, nisi Dei esset bona voluntas, in concordia hujus sedis minime resideret, advenit synodalis ad hanc [Col. 1375B] ecclesiam conventus, ubi tertia die synodi omnis sacerdotum generalitas, ac caeterorum clericorum numerositas, una nobiscum nobilium virorum et legis doctorum adjuncta multitudine, credo Deo gubernante, unum cor et unam voluntatem hora diei tertia suscepit; taliterque omnibus inspiratum est, ut pacifice, et libenter, atque voluntarie, bona obedientia, haec susciperetur ab omnibus sententia, deincepsque immutabiliter per nostram dioecesin observaretur. Et bene placuit omnibus qualiter hanc Deo beneplacitam voluntatem acciperemus, ut, quemadmodum multitudini novitas videbatur, ita contra hanc altera quidem res nova, sed magnifica et gloriosa, adversus omnes aemulos confirmaretur. Aggregato itaque maximo populorum conventu, sacratissimum corpus [Col. 1375C] patroni a suo levavimus tumulo, et piissimo obsequio transtulimus super hoc sanctum altare, quod in honorem protomartyris Stephani ipse consecravit. Facta sunt haec Dominica Resurrectionis die [(10) 1Kb] , in ipsa solemnitate inventionis corporis beati Stephani, atque hujus sancti templi consecrationis, quod idem patronus primum in omni Gallia Deo dedicavit, dirutis, quae in hoc loco pridem gentilitas coluerat, simulacris. Quae res ita nobis convenire visa est, ut, sicut ille vivens hanc suam sedem totius Aquitanicae gentis fontem baptismi et illuminationis evangelicae fecerat, ita corpore suo eamdem visitando perlustrans, isthic nobis hujus daret initium observationis, hocque institutum membra in reliquum conservandum non cunctarentur, quod exordium in capite suo sumebat. Super [Col. 1375D] hoc itaque altare eodem die mysteria in gloria apostolatus ejus solemniter celebravimus. Quod semper in reliquum celebrare tam hic quam per omnes nostrae dioecesis ecclesias et monasteria mandavimus, ut videlicet ulterius non in confessoris, sed in apostoli recordatione memoria patroni ab omnibus concorditer fieret. Hanc etiam diem statuimus habendam in recordatione omnibus annis, qua ad suam sedem egregius pastor translatus est, qua etiam die cathedra ejus, hoc est ordinatio, sive initium episcopatus ejus est. Non quod eadem die consecratus sit in episcopum (nam die ascensionis Domini consecrationem [Col. 1376A] episcopalem cum aliis episcopis a Domino accepit, quando elevatis manibus benedixit discipulis Dominus, et ferebatur in coelum), sed sicut est cathedra beati Petri Antiochiae, itemque cathedra Romae, non quod tunc consecratus sit episcopus, qui a Domino jam olim consecrationem susceperat pontificalem, sed quia tunc primum in illa die apud easdem ecclesias sedit, ad suscipiendum super populum Dei regimen pastorale: ita in hac die, quae est tertia mensis Augusti dies, hanc domum de fano daemonum fecit Christi templum, et in ipsa Ecclesia hac primum sedit, suscipiens in populo curam et regimen pastoris: quem duo sacerdotes Dei, Austriclinianus et Alpinianus, discipuli ejus, inthronizasse creduntur in hujus ecclesiae cathedra, in testamento veritatis, ut ubi duo vel [Col. 1376B] tres congregati essent in nomine Salvatoris, in medio eorum ibi Dominus esset. Nam et beatum Petrum Linus et Cletus discipuli ejus sacerdotes, imo cum eis idem beatus Martialis condiscipulus ejusdem beati Petri, apud primam Romanam Ecclesiam inthronizasse creduntur: quae ecclesia prima, ut quidam dicunt, est apud titulum qui vocatur Ad primum, et est in honore levitae Stephani primi martyris; ut alii autem ferunt, est apud Lateranis, quia ibi patriarchium est. Altera ergo die, quae est post dedicationem hujus sacrosanctae basilicae, sive inventionem reliquiarum protomartyris Stephani, translatio patroni ad suam sedem, sive festivitas cathedrae ejus, ex eo tempore celebrari solita est in hac eadem sancta Lemovicensi ecclesia. Eodem vero die, consummatis cum tripudio [Col. 1376C] mysteriis, et de apostolica commemoratione instituta foederato cum pace inter se universo clero et populo, sacratissimum patroni corpus ad proprium retulimus monumentum. Posuimus autem sub anathemate eos qui in nostra dioecesi ulterius hanc inquietare praesumerent sententiam [(11) 1Kb] . Post multum vero temporis, cum in nonnullis per Galliam ecclesiis de hoc verbo murmur fieret, et quidam dicerent. »Quomodo potest apostolus esse qui in Evangeliis non dicitur, sed nec in Actibus apostolorum manifestatur?« alii vero putarent nunquam hactenus dictum id esse, sed noviter a nobis primum, quod absit! usurpatum esse, iterumque gravis altercatio pullularet, Deo dispensante, directa est nobis super hac re epistola [Col. 1376D] ab apostolicae Romanae sedis papa Joanne. Tunc unanimi consulto decretum fecimus, ut propter hoc verbum iterum aut suscipiendum aut non suscipiendum, congregatio episcoporum atque peritorum virorum ad hanc urbem colligeretur. Si ergo decernitis hanc non suscipi debere sententiam, nec a me ultra suscipienda est, sed magis impugnanda. Si autem suscipitis, et ego ita suscipio, sicut ante susceperam, ut quicunque nostrae dioecesis in eo scandalum generare ulterius praesumpserit, tam vestra quam nostra coerceatur animadversione.

Tunc archiepiscopus ait: »Sicut jam dixi, et iterum nunc palam omnibus dico, quemadmodum [Col. 1377A] Romana Ecclesia suscipit, et suscipi per textum epistolae mandat, et hanc ipsam rem Bituricense concilium nuperrime collaudavit, sic laudo hoc bonum esse, et in pace suscipio, et hujus sancti concilii fraternitatem absque schismate suscipere id obsecro et exhortor. Si quis autem exhortationi nostrae non acquieverit, habeat judicem Deum, uniuscujusque conscientiae testem. Verumtamen comprovinciales nostros necesse est, nisi susceperint, admoniti [for. admoneri ut] obediant Romanae sedi capiti suo, severa auctoritate nostra compulsi.«

Ad haec Jordanus venerabilis ait: Ut video, quia hoc verbum in bona voluntate Dei a nobis cum pace suscipitur, gratias agimus Jesu Christo Domino Salvatori nostro; et benedictus Deus, qui hanc sanctam [Col. 1377B] Lemovicensem Ecclesiam sacerdotio beati Martialis nobilitavit, et hanc gentem occiduam ejus fructifera praedicatione ab idolorum servitute ad veram libertatem retraxit. Ipsi Patri Domini nostri gratiarum actiones offerimus, qui noluit lucernam ardentem sub modio occultari, nec civitatem supra montem positam abscondi; sed quod ab antiquitate patres nostri priores probantur praeoccupasse, nunc eventilatum prudenter in diebus nostris, largiri nobis dignatur luce clarius apparere. Vere coelum et terra transibunt, sed verba et promissa Dei non praeteribunt. Et si beatus Martialis lux mundi a Domino vocatus est, eadem promissio Domini impossibile est quin compleatur in eo, qui officio apostolatus et praedicationis claruit lumine magno. Ideoque in nomine ipso, jure rutilat [Col. 1377C] fulgore apostolico.

Iterum conversus ad archiepiscopum, locutus est, dicens: Jam, si placet, venerabilis pater, absolvatur hodiernum concilium, ne populus festivus taedio morae nostrae gravetur. Crastina enim et tertia die de aliis disputaturi Deo erimus auxiliante. Nunc ergo simul omnes ad ecclesiam Salvatoris nostri procedamus, ubi nos multus exspectat populus, stationem ibi festam agamus et sacrificium pro solemnitate unus ex nobis Deo offerat. Nos quoque reliqui illic circumstabimus, et populum de praesenti concilio admonebimus, et pacificis benedictionem, bella volentibus maledictionem, secundum legem Domini proponemus.

Ad hunc sermonem de sedibus suis surrexerunt [Col. 1377D] episcopi, et cum timore Dei processerunt, ascendentes ad locum templi, ad audienda solemnia sacrosanctae basilicae. Rogante vero venerabili Jordano, metropolita Bituricensis sacro usus pallio ad celebranda sancta accedit. Inter laudes autem, quae Graeco nomine dicuntur a conversione vulgaris modulationis, dum versus sanctae Trinitatis a cantoribus exclamaretur, illico omnes episcopi, cum archiepiscopo et diaconibus caeterisque ministris, ad maximum altare pariter accedentes oraverunt, mutuamque tam sibi quam ministris altaris pacem, ut mos est, dederunt; deinde per circuitum altaris in sedibus praeparatis resederunt. Angelico interea hymno cum tropis, id est festivis laudibus, ornatissime expleto, primam orationem de solemnitate ecclesiae [Col. 1378A] dedit archiepiscopus; secundam, audiente omni ecclesia, de beati Martialis commemoratione annexuit. Quae oratio in hunc modum continetur:

Omnipotens sempiterne Deus, qui beatum Martialem apostolum ecclesiae tuae sanctae praeesse voluisti, quaesumus, nobis, ejus suffragantibus meritis, pietatis tuae gratiam largiaris.

Quam orationem idcirco praesertim palam omnibus voluit protulisse, ut testimonii apostolatus beati patroni clarus assertor liquido patesceret. Quae oratio, cum Secreta, et Praefatione, et ea quae dicitur ad complendum, idcirco Gregoriana esse dicitur, quia a Joanne papa Romano ad Lemovicenses directa jamdudum fuerat.

Post Evangelium denique lectum, facto in plebe [Col. 1378B] silentio, Jordanus pontifex, conversa facie ad plebem, astans coram altari in eminentiori loco, sic alloqui coepit populum, dicens: Audivimus, dilectissimi, verba sancti Evangelii: »Quia venit Filius hominis quaerere et salvum facere quod perierat (Luc. XIX).« Ideo enim Salvator dicitur esse Dominus noster Jesus Christus; quia omnes peccantes vult ad salutem revocare, dicente Apostolo: »Fidelis sermo, quia Christus Jesus venit in mundum peccatores salvos facere, quorum primus ego sum (I Tim. I).« Cumque de fide Zacchaei, qui defraudata reddidit in quadruplum, paucis dixisset, atque ad milites, depraedantes, sive per calumniam vel potentiam res sanctuarii et pauperum turbam opprimentes, ut fidelem Zacchaeum imitantes ea juste restituerent quibus [Col. 1378C] rapuerant, retraxisset sermonem, ad ultimum adjecit, dicens: Ecce propter vestram pacem, dilectissimi, hic adsunt pastores Ecclesiarum, sancti fratres nostri episcopi, qui ad sublevandum onus mei ponderis, et vos salvandos atque pacificandos, dignati sunt ad hanc urbem convenisse, sequentes Domini nostri Jesu Christi exemplum, qui venit »quaerere et salvum facere quod perierat.« Qua de una re cum illis moneo vos, obtestans in Domino Jesu, quatenus nemo vestrum illis inobtemperans existere praesumat, nemo sese a concilio isto excusando subducat, sed omnes principes et capita populorum ex Lemovicensi provincia in crastinum et tertium diem ad nos cum pace conveniant, et nullus a nostro coetu communi secedat, nisi a nobis voluntario [Col. 1378D] animo jussus. Convenientibus autem ad concilium, nemo alteri propter aliquas inimicitias nocere praesumat, sive in facultatibus, sive in domo ejus, neque dum hic steterit, neque dum ad propria redierit, neque ante septem dies postquam regressus fuerit. Nemo in hac congregatione seditionem generet, neque extra urbem: nullus aliquid per vim rapiat; nullus, ut assolet, quasi propter justas querelas, pugnam inire constituat; nullus hic expeditionem neque equitatum ineat aliquando agendum. Sed nihil aliud hic quam pacem quispiam inquirat, si forte pax nobis a Domino tribuatur quieta, quia hic conventus proprie conventus Domini est, ad inquirendam pacem, ad consolandam sanctam Dei Ecclesiam.

Haec qui observaverit, tanquam filio pacis, imo Dei [Col. 1379A] a Domino nostro Jesu Christo, et sanctis apostolis ejus, absolutionem conferimus peccatorum, et benedictionem aeternam, ut sicut Dominus beato Petro, et huic beato Martiali, ad cujus sacratissimum corpus assistimus, caeterisque apostolis virtutem atque potestatem ligandi atque solvendi tribuere dignatus est, ita a peccatorum nexibus absolvere dignetur eos qui de pace et justitia Deo et nobis, qui ejus vice, licet indigni, fungimur, obedire festinaverint. Qui autem pacem nostram non susceperint, tanquam non Deum, sed diabolum sequentes, huic damnationi, quam modo coram recitare jubebimus, subjacebunt. Pax autem nostra ad nos revertetur, sicut Dominus in Evangelio ait: »Si fuerit filius pacis, requiescet super illum pax vestra; sin autem, ad vos revertetur (Luc. X).« Tunc [Col. 1379B] jubentibus episcopis, idem qui evangelium pronuntiaverat diaconus, sic in tomo chartae excelsa voce maledictionem coram populo in tribunali ante altare legere coepit, dicens:

»Excommunicatio in seditiosos. Ex auctoritate Dei Patris omnipotentis, et Filii, et Spiritus sancti, et sanctae Dei genitricis Mariae, sanctique Petri apostolorum principis, et beati Martialis, et aliorum apostolorum, atque omnium sanctorum Dei. Nos episcopi, in nomine Dei specialiter congregati, Aymo archiepiscopus Bituricensis, Jordanus antistes Lemovicensis, Stephanus Aniciensis, Renco Arvernensis, Ragamundus Mimatensis, Aemilius Albiensis, Deusdedit Caturcensis, Isembertus Pictavensis, Arnaldus Petracoricensis, Roho Engolismensis: excommunicamus [Col. 1379C] illos milites de isto episcopatu Lemovicensi, qui pacem et justitiam episcopo suo firmare, sicut ipse exigit, nolunt aut noluerunt. Maledicti ipsi et adjutores eorum in malum: maledicta arma eorum, et caballi illorum: erunt cum Cain fratricida, et cum Juda traditore, et cum Dathan et Abiron, qui vivi introierunt in infernum. Et sicut hae lucernae exstinguuntur in oculis vestris, ita gaudium eorum exstinguetur in conspectu sanctorum angelorum, nisi ante mortem ad satisfactionem atque emendationem sive poenitentiam dignam venerint in judicium episcopi sui.«

Omnes episcopi et presbyteri candelas ardentes in manibus tenentes, mox eas in terram projicientes exstinxerunt. Ad quod verbum cor populi valde expavit, [Col. 1379D] et omnes clamaverunt, dicentes: »Sic exstinguat Deus laetitiam eorum qui pacem et justitiam suscipere nolunt.«

His dictis, dominus Jordanus ait ad populum: Haec verba maledictionis eodem dicta sunt tenore nuperrime in sancto concilio Bituricensi in adversarios pacis. Quemadmodum autem inter Bituricenses, Deo donante, pax firmata est, ita inter Lemovicenses pacem fieri optamus. Post haec singuli episcoporum, et ultimus archiepiscopus, de pace populum monuere, dicentes: »Sicut pastor vester ecce praedixit vobis de pace, ita nos ejus dicta firmamus uno corde, et uno consensu, ex auctoritate Salvatoris Jesu Christi Domini nostri, et beati Petri, atque beati Martialis, [Col. 1380A] sanctorumque aliorum apostolorum, quibus proprie a Domino collata est potestas ligandi atque solvendi. Quidquid hic pastor vobis a Deo datus confirmat, confirmamus, et quidquid destruit, destruimus; ligamus quos ipse ligat, benedicimus quibus benedicit.«

His et hujusmodi peroratis, facto silentio, cum ad horam confractionis Dominici corporis ventum esset, atque ex more archiepiscopus benedictionem populo funderet, super beati Martialis nomine mentionem interseruit, ita dicens: »Benedicat et custodiat vos omnipotens Deus, domumque hanc sui muneris [numinis] praesentia illustrare, atque suae pietatis oculos super eam die ac nocte dignetur aperire. Amen. Concedatque propitius ut omnes qui ad solemnitatem [Col. 1380B] anniversariam dedicationis hujus basilicae hodierna die convenistis, intercedente beato Martiale apostolo, et caeteris sanctis suis, quorum reliquiae hic pio venerantur amore, vobiscum hinc veniam peccatorum vestrorum reportare valeatis. Amen. Quatinus eorum interventu ipsi templum sancti Spiritus, in quo sancta Deus Trinitas jugiter habitare dignetur, effici, et post hujus vitae labentis excursum ad gaudia aeterna feliciter pervenire mereamini,« et caetera quae in episcopali benedictione proferri solitum est. Secundus tamen benedictionis ille versus in eo codice, sicut et in nonnullis aliis, nomen beati Joannis evangelistae inscriptum continebat; verum, ut dixi, ob loci festivitatis opportunitatem, convenienter et consulto haec circumstantium peritorum [Col. 1380C] assensu ab archiepiscopo in beati Martialis proprietate et gloria dicta sunt. Quod valde placuit omni Ecclesiae summo amore et tripudio. Certissimum quippe tenemus ea placere Spiritui sancto, quae plurimorum fidelium consensu in unam voluntatem conveniunt, juxta quod scriptum est: Multitudinis autem credentium erat cor unum et anima una (Act. IV).

Claudente luce diem, finitis vespertinis solemniis, Aemilius pontifex, veneranda canitie angelicus, in eadem basilica, hanc, propter patrocinium beati Martialis, benedictionem dedit populo, dicens: »Omnis qui vos in apostolicis tribuit consistere fundamentis, benedicere vos dignetur, beati Martialis [Col. 1380D] apostoli sui intervenientibus meritis,« etc. quae sequuntur. Consilio autem inito, episcopi semetipsos altrinsecus monuerunt ut, tarditate remota, crastino valde mane, quod illuxit sexta feria, ad concilium iterato cogerentur in unum. Quod qualiter actum sit, sequenti lectione paucis perstringendo reservabimus, postulantes Dominum ut utilia quae oculis ipsi vidimus, et auribus praesentes audivimus, memoriae nostrae suggerere ad litteris mandandum dignetur Deus et Dominus noster Jesus Christus, cum quo est gloria Patri una cum Spiritu sancto, per immortalia saecula sempiterna. Amen.



SESSIO II. Celebrata XIII Kalendas Decembris.---Inserta est enarratio rerum in concilio Lemovicensi I anno 1019 gestarum.
[Col. 1381A]

Secundo interea concilii die, post anniversariam Dominicae basilicae solemnitatem excursam, surgentes episcopi ad psallendum ante lucem, atque cum aurora lucis daret primum initium ipsi diei, altaris mysterium Domino persolventes, valde mane, antequam clarius illucesceret, ad basilicam sanctae sedis aggregati, congruenti et disposito ordine intraverunt ad concilium. Litaniam imposuit illis tribus diebus jam dictus domnus Azenerius, venerabilis pater monasteriorum sancti Martini Masciacensis, Sanctique Benedicti Floriacensis, qui una cum antistite [Col. 1381B] Bituricensi ad concilium Lemovicense advenerat. In quibus litaniis beatum Martialem inter aliorum apostolorum nomina enuntiavit per singulos dies. Nam haec illi et suis antiqua inerat consuetudo, sicut ipse cunctis in concilio publice praedicabat. Erat autem apprime liberalium artium peritus, qui dicebat valde fieri inconveniens, eum qui potestatem ligandi et solvendi a Redemptore cum aliis apostolis acceperat, inter eos sanctos qui non acceperant praedicari. Licet enim omnes episcopi potestatem habeant ligandi et solvendi, non tamen eam a Christo privatim alii acceperunt, nisi tantummodo illi qui eum in carne beatis oculis viderunt et secuti sunt, et ab eo ad praedicandum missi sunt; dicente Domino: Sicut misit me Pater, et ego mitto vos. Hoc [Col. 1381C] cum dixisset, insufflavit, et dixit eis: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt (Joan. XX). Porro cum orassent omnes in unum, et ab archidiacono data esset congrua lectio, et deinde consequenti ordine ab eo qui verbum declamatorie jubentibus episcopis fecit, doctrina ex Scripturis divinis et de fide catholica promulgata esset: iterum inter episcopos sermo habitus est de veritate requirenda, et usque ad mortem observanda, de fallacia notanda et ad nihilum redigenda, de justitia, de pace, de Patrum statutis inviolabiliter tenendis.

In primis itaque, antequam de aliquibus inter episcopos confabulatio fieret, exstitit ex majoribus [Col. 1381D] quidam qui archiepiscopo diceret: »Quosdam, charissime Pater, ex clericorum ordine in hac sede et in hac urbe modo esse deprehendimus, qui non ratione, sed levitate vestris non obsequi parant verbis, quibus hesterno concilio agitatum est de beato Martiale Aquitaniae doctore, ut potius inter apostolos quam inter confessores pronuntiari ab omnibus recte debeatur. Super qua re quidam adhuc, velut novitatis nacti occasionem, murmurant in angulis.«

Cui archiepiscopus ita respondit: »Nullus nostrum ignorat, hesterno [die] coram omnibus rationabiliter esse definitum, quod beati Martialis legationis testimonium ab antiquis praeoccupatum et testificatum sit; et quia, sicut caput nostrum Romana sancta apostolica sedes comprobat, ita nos ejus [Col. 1382A] membra hoc idem debemus suscipere, et omni veneratione amplecti; et quia qui potestatem ligandi atque solvendi proprie a Christo, in terris in carne adhuc degente, acceperunt, absque dubio apostoli sunt; et quia nemo contradicere vero potest, beatum Martialem a Christo in terris in carne adhuc degente potestatem ligandi et solvendi cum reliquis apostolis accepisse. Sancti etiam doctores et patres nostri antiqui, columnae Ecclesiae fortiores, proclamant omnes qui Dominum in carne viderunt, eumque postea praedicaverunt, fuisse apostolos appellatos. Et quis negaverit beatum patronum istum vidisse Dominum in carne, et eum postea praedicasse? Paulus quoque doctor gentium alios, exceptis undecim, scribit esse apostolos, dicens: Apparuit Dominus [Col. 1382B] undecim; deinde apostolis omnibus (I Cor. XV), hoc est septuaginta duobus, de quibus indubitanter unum esse credimus beatum Martialem. Nam et cum Dominus diceret: Nonne vos duodecim elegi? (Joan. VI.) nunquid dixit: Nonne vos duodecim apostolos elegi? Potius subauditur, discipulos, teste Joanne evangelista, qui ait: Multi discipulorum ejus abierunt retro, et jam non cum illo ambulabant (Ibid.). Dixit ergo Jesus ad duodecim, subauditur, discipulos. Nonne vos duodecim, subintelligitur, discipulos, elegi? Et profecto constat multitudinem fuisse discipulorum Domini, illosque specialiter fuisse apostolos, quos ipse Dominus elegit, et misit ad praedicandum. Nonne electi ad praedicandum fuerunt illi de quibus Lucas ait evangelista: Designavit Dominus [Col. 1382C] et alios septuaginta duos, et misit illos, dicens: Ite, ecce ego mitto vos sicut agnos inter lupos (Luc. X). Sed quia contendunt de beato Dionysio et aliis Patribus antiquis Galliarum, nunquid Dionysius et Saturninus, genere gentiles, ab ipso Jesu, antequam in coelos ascenderet, acceperunt potestatem ligandi et solvendi cum his qui Dominum in carne viderunt et secuti sunt? Nunquid usque hodie inveniuntur, quia de novitate causantur, nomina Dionysii et Saturnini scripta uspiam per litanias inter apostolorum nomina? Liquido constat vero quia per antiquissimos codices, penes innumeros locos et gentes longinquas, beatus Martialis una cum aliis apostolis scriptus est. Apostolus ergo sit nobis, quia [Col. 1382D] et erat antiquis. Quod denique de beatis Dionysio et Saturnino dixi, eodem modo dictum puta de Ursino, de Austremonio, de Fronto genere Petracorico, de Juliano Cenomanensi, genere Romano, et de aliis qui apostolos viderunt in carne vel videre potuerunt, qui tam a beato Petro quam a beato Clemente, sive successoribus ejus, in Galliam post beatum Martialem praedicare missi sunt. Illi non specialiter a Christo, sed ab eis qui illos in episcopatus ordine consecrarunt, potestatem ligandi solvendique acceperunt, quemadmodum et ego ipsam potestatem non meo merito, sed gratia Dei, ab eo qui mihi gratiam tribuit episcopatus, consecratore meo, praesente videlicet domno Jordano, hujus sanctae sedis Lemovicensis pastore, accepi. Sed quid adhuc plura recapitulari [Col. 1383A] opus sit, de quibus jam et ab antiquis Patribus, et a sancta Romana et apostolica sede, et nuper a concilio Bituricensi, et hic hesterna peritorum disputatione plenius ad ordinem perfectum definitum est? Nihil itaque jam aliud restat quam ut a nobis hic in conspectu concilii publica damnentur excommunicatione, quicunque clerici de omnibus comprovincialibus nostris ulterius post hoc concilium repugnanti animo beatum Martialem, doctorem primum Aquitaniae, in alio quam in apostolorum ordine et memoria enuntiaverint.«

Et cum austero vultu metropolitanus ligamentum damnationis vellet ab ore proferre, sic domnus Jordanus locutus est ei, dicens: Petimus auctoritatem vestram, venerabilis pater, ut hodie hoc judicium [Col. 1383B] suspendatis a clericis hujus sanctae sedis. Adhuc enim, secundum Dominicam vocem, corripiam eos hodie inter me et ipsos solos. Si me audierint, lucratus ero fratres meos; si autem non me audierint, adhibebo mecum adhuc unum vel duos ex praesentibus coepiscopis fratribus nostris, ut in ore duorum vel trium testium stet omne verbum. Quod si eos non audierint, dicam ecclesiae, publico praesenti concilio, ut omnes audiant in testimonium. Si autem Ecclesiam, hoc est sanctum praesens concilium, non audierint, erunt mihi sicut ethnicus et publicanus, et tunc verbo vestrae auctoritatis ligate eos, tanquam non hominibus, sed Spiritui sancto inobedientes. Namque, ut ait Augustinus, Spiritus sanctus, qui quondam per apostolos loquebatur, nunc etiam per nos loqui dignatur, quoties [Col. 1383C] de divinis disserentes veritatem loquimur.

His verbis primatis credens archiepiscopus: »Ergo, inquit, caetera quae ad concilium pertinent, Domino opem ferente, discutiantur.«

Cumque de regulis ecclesiasticis diutius explicassent, ait domnus Jordanus: Bene placet ut Bituricensis concilii capitula in promptu afferantur, si forte Lemovicensibus haec ipsa tantummodo coaptentur, an aliter clero nostro placeant, sive alia opportune superadjiciantur. Non enim una eademque lex omnibus Ecclesiis sive populis, sive civitatibus, sive gentibus, semper potest congruere, sed quaedam pro qualitate locorum, et gentis, et animorum, quamvis diverso tamen congruenti ordine, in consuetudinem deducuntur. [Col. 1383D] Nihil quippe obest diversa locorum consuetudo, si tamen ratione sive auctoritate fulciatur. Plus tamen ratio quam auctoritas praevalere debet, nam gentiles pro majorum suorum auctoritate, nulla tamen subnixi ratione, idola colunt. Quia quaedam auctoritas sine ratione videtur esse, ratio vero per semetipsam auctoritatis dignitatem accommodat. Atque ideo multorum majorum auctoritas saepe in melius commutata, sive penitus neglecta est, quia minus ratione fulcitur. Gravis autem culpa est, si quis pro arbitrio auctoritatem, quae rationis plena est, contemnere praesumit. Rationabilis itaque auctoritas, sive ratio cum auctoritate, et auctoritas cum ratione, semper ut sese dignam praebeat et excellat necesse est. Diversarum igitur consuetudinum usus et observantia per populos, [Col. 1384A] per loca, nisi fidei, spei, et charitati contraria sint, nihil officere Christianae dignitati videntur; imo illa consuetudo semper ad religionem prodesse creditur, quae tum pro loco, tum pro tempore, pro necessitate, pro dignitate, pro ratione, pro auctoritate, unanimi voluntate fratribus in unum habitantibus bene complacere videtur. Quid enim? Nunquid canonici monachos pro duodecim lectionibus, vel monachi canonicos pro novem numero reprehendere possunt? Utraque enim ratione et auctoritate firma sunt; ter quatuor pro quatuor mundi partibus sanctae Trinitati subjectis, ter autem ternis pro novem angelorum ordinibus sanctae Trinitati gloriam dantibus. Duodecim comprobavit ille vir spiritu omnium justorum plenus sanctusque papa Gregorius, prius monachus, [Col. 1384B] postea apostolicus. Novem traditae sunt a discipulo beati Petri Ignatio martyre, qui per novenarium numerum lectiones et psalmos ab angelorum choris prolata audivit in coelo, deinde a Nicaeno concilio, deinde ab ipso sancto Gregorio hic numerus in psalmis et lectionibus atque responsoriis observatus est. Quid etiam Orientalibus vel Occidentalibus clericis usus barbam radendi vel non radendi officere ad religionem videtur? Isti enim Petrum apostolum auctorem hujus consuetudinis habent; et cum auctoritate hanc tenent rationem, rationabile esse dicentes clericos a laicis, sicut in vita, ita in corporis habitu differre. Quocirca hic mos ad religionem nobis potius prodesse quam obesse perspicitur. Illi autem barbam non radendi morem eligunt, Paulum sive Jacobum fratrem Domini apostolos [Col. 1384C] in auctoritatem sibi assumentes. Qui cum auctoribus rationem adjungunt (fieri quippe oportet rationabile obsequium nostrum), rationabile dicentes clericos sicut et laicos decorem in facie servare virilem, juxta dignitatem humanae conditionis a Deo creatam, quae solum virum barbam propter decorem habere voluit, et in vertice solummodo capitis clericatus signum praemonstrare; aliam adjungunt sibi rationem, quia Dominus noster Nazaraeus et intonsus esse voluit, ferrum super caput ejus non ascendit, coronam spineam duntaxat in vertice dignatus est pati. Ad cujus instar clericorum corona in vertice, ferro incidente figuratur, ut regnum et sacerdotium Christi etiam in clericorum capitibus rasura ipsa praemonstretur. [Col. 1384D] Ita sicut super hac re nostra consuetudo auctoritatem, simulque rationem et religionis habet augmentum: sic etiam penes Graecos, illorum talis a nostra dissidens consuetudine consuetudo, auctoritatem una cum ratione et religionis continet fructum. Et hac in re neque illi nos, neque nos possumus reprehendere illos: sicut de fidelibus qui carnibus vescebantur, ait apostolus: »Qui non manducat, manducantem non spernat; et qui manducat non manducantem non judicet. Qui enim manducat, Domino manducat; et qui non manducat, Domino non manducat (Rom. XIV).« Qui porro auctoritatem observant cum ratione, recte possunt reprehendere illos qui sine ratione custodiunt auctoritatem: hi autem istos nullo modo. Qua de re qui beatum doctorem Aquitaniae [Col. 1385A] inter confessores proponunt, auctoritatem habentes majorum sine ratione, dicentes sic proposuerunt. Qui ante nos fuerunt illi et illi, merito reprehenduntur ab his qui cum auctoritate rationem ostendunt; proponentes eum una cum aliis apostolis, et dicentes: »Illi et illi antiqui patres apud illa authentica loca, et Romana apostolica sedes, illique peritissimi viri, eum proposuerunt in apostolorum ordine.« Rationabile autem est ut ille qui inter alios a Domino accepit virtutem praedicandi Evangelium, potestatem ligandi et solvendi, scientiam omnium linguarum, et signaculum apostolatus habet Galliam, ideoque apostolus est, merito cum ipsis apostolis proponatur, et memoria ejus de gloria apostolatus semper confirmetur. Isti ergo illos, non illi istos, super hac re arguere [Col. 1385B] juste poterunt. Haec idcirco dixi ne diversorum diversae consuetudines et leges, si rationem habent, scandala generent. Observandum equidem nobis magnopere est ante omnia et super omnia, uti mandatum Dei, et non nostras traditiones, populo observandas tradamus: et nihil nisi Scripturarum divinarum auctoritate fultum agendum statuamus; nihilque de cordibus, nihil extra praeceptum Domini, et sanctorum Patrum, quod absit, constituere, docere, vel jubere praesumamus. Quae vero aliis trademus, primi nos ea ipsi faciamus, ne simus de illis super cathedram Moysi sedentibus, super quibus Salvator ad turbas et ad discipulos suos, ait: »Dicunt enim, et non faciunt (Matth. XXIII);« et iterum: »Digito autem suo nolunt ea movere (ibid.).«

[Col. 1385C] His dictis, conversus archiepiscopus ad eum qui ad dexteram suam super aliam cathedram sedebat, sacris vestibus ornatum Azenerium abbatem, dixit ad eum: »Rogamus, charissime, ut, sicut domnus Jordanus pontifex jubet, capitula Bituricensis concilii, velut vos ipsi, qui interfuistis, audistis, huic sancto concilio coram exponatis.«

Tunc ipse enuntiare coepit, dicens:

Haec sunt capitula, super quibus hoc tempore depravata erat S. Bituricensis mater ecclesia. Itaque Patrum sequentes vestigia, statuerunt, qui praesentes ibi fuerunt episcopi, Aymo Bituricensis, Stephanus Aniciensis, Renco Arvernensis, Ragamundus Mimatensis, Aemilius Albiensis, Deusdedit Cadurcensis, haec servanda ab ecclesiis sibi commissis.

[Col. 1385D] »In primis, ut per omnes,« etc. (Vide concil. Bituric. an. 1031.

Talia senior cum perorasset, ait domnus Jordanus: Omnia nobis haec bene placent; tantum de corpore Domini mutando, propter presbyteros qui omnibus Dominicis diebus ad ecclesias suas nequeunt adesse, placet ita temperanter institui, ut ab omnibus valeat inexcusabiliter observari. Quae enim in Ecclesia instituuntur, sic debent fieri moderata, ut absque importabili fasce ab omnibus portentur, et qualiter animae salventur, et quod facit Ecclesia, absque murmuratione faciat, et ne inobedientia locum inveniat. Itaque placet ut corpus Domini in anno per duodecim terminos renovetur in omnibus illis ecclesiis ubi incessanter custodiri [Col. 1386A] solet, hoc est, in pascha, in pentecoste, in Nativitate sancti Joannis, ad Vincula sancti Petri, in Assumptione sanctae Mariae, in festivitate sancti Michaelis, in omnium sanctorum, in sancti Andreae, in Natali Domini, in Hypapante, in Quadragesima, in media Quadragesima. His enim distinctionibus anni omnes presbyteri ad proprias possunt recurrere ecclesias, et ipsum corpus Domini, quod mutatur, non nisi a mundis Ecclesiae ministris sumatur. Monasteria vero monachorum regularia, quia diligentius et nitidius omnia ad cultum altaris procurant, in abbatum suorum arbitrio de his, sicut de aliis regulis, permittimus. Illi enim nostris legibus constringi non debent, qui ultra nos per arctam et angustam portam vitae ingredi appetunt, qui voluntatem propriam frangunt, qui [Col. 1386B] jugum ab adolescentia portant, qui episcoporum jussis summopere in omnibus obediunt. Tales, inquam, legibus non oportet subjici conciliorum, nisi forte reprehensioni vel contemptui patuerint. Sic Apostolus ait: »Justo lex non est posita, sed injustis, et non subditis, impiis et peccatoribus, sceleratis et contaminatis, patricidis et matricidis, homicidis, fornicatoribus, masculorum concubitoribus, plagiariis, mendacibus, perjuris, et si quid aliud sanae doctrinae adversatur, quae est secundum Evangelium gloriae beati Dei quod creditum est mihi (I Tim. I)« Nam et abbates regulares non ideo ad synodum venire cogo hujus sedis, ut arguantur, sed ut mihi de rebus ecclesiasticis moderandis consultum praebeant, quatenus ipsi spirituales viri, dum mihi per diversas multorum curas disperso [Col. 1386C] opem ferunt ad sublevandum onus, in retributione coronae mecum participentur. De cultu enim ecclesiastico et reverentia corporis Domini, probavi ipse oculis meis regulares per Lemovicinum monachos altaria et codices, vestimenta, calices, linteamina, et cuncta quae ad altare pertinent, mundissima quotidie et cum reverentia servare.

Cumque de his et aliis hujuscemodi, plura dicerentur, et archiepiscopo omnibusque placerent, accusatores justi exstiterunt ex senioribus, qui dicerent in concilio: »In loco Sancti Petri Bellocensis [corr. Bellilocensis] monasterii, sancta Ecclesia Lemovicensis vim patitur. Hic siquidem locus in ordine regulari quondam fuit illustris, nunc autem ita a saecularibus [Col. 1386D] conculcatus est, ut super monachos ipsius monasterii dominetur abbas saecularis et absque monachi habitu.«

Clamaverunt omnes qui erant in concilio: »Hoc magna destructio est, ut caecus videntes ducat, stultus sapientes doceat. Hac enim in re disciplina moritur, locus hypocrisis monachis datur, occasio propria possidendi monachis subripitur, per quae decepti perire possunt. Capite morbido totum corpus inutile est, et pro tali destructione locorum Dei, ira super populos a facie Dei egreditur.«

Tunc requisiti monachi supradicti monasterii, astantes in conspectu episcoporum, dixerunt: »Ordinetur nobis abbas idoneus secundum regulam, et in pace erimus: lugentibus enim nobis iste super [Col. 1387A] nos tyrannidem arripuit. Ut autem praesentibus episcopis sit notum, Rodulphus, archiepiscopus quondam Bituricensis, monasterium ipsum tempore Caroli regis in fundo suo construxit, et praediis suis multisque donis satis superque nobilitavit. Post cujus transitum ad coelos longo excurso tempore, occasione reperta, comes Tolosanus coenobium ipsum suae potestati addixit, et comiti Petracoricensi in beneficio largitus est. Ille quoque vicecomiti Combornensi concessit, qui nunc nobis laicalem personam imposuit, ea de causa quia Bernardus monachus Solemniacensis, et postea episcopus Cadurcensis, nobis vero abbas, antecessor ejus, avunculus ejus exstitit.«

Dixerunt episcopi: »Ecclesiastica officia non secundum carnis originem, sed secundum meritorum [Col. 1387B] virtutem, distribui oportet.«

Cumque ille clericus, non monachus, abbas, saeculari nobilitate ac generositate magnus, mox vocatus in concilium ante episcopos reus astaret, genibus positis, et super hac re judicaretur secundum canones, ita respondit: »O reverentissimi Patres, hanc, rogo, justo judicio corrigite rem, et libenter consentio.«

Dixerunt Patres: »Idoneum ex regularibus monachis aliquem adducito ante domnum Jordanum, ut ipse cum regulariter ordinet abbatem ad regendum ipsum locum; et tu extrinsecus non dissipator, sed defensor et provisor loci adesse memento.« Itaque episcopi, postquam de his diu locuti essent, primati Lemovicensi sub testimonio concilii et Willelmi ducis Aquitanorum hoc taliter commiserunt [Col. 1387C] negotium, ut usque ad Natalis Domini festivitatem, quae in sexta hebdomada exspectabatur, ordinaret in eo loco dignum pastorem secundum regulam. Quod si contradicentes reperiret qui id fieri non permitterent, et ipsos et ipsum locum excommunicatione canonica ligaret, donec idem locus ad pristinam revocaretur dignitatem.

Quibusdam vero sciscitantibus si qui monachorum forte de eodem saeculari loco ad alium regularem transmigrare vellent, utrum eis liceret, eruditi qui aderant, recte sapere tales judicabant. »Tales, inquiunt, Deo placere student. Nam si perfectus est qui inter malos bonus est, tamen bonorum consortium adipisci laudabile et perutile est. Quia sicut [Col. 1387D] Spiritus sanctus per Psalmistam ait: Cum sancto sanctus eris, et cum viro innocente innocens eris, et cum electo electus eris, cum perverso autem perverteris (Psal. XVII). Et rursum Apostolus: Corrumpunt mores bonos colloquia mala (I Cor. XV). Rursus Scriptura ait: Qui tetigerit picem, inquinabitur ab ea; et qui communicaverit superbo, induet superbiam (Eccli. XIII). Nam si lilium inter spinas lucet, tamen gravatur a spinis et gloriosius crescit inter amoena quam inter spineta. Nam et ipse regularis abbas si contigerit ut super saeculares ordinetur monachos, nec eos ab illicitis potuerit deflectere, nec habuerit bonos qui eum adjuvent ut patienter toleret malos, satius est eos derelinquere, et secum solum habitare, quam eorum incorrigibili mordacitate, cordis [Col. 1388A] tranquillitatem amittere. Et juxta Dominicam vocem, melius est ei luscum vel claudum in vitam intrare, quam duos oculos, vel duos pedes habentem, mitti in gehennam, hoc est, melius est se solum lucrari quam cum pravis, quos inutiliter amat, detrimentum pati. De talibus loquitur Spiritus sanctus per prophetam, dicens: Fili hominis, increduli et subversores sunt tecum, et cum scorpionibus habitas (Ezech. II). Et item Job: Frater fui draconum et socius struthionum (Job XXX). Et David: Quis dabit mihi pennas sicut columbae, et volabo, et requiescam? (Psal. LIV.) Certe beatus Benedictus saeculares vel agrestes monachos, qui eum veneno necare conati sunt, ideo deseruit, ne mentis suae tranquillum oculum eorum pessima foeditate turbidaret. Ut enim sancti Patres [Col. 1388B] dixerunt, quidquid pacem vel tranquillitatem cordis, qua Deum assidue cogitare debemus, perturbare potest, quamvis utile, quamvis necessarium sit, abjici oportet; quolibet quippe vitio cor perturbatum Deum cogitare non potest. Haec dicentes, non eos damnamus qui inter pseudomonachos boni aliquoties vel cum pravis majoribus necessario degunt, si tamen illud adimplent quod scriptum est: Quae dicunt facite, quae autem faciunt facere nolite (Matth. XXIII); et item: Sicut lilium inter spinas, sic amica mea inter filias (Cant. II). Et periculis in falsis fratribus Apostolus exercitatus est, et praecepta pastoris in omnibus adimplere, etiamsi ipse, quod absit, aliter agat. Et in talium exemplo beatus Petrus Lot in testimonium assumit, dicens: Et justum Lot a nefandorum [Col. 1388C] conversatione eruit, habitantem inter eos qui de die in diem animam justam iniquis operibus cruciabant (II Petr. II). Nec de solis monachis, verum etiam generaliter de omnibus Christianis, qui boni inter malos conversantur, haec dicta sunt. De talibus item Paulus ad discipulos ait: In medio nationis pravae et perversae, inter quos lucetis sicut luminaria in mundo (Philip. II). Hinc Joannes Pergami Ecclesiae: Scio, inquit, ubi habitas, ubi sedes est Satanae, et tenes nomen meum, et non negasti fidem meam (Apoc. II). Ergo, sicut Gregorius ait, bonus non est qui malos tolerare recusat. Et tanto magis mali tolerandi sunt, quanto et amplius abundant. Regulares autem monachos dicimus, qui illicita nolentes, non [Col. 1388D] suo sed alieno imperio vivunt; quibus omnia in medium conferuntur communia, nec aliquid habent quod abbas non dederit aut permiserit. Potest autem, quamlibet difficile contingere possit, regularis unus inter plures agrestes conversari, si tamen ab illicitis sese continet; si his quae sibi ad hujus vitae usus congruunt, permittente aut dante eo qui sibi praeest, contentus fuerit: juxta quod Apostolus loquitur, dicens: Habentes victum, et tegumentum, his contenti sumus (I Tim. VI). Saeculares autem monachos illos dicimus quos regulares monachi in die judicii judicabunt, sicut Ninivitae, vel regina Austri, dicente Domino, Judaeos incredulos damnabunt; vel apostoli duodecim tribus Israel duodecim judicabunt, quia illis credentibus illi credere noluerunt. Sic isti illos [Col. 1389A] judicabunt quia istis regulariter viventibus, illi regulariter vivere noluerunt. In capitibus ergo justis monasteria eriguntur et vigent, in vitiosis ruunt et languent. Episcopus itaque, ad cujus dioecesin pertinent monasteria, et abbates, atque Christiani vicini, nisi prohibuerint indignos in pastoralem curam ingredi, malum in illos respicit, sicut bona merces a Deo illos exspectat, si familiae Dei dignos constituant dispensatores.«

Haec et his similia cum mystico et utili audientibus sermone de sublimiori proposito edissertata essent, ait domnus Jordanus: Ago Deo gratias quia in dioecesi Lemovicensi plura monasteria recto tramite incedunt, et boni odoris de se exempla latius diffundunt, sicut Apostolus ait: »Christi bonus odor sumus [Col. 1389B] Deo, in his qui salvi fiunt, et in his qui pereunt (II Cor. II).« Hos quippe, qui praesentes huic sancto concilio intersunt, abbates Lemovicenses laudo, et testificor in Domino Jesu quia cum sibi subditis regulariter agentes lucrandis animabus potius invigilant quam de caducis rebus et transitoriis curent. Dignum est enim ut quicunque suscipiunt animas regendas, praeparent se ad rationem reddendam. In primis denique familiam beati Martialis in hac urbe, et Cambonense monasterium beatae Valeriae possessionem beati Martialis, et alia quae ei jure possessionis perpetuae ab antiquis subjacent temporibus monasteria, non ignoro regulariter vivere. Nihilominus Solemniacum atque Usercam coenobia nobilissima, monasteria quoque in hac urbe Sancti Martini et Augustini, [Col. 1389C] necnon et congregationem virginum in basilica beatae Dei genitricis, et alias servorum Dei per Lemovicinum congregationes, gaudeo sancti ordinis reverentiam regulariter observare. Quantum denique in oculis omnipotentis Domini ad intercedendum pro salute populorum congregationes valeant servorum Dei, beatus Gregorius de congregatione sanctimonialium locutus, ostendit, inquiens: »Inter tot Longobardorum gladios his nostris temporibus Roma nequaquam subsistere posset, nisi virginum sanctimonialium in hac urbe Romana congregationes suis orationibus tantae hostilitati resisterent.« Et item: »Ideo, inquit, providendum nobis monasteriis ancillarum Dei, quatenus eis abundanter subsidia ministremus: ne qua forte [Col. 1389D] penuria gravatae, a suo proposito vel aliquantulum succumbant.« Nam monasteria monachorum idem Gregorius per universum mundum libera et quieta esse volebat, ut si quem episcoporum comperisset aliqua ratione ea excommunicare vel inquietare, graviter in eos vindicaret, quod in epistolis suis facile perspici poterit. Nos quoque monasteria servorum Dei defensa, quieta et tuta esse desideramus, tanti Patris vestigia sequendo. Verumtamen si culpa superbiae vel inobedientiae in abbatibus inventa fuerit, eam canonice insequi oportet. Hoc dixi propter abbatem monasterii Usercensis, quem dicunt hoc anno instituta sancti concilii contempsisse. Quidam enim narraverunt nobis quia excommunicatum vicecomitem Albuciensem interfectum in praeda ipse apud suum monasterium sepelierit, [Col. 1390A] super qua re, si vera est, cor meum contristatur. Omnes enim noverunt in sanctis conciliis sic institutum ut si quis ab episcopo suo excommunicatus, interfectus aut obitu proprio mortuus absque reconciliatione fuerit, nullatenus Christianorum sepultura sepeliatur, nisi episcopus, satisfacientibus pro eo amicis vel parentibus, absolutionem et licentiam ex hoc concesserit. Sed neque pro eo oretur, nec facultas ejus in eleemosynam suscipiatur, quousque ab episcopo absolvatur. Simili modo si vulneratus ad mortem quilibet de excommunicatis fuerit, vel infirmitate ad exitum correptus, poenitentiam ex corde petierit, vel esse monachus quaesierit, poenitentia ejus suscipiatur quidem, et viaticum ei pro misericordia tribuatur; nullatenus tamen sepeliatur, neque post mortem pro eo oretur, donec ab episcopo [Col. 1390B] suo absolvatur. Dicente enim beato Gregorio in Dialogorum libro secundo: »Tantam Ecclesiae suae Christus largitus est virtutem, ut etiam qui in hac carne adhuc vivunt, jam carne solutos absolvere valeant, quos vivos ligaverant. Dicente Domino ad Petrum: Quodcunque solveris super terram, erit solutum et in coelis (Matth. XVI).« Nam sanctus Benedictus duas sanctimoniales, et unum ex fratribus, qui ligati obierant, post mortem absolvit. Idemque papa Gregorius medicum fratrem in ipso exitu vitae ligavit, nec eum consolari in fine, nec pro eo orare permisit, sed nec eum in coemeterio ecclesiae sepeliri sivit; quem tamen longe post mortem pro misericordia absolvit, et pro eo orare instituit. Verumtamen valde horrendum est, ut beatus papa scribit, cum quis irreconciliatus a [Col. 1390C] saeculo exit. Praeterea si quem episcopus ligat, alius absolvere se putat, et ipse decipitur qui eum suscipit, et qui suscipitur perit, et hac occasione falsae pietatis concilia Patrum destruuntur, et Deus contemnitur, et pax de Ecclesia expellitur. Siquidem ille qui excommunicatum suscipit, idcirco simul cum eo perit, quia similem sortitur excommunicationis vindictam: et, ut beatus Petrus in scriptura beati Clementis ait, quicunque excommunicato consentit, vel in colloquio participatur, unus et ipse est de illis qui Ecclesiam Dei destruunt.

Cumque in concilio a quibusdam interrogaretur utrum observanda est excommunicatio ei, quem aliquando forte injuste et absque culpa pontifex ligat, Odolricus Pater sic ait: »Quemadmodum beatus [Col. 1390D] Gregorius attestatur, cujus auctoritas minime sperni potest, si pastor ligat aliquem aut juste aut injuste, aut ob culpam aut sine culpa, observanda est excommunicatio, ne is qui injuste forsitan ligatur, ipsam excommunicationem ex alia culpa mereatur. Neque ovis pastorem suum temere reprehendat, ne ex ipsa tumidae reprehensionis superbia culpa quae non erat fiat. Dicit autem de episcopis quia ipsi se hac potestate privant qui vel odio vel gratia, et non secundum meritum causae, ligant vel solvunt.«

Ad haec pontifex adjecit, dicens: Presbyter qui excommunicatum scienter suscipit, ideo ab ordine deponitur, quia semetipsum excommunicat qui excommunicato consentit.

[Col. 1391A] Tunc episcopi dixerunt: »Statuimus canonice ut qui amplius excommunicatum nesciens susceperit, et postea probaverit, ad poenitentiam mox recurrat in conspectu et judicio episcopi sui. Qui autem scienter id egerit, sive in vita, sive in morte, sive aliquid de facultate damnati in eleemosynam probatus fuerit suscepisse, ab ordine presbyter cesset, nec gradum recipiat, nisi satisfactus, ab episcopo suo sacris vestimentis reinduatur. Si presbyter non est, communione eucharistiae et audientia missae privetur usque ad reconciliationem episcopi. Quando autem episcopus presbyterum deposuerit, sic agat: Jubeat eum prius indui omnibus sacerdotalibus indumentis, deinde manu sua auferat ei manipulum, deinde casulam, deinde mediam stolam de collo reflectat ei inter scapulas sub [Col. 1391B] latere dextro, et depositus est a presbyteratu in diaconatum. Quando quemlibet excommunicaverit, eat publice ad ostium ecclesiae et ostium pro eo claudat. Dum absolverit, ambulet cum eo usque ad portas ecclesiae, et aperiat ei ut ingrediatur. Aliter autem nullus excommunicatus ecclesiam ingrediatur, quia nefarium et illicitum est. Presbyteri autem, de ignotis causis; episcopi, de notis excommunicare est, ne episcopi vilescat potestas.«

His dictis, cum accusatum abbatem inquirerent quid responderet, ille respondit domino primati: »Domine, inquit, Pater, de hac re, qua accusor, veritas vobis nuntiata non est. Absit a me ut absque vestra licentia aliquando suscipiam excommunicatum. [Col. 1391C] Ordo enim noster quanto sublimior est, tanto subjectior et promptior ad obediendum episcopis ut sit, necesse est. In episcopis enim ipsum Deum honoramus, vel contemnimus, sicut ipse ait: Qui vos audit, me audit; et qui vos spernit, me spernit (Luc. X). Ecce idoneos testes adhibeo, quia ille vicecomes excommunicatus, postquam praedando interfectus est (comites enim praedantes, excommunicati palam in omnibus conciliis sunt) me ignorante a militibus suis ad monasterium nostrum deportatus est, cujus corpus neque suscepimus, neque sepelivimus, sed sine officio sacro retro ultra aquam revehi jussimus, ubi milites ipsi, nullo clericorum astante, sepelierunt illud.«

Quo audito, episcopi judicaverunt, dicentes: »Si [Col. 1391D] ita est, nec ille excommunicatus sepultus est, nec abbas monasterii culpabilis judicari potest.«

Tunc episcopus Cadurcensis coepit enarrare, dicens: »Nuperrime, post concilium Bituricense, quidam de excommunicatis eques in nostra dioecesi interfectus est, quem ego, rogantibus amicis et propinquis ejus, nullatenus solvere volui, ut caeteri metum haberent; gravem enim culpam praedantis habuerat. Itaque sine sacerdotis obsequio a militibus apud quamdam ecclesiam Sancti Petri, non me jubente, sepultus est. Mane autem facto, corpus ejus longe extra coemeterium projectum, et nudum super faciem terrae inventum est; tumulus autem, ubi sepulturam habuerat, intactus ita ut dimissus pridem fuerat repertus est. Quem iterum milites aperuere, [Col. 1392A] et nihil in eo aliud nisi vestes quibus involutum fuerat, invenerunt. Rursus cadaver ibidem sepeliunt, et diligenter tumulum sub enormi pondere terrae et lapidum claudunt, sed die altero projectum cadaver et tumulum intactum ut supra aspiciunt. Quinquies sepeliunt, toties eodem dejectum tenore contuentur. Tanto demum victi stupore, corpus longe a coemeterio ecclesiae terra obruunt. Quo terrore perculsi principes militiae, pacem nobis, velut optabamus, firmare nequaquam distulerunt.«

Ad haec respondit concilium: »Quid hoc aliud est nisi quia sub oculis hominum arbiter omnium affirmat Ecclesiae suae auctoritatem, quia excommunicati sepultura Christianorum juste ab episcopis segregantur? Tales enim negant fidem, dum latrocinia [Col. 1392B] potius quam pacem sectantur. Non enim Christiani dicendi sunt, de quibus ait Apostolus: Confitentur se nosse Deum, factis autem negant (Tit. I). Item Jacobus: Fides sine operibus mortua est (Jac. II). Certe Dathan et Abiron pro pastorum suorum contemptu perierunt de medio multitudinis. Ita in episcopo suo Deum contemnens, juste insepultus ab Ecclesia disjungitur, si in excommunicationis vinculo eum contingat oppetere mortem.«

Odolricus interea venerabilis Pater familiae beati Martialis, sedens in cathedra juxta primatem Lemovicensem, sacris ut erat indutus ornamentis, dare coepit consilium episcopis, dicens: »Hic vos, charissimi, decernere oportet medicinam quam contra generalem morbum adhibeatis. Si enim de pace tenenda, [Col. 1392C] sicut est vestra voluntas, principes militiae Lemovicensis vobis obstiterint, quid contra ista sit agendum?« Dixerunt episcopi: Hac in re petimus, charissime, ipse date consultum. Quibus ille: »Nisi de pace acquieverint, ligate omnem terram Lemovicensem publica excommunicatione, eo videlicet modo ut nemo nisi clericus aut pauper mendicans, aut peregrinus adveniens, aut infans a bimatu, et infra, in toto Lemovicino sepeliatur, nec in alium episcopatum ad sepeliendum portetur. Divinum officium per omnes ecclesias latenter agatur, et baptismus petentibus tribuatur. Circa horam tertiam signa sonent in ecclesiis omnibus, et omnes proni in faciem preces pro tribulatione et pace fundant. Poenitentia [Col. 1392D] et viaticum in exitu mortis tribuatur. Altaria per omnes ecclesias sicut in Parasceve nudentur, et cruces et ornamenta abscondantur, quia signum luctus et tristitiae omnibus est. Ad missas tantum, quas unusquisque sacerdotum januis ecclesiarum obseratis fecerit, altaria induantur, et iterum post missas nudentur. Nemo in ipsa excommunicatione uxorem ducat. Nemo alteri osculum det. Nemo clericorum aut laicorum, vel habitantium, vel transeuntium, in toto Lemovicino carnem comedat, neque alios cibos quam illos quibus in Quadragesima vesci licitum est. Nemo laicorum aut clericorum tondeatur neque radatur, quousque districti principes, capita populorum, per omnia sancto obediant concilio. Si quis vero probatus fuerit aliquo modo [Col. 1393A] hujus vinculi violator, non recipiatur, nisi cum digna poenitentia. Magnopere enim episcoporum excommunicatio est observanda, ne forte plus irascatur furor Domini super nos et super populum.«

Tunc interrogatum est in concilio utrum uni aut duobus primoribus, si obedierint, debeat ab episcopo ignosci, sine omnibus aliis, an non? Quod Aemilius pontifex et Azenerius abbas hoc modo enodaverunt, respondentes: »Si de centum impiis praeter unum nequimus revocare, ipsum solum cum gaudio debemus suscipere.«

Odolricus autem Pater sic respondit: »Si una de centum perditis ad salutem lucratur, gaudium est eoram angelis Dei. Si quis denique post mortem inobediendi ad obediendum episcopo festinat, jam a [Col. 1393B] Deo interius vivificatur, ideoque eum absolvi necesse est. Nam de his qui ad poenitentiam compunctos non suscipiunt, obduratos vero aut terrore aut amore saeculari absolvunt, sic Spiritus sanctus per prophetam dicit: Mortificabant animas quae non moriuntur, et vivificabant animas quae non vivunt (Ezech. XIII). Et rursum: Vae his qui dicunt bonum malum, et malum bonum, ponentes lucem tenebras, et tenebras lucem (Isa. V). Si ergo vel unus ex primoribus principibus vobis obedierit, caeteri vero omnes attrita fronte rebelles exstiterint, pacificum suscipite in pace Christi eique in omnibus opem ferte, et terram honoremque ejus in absolutione gaudentem et liberum esse permittite; caeterae autem partes Lemovicensis terrae quae rebelles principes habent, in [Col. 1393C] supradicto relinquantur anathemate usque ad dignam correctionem, ut sit inter bonum et malum differentia, ac si inter lucem et tenebras. Quod si omnes majores potestates Lemovicenses pacem consenserint, ut omnia sint absoluta, et aliqui de privatis militibus sive minoribus principibus, inventi fuerint concilio inobedientes, hi tales ita privatim excommunicentur, ut sint segregati a communione corporis et sanguinis Domini; in ecclesiam intrandi nullam habeant licentiam: cum Christianis non comedant, neque bibant, neque ambulent; linum non induant, carnem non comedant, vinum non bibant; non tondeantur neque radantur: ad nullas orationes proficisci praesumant; si infirmi [Col. 1393D] fuerint, non visitentur a clerico: morientes in ipsa excommunicatione, non sint de loco levati in quo mortui fuerint, nec cooperiantur ligno, neque petra, neque aliqua munitione: substantiam eorum nullus pro animabus eorum in eleemosynam accipiat.«

Dictum in concilio est: »Si quis de episcopis aliquoties timore, vel amore, vel pecunia se inflexerit, ut secundum concilium non distringat per justitiam illum quem distringere debet, et potest, sive absolverit vivum vel mortuum, quem absolvere non debet, aut in aliquo probatus fuerit violare concilium, quod ipse cum aliis episcopis instituit, ab ipsis episcopis deponatur usque ad spatium temporis, quod ipsi episcopi concorditer judicabunt.« Dixerunt [Col. 1394A] episcopi omnes: »Placet nobis haec propositio, et sic fiat. Similiter fiat de illo episcopo, qui excommunicatum alterius episcopi susceperit vivum, sive mortuum, vel in episcopatu suscipi a quoquam permiserit vel consenserit.«

Interea cum talia episcopi sermocinarentur, querimonia in concilio commota est a dicentibus: »In monasterio Beati Martialis sursum in Pascha et Pentecoste baptismus agitur, et ibi servi a dominis suis libertate donantur. Haec volunt clerici hujus sedis non amplius alibi quam in hac sede administrari.«

His opposita sunt ista a sanum sapientibus, qui sic responderunt: »In oratorio Sancti Joannis Baptistae, quod est ad meridiem, sursum secus Salvatoris [Col. 1394B] basilicam, fontes ab antiquis temporibus praeparati sunt, et tantummodo in Pascha et Pentecoste ibi semper solet agi baptismus; aliis vero tempori bus per totum annum in ecclesia Sancti Michaelis, de illa superiori parochia baptizantur infantes; nec ullo modo pro his haec sancta sedes hactenus querelas commovit, Parochiani siquidem Sancti Petri ecclesiae Cairogensis, et quicunque ex principibus ex omni Lemovicino volunt, filios suos ad scrutinium in Quadragesima, et baptizandos in Pascha, sive in Pentecoste, ad hanc deferunt sedem. Parochiam vero ecclesiae Sancti Michaelis, et ecclesiae Sanctae Mariae de Arenis, et aliarum ecclesiarum, quae basilicae Beati Martialis subjectae sunt, et quicunque de [Col. 1394C] principibus ex toto Lemovicino, sive de externis Aquitaniae civitatibus voluerint, filios suos baptizandos sursum ad Redemptoris aulam dirigunt. Denique semper fuit consuetudo ut quicunque voluerunt, sursum aut ante altare Redemptoris, aut ante corpus beati Martialis, servos suos libertati darent. Quod ergo usque ad nos semper licitum, nec amplius prohibitum, quo pacto nunc amodo illicitum erit? Verum justo judicio judicent praesentes episcopi quid hac in re aequum sit.«

Dixerunt episcopi: »Beato Martiali privilegium suum ab antiquis statutum auferre nefarium est. Haec autem sedes beati Martialis caput et mater omnium Galliae ecclesiarum est, quia prima ante omnes alias in Gallia exstitit Deo consecrata; ideo [Col. 1394D] que Lemovicenses omnes ecclesiae praesertim huic tanquam capiti proprio, in omnibus honorem exhibeant. Ipsa autem sedes et mater, nullatenus a filiabus suis caeteris ecclesiis justa antiquitus concessa tollat instituta, nec eis impendi honorem debitum prohibeat. Gaudere enim pontifex et assensum praebere debet, ut Ecclesiae sibi subjectae in honore antiquo perseverent. Itaque in Beati Martialis monasterio, sicut antiquitus solitum erat, propter ordinem paschalem non negligendum, qui mentes carnalium ad altiora trahit, et propter trinas litanias, et propter stationem ad fontes, recte opportunum est celebrari baptismum, de tribus non minus infantibus, in Pascha solummodo et Pentecoste. Simili ratione fieri congruum est in aliis monasteriis et [Col. 1395A] ecclesiis, ubi ab antiquis diebus exerceri id solitum est, ita tamen ut major numerus baptizandorum sit apud hanc matrem ecclesiam. Et hi qui in aliis ecclesiis apud hanc civitatem baptizantur, ipso die coram episcopo ad confirmationem in hac sede cum luminaribus exhibeantur. Ubi enim cereus paschalis consecratur et baptismus agitur, ibi honestius paschalis ordo perficitur, et tres litaniae, quae in Sabbatis Paschae et Pentecostes nulla ratione praetermitti possunt, ne, quod absit, auctoritas Spiritus sancti vilescat, aptius persolvuntur. Post sex enim lectiones, septena fit in choro a pluribus simul cantoribus solemniter indutis. Deinde cum terna ipsi cantores et sacerdotes ac caeteri ministri procedunt ad fontes. Facto vero baptismo de tribus tantum infantibus [Col. 1395B] (nam caeteri, si plus fuerint, ab alio presbytero qui ibi remanserit baptizantur) cum terna a fontibus regrediuntur, qui ad chorum, ad chorum; et qui ad altare, ad altare, cum cereis nondum luminatis, sonantibus interim omnibus signis. Finita enim ipsa terna, et cessantibus metallinis clangoribus, mox hymnus angelorum a sacerdote excelsa voce profertur, illuminata jam omni ecclesia, ex quo cantores clamaverint: Accendite.

»Haec de baptismo satis sint. Nunc de servorum libertate dicendum, quia hanc agere licitum est vel apud hanc sedem, vel ante corpus beati Martialis, vel ad quamcunque ecclesiam Domini elegerint coram testibus, vel ante corpus defuncti proximi, sicut [Col. 1395C] saepe per plures civitates fieri videmus; ita sane ut hujus sedis nominativus cancellarius libertatem scribat. Nam et apud regale palatium, vel in quocunque loco rex fuerit, coram rege libertates legitimas fieri cernimus: imo lex Salica continet ut ubicunque servi dominus voluerit, potest servum relaxare.«

His dictis, cum quidam de praedicatione ad populum, et de indicendis jejuniis et litaniis pro opportunitate temporum dicerent, quod haec apud sedem duntaxat debeant institui et edici, dixerunt episcopi: »Praedicatio non solum apud sedem, sed etiam per omnes ecclesias assiduanda est, ubi hanc dare strenuum doctorem Domini voluntas inspirat; etenim adeo gemendum est, quia valde rari sunt in messe [Col. 1395D] Dei operarii. Et si multi sunt qui bona audiant, sed rari sunt qui dicant. Nam omnes sacerdotes quibus parochia commissa est, omnibus Dominicis et festivis diebus admonere praedicando populum debent, secundum illud: Argue, obsecra, increpa (II Tim. IV). Quia sacerdos, si sine praedicationis sonitu incedit, interminatione divina mortis reus est; episcopus autem quos doctos ad officium viderit et idoneos, non tantum jussu sed etiam rogatu ad tam sublime opus incitare debet. Quod officium sive monachus sive clericus suscipere nequaquam potest, nisi in gradum lectoris fuerit ab episcopo ordinatus. Porro de litaniis indicendis, sive jejuniis, sic in libro Capitulorum Caroli insertum est: Quando tribulatio super populum venerit, sive mortalitatis, sive hostilitatis, [Col. 1396A] sive famis, aut intemperantiae aeris, vel si quid hujusmodi, et non fuerimus praesentes, nullus nostrum exspectet edictum, sed mutuo se exhortantes clerici, sive monachi, una cum populo festinent in litaniis vel jejuniis misericordiam Domini super regnum nostrum inclinare. Igitur si talia sine sedis consultu, necessitate, non temeritate, vel, quod absit, typho superbiae, ab alia ecclesia instituta fuerint, nihil est quod indignentur clerici sedis. Tamen ita cuncta concordantia moderentur in invicem inter omnes vicinas congregationes, ut pax et unitas inter sedem et alias ecclesias permaneat inconvulsa.«

Episcopus autem Petracoricensis de quodam canonico suo tantum clerico, qui uxorem duxerat, inquirendo [Col. 1396B] proposuit, dicens ut judicarent quid de eo ageretur. Ad hoc verbum in concilio responsum est: »Canones judicent. Quomodo enim nostro possumus arbitrio judicare quidquam, cum omnia a prioribus judicata sint? nihil quippe dicendum quod non prius dictum sit.«

Tunc lecti sunt Canones apostolorum, ubi in capitulo 27 ita dicitur: »Qui clerici debeant conjugibus copulari.---Innuptis qui ad clerum provecti sunt, praecipimus ut, si voluerint, uxores accipiant, sed lectores cantoresque tantummodo.« Et iterum dictum est: »Canones Toletani et hoc judicant ut in monasteriis nutriti cum venerint ad annos adolescentiae, detur eis optio libera utrum velint vovere propositum an inter laicos esse. Qui voluerint, [Col. 1396C] uxores ducant; qui autem propositum in sua potestate relicti voverint, non ultra eis ad saeculum licet respicere. Nam concilium Bituricense, sicut audivimus, judicavit ut qui clericaturam suam dimittit, ab aliis clericis separetur.«

Item de abbatibus quibusdam proposita quaestio est, qui majoribus festis capellanum et plures diaconos ad celebrandam missam, sicut episcopi, habent; et consulte tractatum est hoc non pro usurpatione, sed honore solemnitatis fieri; nec solum abbatibus, sed etiam aliis sacerdotibus apud plures ecclesias, ubi magni numeri congregationes monachorum aut canonicorum sunt, propter solemnitatis reverentiam exhiberi licitum videtur. Non tamen plus quam tres [Col. 1396D] diaconi abbatibus vel reliquis sacerdotibus in solemnitatibus adhibentur. Episcopis autem aliquando tres, aliquoties quinque, nonnunquam septem diaconi pro opportunitate festivitatum et ad omnes publicas missas praesto sint. Nam in monasterio Beati Martialis, notum est semper antiquum morem servatum hodieque servari, et nunquam debere praetermitti, scilicet in Pascha et eminentioribus per annum festis tres diaconos et capellanum ministrare abbati in publica missa, aliis autem diebus sive minoribus festis capellanum tantummodo et unum diaconem.

Tunc accusabantur quidam qui propter presbyterii gradum pecuniam dederant, et alii qui duas uxores ante diaconatum habuerant; alii autem qui in clericatu sibi virilia amputaverant; alii vero qui [Col. 1397A] in laicali ordine homicidium fecerant, et postea monachi facti, gradum diaconii susceperant. Dictum de his in concilio est: »Nulla his misericordia potest tribui, quin omnes deponantur. Si enim quos sancti Patres damnant, absolvimus, falsam eis misericordiam et aeternam mortem impendimus.«

Tunc Canones apostolorum prolati sunt, ubi capitulo 30 legitur: »Si quis episcopus, presbyter aut diaconus, per pecunias hanc obtinuerit dignitatem, dejiciatur et ipse et ordinator ejus, et a communione modis omnibus abscindatur, sicut ego Petrus Simonem Magum dejeci.« Item capitulo 31: »Si quis episcopus, saecularibus potestatibus usus, episcopatum vel ecclesiam per illos obtinuerit, deponatur et segregetur, et omnes qui illi communicant.« [Col. 1397B] Item capitulo 17: »Si quis post baptisma secundis nuptiis fuerit copulatus, aut concubinam habuerit, non potest esse episcopus, non diaconus, aut prorsus ex numero eorum qui ministerio sacro deserviunt.« Item capitulo 18: »Si quis viduam vel ejectam acceperit, aut ancillam, vel aliquam de his quae publicis mancipantur spectaculis, non potest esse episcopus, non presbyter, non diaconus, nec ex numero eorum qui ad altare deserviunt.« Item capitulo 21: »Eunuchus si per insidias hominum factus est, vel si in persecutione sunt ejus amputata virilia, vel si ita natus est, et est dignus, efficiatur episcopus.« Item capitulo 22: »Si quis abscidit semetipsum, id est si quis amputavit sibi virilia, non fiat clericus, quia suus [sui ipsius] homicida est, et Dei [Col. 1397C] conditionis inimicus.« (cap. 23.) »Si quis, cum clericus fuerit, absciderit semetipsum, omnino damnetur, quia suus homicida est.« (cap. 24.) »Laicus semetipsum abscindens, annis tribus communione privetur, quia suae vitae insidiator exstitit.« De homicidis vero dictum est: »Ut si quis voluntarius, et non per necessitatem, fecerit homicidium, et postea monachus fuerit factus, ad gradus altaris promoveri non potest. Monachi enim qui ad gradus provehuntur ecclesiasticos, summopere providendum est abbati illos episcopo offerenti, ut idonei et probati sint, juxta quod sanctus Benedictus ait: Si quis abbas sibi presbyterum vel diaconum ordinari petierit, de suis eligat qui dignus sit sacerdotio fungi.« Nam ille qui adhuc vivens est, [Col. 1397D] qui Stephanum episcopum dolo occidit, cum non inveniret pro tanto crimine poenitentiam Cluniacum coenobium petiit, monachus ibi effectus est. Qui legere et cantare tanquam peritus clericus sciens, ab Odilone abbate cogitabatur offerri episcopo ad gradus altaris. At prudenter tractans venerandus abbas, litteris directis ad papam Romanum consultum expostulat, et crimen monachi intimat, cui apostolicus talia remandat: »Impossibile est talem ad aliquem gradum provehi, nec etiam offerre potest oblationem ad manus sacerdotis, ne forte pro eo uno in plures furor Domini descendat; sed nec communionem sanctam accipere potest: in exitu autem vitae pro misericordia ei viaticum detur. Nihil hic [Col. 1398A] aliud quam luctum agat, si forte illic misericordiam inveniat. Ita hactenus ille vivat, permanens in poenitentiae luctu, non offerens, non communicans.«

Item inquisitum est de temporibus ordinum quia nonnulli ex episcopis per totum annum ordinationes nunc faciunt, quod priores episcopi non faciebant. Revoluta sunt ergo Patrum statuta; et inventum quia graduum ordinationes recte fiunt per mensem Martium et Junium, Septembrem quoque atque Decembrem Sabbato videlicet in duodecim Lectionibus, quando jejunia Quatuor Temporum aguntur. Ubi si tanta multitudo fuerit ordinandorum, ut Sabbato non possit omnes episcopus consecrare, in crastina Dominica usque ad [Col. 1398B] horam sextam a mane qui superfuerint debent ordinari. Alias autem nullo modo, nisi causa grandis necessitatis, de diaconatu tantum vel presbyteratu oportet ordinationes agi. Et hoc in nulla festivitate, nisi Dominica die, quam tamen jejunium generale in Sabbato praecesserit. Nam et ipse episcopus ordinari non potest, nisi in Dominica die, circa horam diei tertiam. De sancto autem Gregorio constat quia nunquam nisi in mense Martio ordinationes egit. Beatus vero Petrus apostolus in mense Decembrio, et non aliubi; in Junio autem tantummodo beatus . . . . . . . . porro in Septembri et non alio beatus . . . . .

Rursum in concilio conquisitum [for., conquestum], est de excommunicatis Aquitanigenis, qui [Col. 1398C] ignorantibus episcopis suis a Romano papa poenitentiam et absolutionem accipiunt, et hac de causa pax et concilium in Aquitania destruitur, dum quos isti juste ligant, ille injuste absolvit. Ad haec venerandus Engelricus canonicus Sanctae Mariae Aniciensis ecclesiae, coepit explicare, dicens: »Stephanus Arvernensis praesul ante hos annos Pontium comitem Arvernensem excommunicatione obstrinxit, pro uxore legitima, quam dimiserat, et aliam duxerat. Quem cum nulla ratione vellet absolvere, nisi emendatum, comes Romae a domno papa absolutionem accepit, ignorante papa eum excommunicatum. Quod graviter episcopus ferens, conquisitorias [corr., conquestorias] litteras Romam apostolico [Col. 1398D] misit; cui ille in hunc modum remisit epistolam. Quod nescienter egi, frater charissime, non mea, sed tua est culpa. Scis enim quia quicunque de universa Dei Ecclesia, quae est in toto orbe terrarum, ad me causa remedii recurrit, impossibile est mihi ejus curam negligere, dicente Domino ad beatum specialiter Petrum: Petre, pasce oves meas (Joan. XXI). Quo ergo modo sedes apostolica poterit ejicere aliquem de medela, nisi rationabili causa? Debueras certe mihi, antequam illa mortua [morbida] ovis Romam veniret, ejus causam tuis innotescere apicibus; et ego eam omnimodo abjicerem, tuamque firmando auctoritatem, eam anathematis ictu repercuterem. Profiteor quippe omnibus consacerdotibus meis ubique [Col. 1399A] terrarum, adjutorem me et consolatorem potius esse quam contradictorem. Absit enim schisma a me et a coepiscopis meis. Itaque illam poenitentiam et absolutionem, quam tuo excommunicato ignoranter dederam, et ille fraudulenter accepit, irritam facio et cassam, ut de illa nihil aliud speret quam maledictionem quoad satisfactum tu juste absolvas.«

Dicebant ergo episcopi ad invicem: »Frustra haec querela adversus caput nostrum mutire audet: apostolicus enim absque culpa est, et potius nos culpabiles sumus, nisi litteris nostris ei notum faciamus, de quibus nolumus ut absolvantur. Cum ergo tales deceperint apostolicum, ut fraudulenter absolvantur ab eo, irrita est eis illa absolutio, [Col. 1399B] ideoque nec ab eo nec a nobis confirmanda.« Quidam autem in concilio dixit: »Vidi nuper de episcopo Engolismensi, qui praesens est, quod dico. Quidam ex suis parochianis excommunicatus ab eo, dum satisfacere nollet, non poterat impetrare ab eo poenitentiam. Qui sine licentia episcopi sui papae Romano subripuit poenitentiae legem, et litteras ex nomine ejus episcopo detulit in Coena Domini, quibus episcopum rogabat apostolicus quatenus illi poenitentiam, quam imposuerat affirmaret. Episcopus vero, intelligens fraudem, ait homini: Versa vice, quod ego postulare debueram ab apostolico, apostolicus postulat a me. Non credere possum hoc mandatum ab eo exortum, hoc tibi nihil [Col. 1399C] utile est, et donec aut a me vel ab hujus sedis archidiacono, me jubente, accipias poenitentiam, permane in excommunicatione. Et ejecit cum foras de ecclesia.«

Et dixerunt episcopi: »Hoc ab ipsis apostolicis Romanis et caeteris Patribus cautum tenemus, ut parochiano suo episcopus si poenitentiam imponit, eumque papae dirigit, ut judicet utrum sit an non poenitentia digna pro tali reatu, potest eam confirmare auctoritas papae, aut levigare, aut superadjicere. Judicium enim totius Ecclesiae maxime in apostolica Romana sede constat. Item si episcopus parochianum suum cum testibus vel litteris apostolico ad poenitentiam accipiendam direxerit, ut multoties pro gravissimis fieri solet reatibus, in [Col. 1399D] quibus episcopi ad dignam haesitant poenitentiam imponendam, hic talis licenter a papa remedium sumere potest. Nam inconsulto episcopo suo, ab apostolico poenitentiam et absolutionem nemini accipere licet. Sane, ut exempli causa aliquid dicatur, beatus Martialis Aquitaniae apostolus Stephano regi Galliarum, qui sub Nerone Galliam usque ad montes Pyrenaeos regendi habebat potestatem, pro virginis Valeriae interfectione caeterisque reatibus jam poenitentiam indixerat, jam fonte baptismatis, quo cuncta delentur admissa, ipsum purificaverat. [Col. 1400A] Attamen quia necesse principi fuit ut Romam cum legionibus Galligenis, jubente Nerone, properaret, praemonente, ut credimus, beato Martiale, beatum Petrum apostolum adiit et pro virginis interfectione ab eo se absolvi postulavit. Illa profecto principis absolutio a beato Petro, confirmatio illius fuit absolutionis et poenitentiae, quam ei beatus Martialis indixerat. Certe beatus Petrus si sciret illum esse a beato Martiale excommunicatione obligatum, potius eum damnaret quam absolveret. Sic apostolici Romani episcoporum omnium sententiam confirmare, non dissolvere debent, quia sicut membra caput suum sequi, ita caput membra sua necesse est non contristari. Referam vero ad aedificationem quod dudum de illo milite contigit Vascone qui, [Col. 1400B] jubente duce Vasconum Sancio, seniorem suum decollavit, invitus tamen, et errore ducis perterritus id egit, interminante irato duce, et dicente: Nisi istum occideris, occidam te.« Uno ergo ictu seniorem proprium decollavit, et gravissimo dolore repletus, ad episcopum suum poenitentiae causa recucurrit. Cui ille compassus dixit: »Debueras pro seniore tuo mortem suscipere, antequam illi manus aliquo modo inferres, et martyr Dei pro tali fide fieres, sed gravissimum reatum egisti, et nobis inauditum. Nescio tibi consilium ferre poenitentiae, sed vade quantocitius ad papam Romanum. Si tibi ille poenitentiam concedit, et ego gaudeo, et confirmo; si te ille abjecerit, nunquam nec a me nec ab aliquo invenies poenitentiam.« [Col. 1400C] Quod ille concitus implevit, et cum testibus detulit secum litteras episcopi sui. Et cum apostolicus secunda paschali feria apud Sanctum Petrum sacra agens post evangelium resedisset, coepit ille reus ante eum in conspectu totius Ecclesiae gravissime plorans et suspirans exclamare, dicens: »Poenitentiam volo, domine; poenitentiam volo, domine.« Et apostolicus, qui dextra laevaque ei assistebant ait: »Requirite pro qua culpa.« Ille inquisitus nihil aliud dicebat: »Creatorem meum offendi, Creatorem meum offendi.« Cui apostolicus: »Cur, inquit, episcopum tuum non expetebas?« Et ille: »Episcopus meus me misit ad te.« Tunc testes apostolico suggesserunt culpam [Col. 1400D] eique litteras episcopi protulerunt. Sic apostolicus episcopo qui a dextris ejus stabat locutus est, dicens; »Recogita auctoritatem divinam, quali poenitentia hic mortuus possit vivificari.« Et episcopus ait: »Dominus dicit in Evangelio: Omnis qui reliquerit domum, vel fratres, vel sorores, aut patrem, aut matrem, aut uxorem, aut filios, aut agros, propter nomen meum, centuplum accipiet (Matth. XIX) . . . . .«


Caetera desiderantur.




ANNO DOMINI MLIII.
GUIDO DE CASTELLIONE REMENSIS ARCHIEPISCOPUS.




[Col. 1401]
NOTITIA HISTORICA IN GUIDONEM DE CASTELLIONE.
(Gall. Christ., tom. IX p. 65.)

[Col. 1401A] Anno 1033, mense Julio, archiepiscopalem iniit dignitatem Guido de Castellione, cujus prosapiam accurate prosecutus est Andreas Quercetanus in gentis Castellioneae genealogica Historia. Hic duos fratres habuit, Gervasium de Castellione, Remensis Ecclesiae vice dominum (dignitas illa tunc temporis penes laicos erat), et Miletium de Castellione. Scholae Remensi traditus a pueritia, per aliquot annos in vita canonicali et ritibus ecclesiasticis sedulo se exercuit. Anno episcopatus sui secundo, altare S. Stephani dedit monialibus Sancti Petri Remensis; anno vero 1040 altare Crusciniaci monachis Remigianis. Hoc eodem anno cum lis exorta esset inter Ecclesiam Remensem et Richardum, S. Vitoni Virdunensis abbatem, pro moneta Mosomagensi, quam [Col. 1401B] Ebalus archiepiscopus monetae Remensi conjunxerat, adeptam prius possessionem iterum asseruit ecclesiae suae foedere inito cum abbate, cui, ut damnum compensaret, parochiam de vineis liberaliter concessit. Anno 1043 dedit monasterio Mosomagensi ecclesiam Germerecii. Anno 1047 subscripsit placito regis Henrici pro coenobio S. Medardi adversus Robertum Codiciacensem. Anno 1048 adfuit concilio Silvanectensi. Anno 1049 Leonem IX pontificem maximum, comitantibus Trevirensi, Lugdunensi ac Vesuntiensi archiepiscopis, magna pompa excepit in urbe sua metropolitana, ubi sanctissimus pontifex, dedicata VI Non. Octobr. Remigiana basilica, eodem in templo postridie ejusdem diei [Col. 1401C] concilium celebravit viginti episcoporum et quinquaginta abbatum, ubi controversia inter Remensem et Trevirensem exorta de primatia sedis et praerogativa sessionis praesente Leone agitata est, nec dirempta; qua de causa, ut tolleretur omnis contentionis occasio, sedilia praelatorum in modum coronae disposita sunt.

Quid vero in ea synodo statutum fuerit docent canones sanciti de Simoniaca haeresi ac quibusdam aliis vitiis quibus infecti plures, tam episcopi quam comites, anathemate perculsi sunt. Sed cum acta integra concilii ex Remensis Ecclesiae tabulario, nec non historiam longiorem retulerit Baronius ad hunc eumdem annum, sufficit obiter tangere ex Sammarthanis, quae ad Guidonem propius spectant.

[Col. 1402A] »Die quinto Nonas Octobris, inquiunt illi, congregati sunt in memorata basilica episcopi numero viginti, cum quadraginta abbatibus, et aliis ecclesiastici ordinis quam plurimis. Ubi statim vetus querela inter Remensis et Trevirensis archiepiscoporum clericos est renovata, illis astruentibus quia Remensis primas esset in Gallia, ideoque illi dispositio competeret synodica; e contra vero illi archiepiscopo Trevirensi eamdem dignitatem conabantur ascribere, primamque sedem post Romanae Ecclesiae praesulem in celebrando concilio acquirere, etc. Post haec consederunt omnes ordine quo Remensis archipraesul disposuit; dominus quidem papa in medio chori, verso vultu ad sepulcrum B. Remigii Remensis in dextra; Treverensis in parte resedit sinistra. [Col. 1402B] Post Remensem deinde resederunt Beroldus Suessionensis, Drogo Morinensis, Frollandus Silvanectensis, Adelbero Metensis; ad meridianam autem plagam Haimardus archiepiscopus Lugdunensis, Hugo Lingonensis, Joffridus Constantiensis, Ivo Sagiensis, Herbertus Lisoiensis, Hugo Bajocensis, Hugo Abrincensis, Theodoricus Virdunensis; ad septentrionalem vero plagam Hugo archiepiscopus Vesuntinensis, Hugo Nivernensis, Eusebius Andegavensis, Pudicus Nannetensis, episcopus Anglorum, et Joannes Portuensis. Post quorum terga in modum coronae similiter resederunt abbates hoc ordine, scilicet abbas S. Remigii Herimarus, Hugo Cluniacensis, Sigefridus Gorziensis, Fulco Corbeiensis, [Col. 1402C] Rotbertus Prumeiensis, Rainoldus S. Medardi, Girvinius S. Richarii, Gotfridus Vezeliacensis, Arnoldus Pultariensis, Rodolfus Mosomensis, Oylardus Catalaunensis, Milo Dervensis, Norgaudus Altivillarensis, Albertus S. Theoderici, Stephanus S. Urbani, Wlricus S. Augustini Cantuariensis, Alwinus S. Benedicti de terra Anglorum. Quibus ita resedentibus, ex praecepto papae surrexit Petrus, sanctae Romanae Ecclesiae diaconus, expedito sermone proponens de quibus in eadem synodo sermo esset habendus, de multis videlicet illicitis, quae contra canonum instituta in Gallicis finibus exercebantur, id est de Simoniaca haeresi, de ministeriis ecclesiasticis, et altaribus quae a laicis tenebantur, de pravis consuetudinibus quae ab [Col. 1403A] eis in atriis ecclesiarum accipiebantur, de incestis conjugiis, et eis qui, legitimas relinquentes uxores, adulterinis iterum nuptiis implicabantur, de monachis et clericis a sancto proposito et habitu recedentibus, item de clericis mundanae militiae studentibus, de Sodomitico vitio, et quibusdam haeresibus quae in eisdem pullulaverant partibus. Quibus propositis, admonuit omnes qui aderant, ut inde secum prudenti deliberatione tractarent, consiliumque cum opportuno adjutorio papae praeberent, quomodo haec zizania, pravae segetis semen, suffocantia exstirpari valerent. Post haec ad episcopos sermone converso, commonuit illos, sub anathemate apostolicae auctoritatis, ut si quis eorum per Simoniam pervenisset vel praemio quemlibet ad eamdem dignitatem promovisset, [Col. 1403B] publica confessione patefaceret. Primus ergo Trevirensis archiepiscopus ad haec verba surrexit, seque nec aliquid dedisse vel promisisse pro adepto episcopatu neque alicui sacros ordines vendidisse respondit. Deinde Lugdunensis et Vesontiensis surgentes, ab hujusmodi culpa professi sunt esse immunes. Tunc praefatus diaconus ad Remensem archiepiscopum se convertit, et quid de his ex quibus a caeteris facta fuerat purgatio ediceret requisivit. At ille surgens inducias petiit usque in crastinum diem, dicens se velle privatim loqui ad domnum apostolicum. Cumque datae essent, caeteri omnes surrexerunt in ordine secundum verba priorum, purgantes se ab hujusmodi suspicione, quatuor [Col. 1403C] tantummodo exceptis, Lingonensi videlicet, Nivernensi, Constantiensi et Nannetensi; quorum causa eo die ad discutiendum relicta, diaconus sermonis cursum ad abbates qui aderant vertit, eosque ne forte ipsi in ovile Dominicum aliunde, non per ostium introissent, confiteri admonuit. Primus S. Remigii abbas Herimarus surrexit, seque ab hujusmodi culpa congrua responsione purgavit. Deinde Hugo Cluniacensis subsecutus hanc purgationis suae rationem subintulit, dicens: Pro adipiscendo abbatiae honore, Deo teste, nihil dedi vel promisi; quod quidem caro voluit, sed mens et ratio repugnavit. Post hunc se quidam congrue excusare studuerunt; alii vero nihil respondentes, reatum suum occulere quam patefacere maluerunt. Tunc Lingonensis episcopus [Col. 1403D] surgens, super abbate Pultariensi, dioecesano suo, plurimum est conquestus, quod videlicet in fetore luxuriae vivens, pluribus flagitiis inserviebat, beato quoque Petro, ejusque vicario, Romanae scilicet Ecclesiae pontifici, cujus abbatia illa erat, debitum censum quotannis persolvere detrectaverat; et inde excommunicatus missarum sacramenta celebrare praesumpserat, excommunicationique adhuc subjacens eidem synodo intererat; qui discussus, nec ab objectis se valens purgare criminibus, ab honoris sui est dignitate depositus, etc. Sequenti die [Col. 1404A] ad memoratam basilicam convenientibus episcopis, papa cum quibusdam eorum secessit in oratorium S. Trinitatis, ubi dum cum eo confessionis suae privatum colloquium Remensis habuisset episcopus, et de ecclesiasticae religionis profectu tractatum esset diutius, eo ordine quo et transacta die, apostolicus inde processit. Deinde suo loco residentibus, Remensem archiepiscopum ut de Simoniaca haeresi, de qua hesternas obtinuerat inducias, rationem redderet, praefatus annuit cancellarius, impetens eum etiam de multis quae se, fama vulgante, comperisse asserebat criminibus. Ad haec archiepiscopus surgens, ut sibi consiliandi facultas concederetur expetiit. Qua impetrata, Vesuntionensem, Suessionensem, Andegavensem, Nivernensem, Silvanectensem [Col. 1404B] ac Morinensem episcopos convocans, cum eis mysterium habuit consilii sui, indeque reversus causam suam ut Silvanectensis peroraret a papa obtinuit. Surgens autem episcopus Silvanectensis, eumdem archiepiscopum respondit non esse reum Simoniacae haeresis; his auditis, apostolicus praecepit ut haec ita esse sacramento comprobaret archiepiscopus; at ille canonicas inducias inde postulavit, seque post earum expletionem quod ratio purgationis posceret peracturum spopondit. Quibus ei concessis, statutum est ut medio Aprili concilio quod Romae celebrandum erat interesset. Caetera vero quae ei objecta sunt, quia legitimi accusatoris videbantur delatione carere, decretum est ad praesens indiscussa [Col. 1404C] re manere.« Narrant ista totidem verbis acta concilii. De reliquis rebus gestis consulat Baronium qui plura voluerit.

Ab hac synodo reversus Guido celebravit, anno 1051, in ecclesia sua metropolitana nuptias Henrici I, Francorum regis, et Annae, sanctumque Lietbertum consecravit episcopum Cameracensem. Anno 1052, VI Non. Maii, episcopatus sui, ut aiunt, XXIX, seu potius XIX, celebravit elevationem corporis B. Berthini in monasterio Sithiensi, astantibus Drogone Morinensi, abbatibusque Herimaro S. Remigii, Alfredo S. Wilmari, Gervino S. Richarii, Fulberto S. Bavonis, Rumoldo S. Vinoci, praesente item Adela Roberti Francorum regis filia et Balduini Insulani conjuge, quae brandeum liberaliter suppeditavit quo [Col. 1404D] reliquiae involutae sunt. Eodem anno subscripsit litteris Henrici I regis in gratiam novi coenobii Casae-Dei datis. Anno 1053 altare basilicae curtis impertiit monasterio S. Remigii, ubi sepulturam elegerat. Eodem anno donum quod in loco dicto Urillo eidem monasterio contulerat Manasses fratris sui filius confirmavit; adfuitque detectioni sacrorum corporum in aede Dionysiana prope Lutetiam. Denique, post assensum datum restaurationi monasterii Sparnacensis, diem clausit extremum, Kal. Septembr. anno 1053, sepultusque est apud P. Remigium.




[Col. 1405]
GUIDONIS DIPLOMATA.



I. Guidonis privilegium Odilae abbatissae Parthenonis S. Petri concessum. (Anno 1035.)
[Dom. MARLOT, Metropolis Remensis, II, 84.]
[Col. 1405A]

In nomine Dei. Amen.

Ego Vido, Remorum archiepiscopus, notum fieri volo omnibus Christianis fidei cultoribus, futuris atque praesentibus, nostrae conventionis commune statutum quod de altari Sancti Stephani fecimus cum Sancti Petri abbatissa Odila, et sanctimonialibus. Defuncto Dodone, venit in nostra manu et potestate supradictum altare; abbatissa vero, audita morte Dodonis, quam citius potuit, adiit praesentiam nostrae . . . . . familiaritatis et ut saepe dictum altare sancto [Col. 1405B] Petro concederem impersonaliter [(1) 1Kb] , requisivit. Tali tenore praebuimus assensum petitioni abbatissae et sanctimonialium ut, quandiu in hoc saeculo vita comite fuerimus, memoria nostri fieret unaquaque hora in orationibus earum.

Postquam suprema dies, subtracto lumine, nostros clauserit oculos, annuatim, sicut conventio fuit, anniversarium nostrum recoletur ab illis, ita ut in illo die pro animae nostrae remedio celebretur vigilia et defunctorum fiat commendatio, convocatis duodecim presbyteris, totidem missae eodem die canantur, et pro anima nostra in refectorio satientur pauperes triginta, ob memoriam nostri in unum congregentur, et, ut dictum est, pro supradicto altari in nomine [Col. 1405C] Christi reficiantur, quia scriptum est: Quod uni ex minimis meis fecistis, mihi fecistis. Et ut hoc nostrae auctoritatis scriptum quod fecimus inconcussum maneat cunctis diebus nostra auctoritate omnino corroboramus. Insuper et sancti Petri, regni coelorum clavigeri, cui praedictum altare contulimus, hoc scriptum nos ipsi firmavimus, manuque fidelium nostrorum roborari fecimus.

Actum Remis, regnante rege Henrico an. VIII, episcopatus domni Guidonis an. II [(2) 1Kb] .

Sig. Harduini archidiaconi.

Sig. Richardi archidiaconi.

Sig. Conranni decani.

Sig. Alberti camerarii.

Sig Alberici.

[Col. 1405D] Sig. Harduini hujus loci praepositi.

[Col. 1406A] Oldaricus ad vicem Harduini cancellani scripsit et subscripsit.



II. Charta Widonis archiepiscopi, qua Remigianis confert altare de Crusciniano. (Anno 1040.)
[D. MARLOT, Metropolis Remensis, II, 85.]

In nomine sanctae et individuae Trinitatis. Ego Wido, Dei gratia Remorum archiepiscopus, notificare cupio Ecclesiae nostrae, tam praesentibus quam futuris fidelibus, qualiter a domino abbate Theodorico caeterisque oratus et exoratus altare de villa quae Crusciniacus dicitur pro animae meae remedio S. Remigii tradiderim coenobio, ad Dei gloriam, [Col. 1406B] beati quoque Patris et antecessoris nostri Remigii amorem, evidenter considerans par esse justis petitionibus acquiescere, Dominumque honorari in sancti sui confessoris veneratione. Non enim dignum judicavi rem petitam denegando Francorum apostolo atque patrono, refragari, cujus patrocinio nos speramus semper et ubique protegi. Ne autem inconsulta in altari tradito putetur temeritas [(3) 1Kb] , consensu atque consilio Beroldi Suessionensis episcopi, clericorum etiam ac laicorum nostrorum instinctu, praedictum altare Sancto Remigio tradidi possidendum jure perenni, tali permissione habita ut, una persona defuncta, a loci abbate praesentetur altera, cui altare reddatur absque omni pecunia, [Col. 1406C] talisque sit personarum substitutio per saecula. Ita tamen ut pro respectu denarios octodecim, sicut reliqua altaria, tam mihi quam successoribus meis, solvat in synodo annua. Hujus conventionem traditionis volens permanere inviolabilem scripto studio destinavi posteris ad conservationem. Quinimo auctoritate Dei omnipotentis Patris, et Filii, et Spiritus sancti, nec non beatae Mariae virginis, sancti quoque Remigii omniumque sanctorum suffragantibus meritis, excommunicamus praefatae conventionis violatorem, testibus his praesentibus.

Widone archiepiscopo.

Albrico praeposito.

Constantino decano.

Beroldo episcopo.

[Col. 1406D] Guntranno chorepiscopo.

[Col. 1407A] Richardo, Odalrico, etc.

Actum est Remis, anno Dominicae incarnationis 1040, indict. VIII, regnante Henrico rege ann. XII, episcopatus domini Widonis VII. Testes Gerardus, Erlebaldus, Henricus, Bernaerus, Boso, Rainaldus, Varinus. Vauterannus cancellarius scripsit + et subscripsit. [(4) 1Kb] .



III. Concordia Widonis archiepiscopi Remensis cum Ricardo abbate S. Vitonis Virdunensis. (Anno 1040.)
[VARIN, Archives administratives de la ville de Reims, p. 206, ex chartulario S. Vitonis Virdun.]

Ego Wido, Dei munere Remorum archiepiscopus, innotescere volo cunctis praesentibus et futuris Ecclesiae [Col. 1407B] nostrae fidelibus quod altare de Wivariis tradiderim coenobio B. Petri, sanctique Vitonis in suburbio Virdunensi, in dando annexa occasione hujusmodi: Richardus abbas et fratres ejusdem coenobii questi sunt apud me quod antecessor meus dominus Aebalus injuste abstulerit monetam Mosomensem de coenobio supradicto, quam legaliter tenebant ex dono imperatoris Henrici, interventu quoque Herimanni comitis cujus beneficium exstiterat. Hanc enim suae monetae Remensi conjunxerat. De qua re saepius conventus a domno abbate Richardo ac fratribus ejus, cum renuissem reddere quam repetebant monetam, ne viderer mutilare nostrae utilitatis commodum, et monetam Remensem [Col. 1407C] imminuendo viliorem facere, habito consilio cum clericis fidelibus et laicis nostris pro restauratione monetae Mosomensis, et quia Deus honoratur in servitiis, personae ab eis praesentatae altare supradictum tradidi, dato tenore hujusce privilegii, ut, persona defuncta, alteri personae ad opus monachorum altare reddatur absque omni pecunia, talisque sit personarum successio per saecula. Hoc decretum auctoritatis nostrae praecepti conscriptione studuimus confirmare, ne quis amodo praesumat violare; sed et si quis tentaverit, videat ne sibi januas coeli clauserit, quod janitoris injuriam, res ejus auferens, inciderit.

Datum anno incarnationis Domini 1040, indict. VIII. Actum Remis, regnante Henrico rege anno [Col. 1407D] secundo, episcopatus domni Widonis anno VII. Odalricus cancellarius scripsit et subscripsit.



IV. Widonis archiepiscopi Remensis charta de altari Germereii pro coenobio Mosomensi. (Anno 1043.)
[MABILL. De re diplom. II, 603, ex autographo.]

+ In nomine Patris, et Filii, et Spiritus sancti. Notum sit omnibus tam praesentibus quam etiam futuris fidelibus, quod ego Wido Remorum archiepiscopus, favente Odone archidiacono, pariterque [Col. 1408A] canonicorum conventu, precatu quoque domni Rodulfi abbatis caeterorumque fratrum, concesserim quoddam altare in villa quae dicitur Germereium abbatiae sanctae Mariae Mosomensis, ob remedium animae meae, eo vero tenore, ut, defuncta ipsius altaris persona, alia ab abbate, quamcunque voluerit, praesentata absque aliquo munere canonice restituatur. Et ut hoc firmum et stabile in perpetuum maneat, violatorem et infractorem hujus rei jaculo anathematis percutimus, et vinculo excommunicationis alligamus.

+ Signum Widonis Remorum praesulis.

Signum Odonis archidiaconi. S. Albrici praepositi. S. Warini archidiaconi. S. Constantii decani. S. Richardi cantoris. S. Richeri presbyteri. S. Alberti. [Col. 1408B] S. Rotgeri. S. Gerardi. S. Erlebardi. S. Hugonis. S. Widrici. S. Odonis. S. Sigeberti. S. Herimanni. S. Leuvini. S. Hugonis. S. Manasse. S. Roderici. S. Rotberti.

Actum Remis anno incarnationis Dominicae 1043, indict. XI, regnante Henrico rege Francorum anno XVII, episcopatus vero domni Widonis archiepiscopi anno XI. Odalricus cancellarius scripsit.



V. Guido archiepiscopus Remensis confirmat donum Manassis nepotis sui Herimaro abbati Sancti Remigii de quibusdam terris, in confinio castri beati Remigii sitis, praesenti charta, a nobilibus vicinis subscripta. (Anno 1053.)
[D. MARLOT, Metropol. Rem., II, 110.]
[Col. 1408C]

In nomine sanctae et individuae Trinitatis. Est in confinio castri sancti Remigii terra adjacens vicinitati terrarum adjacentium in villa sancti Remigii ex parte quae a Viridate dicitur (Vrilly), de possessione cujusdam vicedomini Remensis qui dicebatur Manasses Calvus, nepos Widonis archiepiscopi. Volens ergo dominus abbas Herimarus quoddam mansionile ibi prope memoratam villam construere, nomine Tollensviam, pro eo quod viam abstulerit quae perinde solita erat fieri, quia contigua et immista erat ipsa terra reliquis terris Sancti Remigii, ne aliquando paterentur aliquod scandalum homines easdem colentes a domino possessore ipsius terrae, de qua [Col. 1408D] supra retulimus, petivit in praesentia domni archipraesulis Widonis ab ipso Manasse Calvo dari Sancto Remigio eam pro remedio animae suae et animarum filiorum suorum. Ipse autem noluit hoc facere nisi ea conditione ut darentur sibi centum solidi quotannis vitae suae, et post mortem suo haeredi. Herimarus autem, consilio habito cum Manasse comite qui tunc praesens aderat, et cum reliquis casatis ex praecepto ejusdem archipraesulis memorati, noluit assentire ut daret ei memoratum pretium, scilicet centum solidos, nisi quandiu viveret. Denique hortatu omnium qui aderant, imo prece et imperio [Col. 1409A] avunculi sui supra taxati archipraesulis, ad ultimum consentit ut haberet centum solidos quoad viveret, post mortem vero suam et terram et denarios sanctus Remigius jure quieto possideret. Hanc igitur conventionem in praesentia sua litteris commendare praecepit domnus Wido archipraesul, et ut per succedentia temporum curricula inconvulsa maneret, archiepiscopalis auctoritatis sigillo cum clericorum et laicorum qui adfuerunt testimonio corroboravit.

Signum domni Widonis archipraesulis.

[Col. 1410A] Signum Odonis archidiaconi.

Signum Herimari abbatis, etc.

Laicorum vero signum Manassae comitis. Signum Rogeri comitis. Signum Rainoldi Suessionici comitis. Signum Widonis militis.

Acta est haec Remis, in ecclesia Sanctae Mariae, anno incarnationis Domini 1053, indict. VI, regnante Henrico rege Francorum anno XXIV, archiepiscopatus autem Widonis an. XX. Odalricus cancellarius scripsit.




[Col. 1409]
EPITAPHIUM GUIDONIS.
(D. MARLOT, Metropol. Rem. II, 111.)


Fluxus honor mundi, proceres! cur debet amari?
Dum manet, excruciat, et post quid cernite fiat.
Iste bis undenos geminos cum mense per annos,
Archiepiscopium possedit Wido Remorum;
Stat pius ac humilis in culmine nobilitatis.
Heu miseram sortem! facit hunc caro putrida vermem,
Ast animam Jesus foveat vi nominis ejus,
Terrea Kalendis linquentem claustra Septembris.




CIRCA ANNUM DOMINI MLIV-LVII.
ANSELMUS MONACHUS S. REMIGII REMENSIS.




[Col. 1409]
NOTITIA HISTORICA.
(Histoire littéraire de la France, tom. VII, pag. 477.)

[Col. 1409B] Anselme a cela de commun avec plusieurs autres écrivains, qu'il ne nous est presque connu que par les productions de sa plume. S'il faut s'en rapporter à Trithème (Chr. Hir. t. I, p. 202; Script., c. 333), c'était un homme versé dans toutes sortes de belles connaissances, principalement dans l'intelligence des saintes Écritures. Ce qu'il y a de vrai, c'est qu'il était homme de mérite et qu'il avait le talent d'assez bien écrire pour son siècle.

Il avait avec lui à Saint-Remi de Reims, dont il était moine, plusieurs confrères, gens de savoir et de vertu, dont quelques-uns furent élevés aux premières dignités du cloître (MAB. An. 1, p. 63 n. 88). Il fut cependant celui qu'Hérimar, leur abbé, choisit par préférence, pour faire la relation de ce qui s'était passé à Saint-Remi a la dédicace de l'église, [Col. 1410B] faite en 1049 par le pape Léon IX (Act. t. VIII, p. 713, n. 1).

Anselme en ayant été témoin oculaire, et possédant les qualités qu'on vient de voir, était propre à réussir dans ce dessein. Il ne l'exécuta toutefois qu'au bout de quelques années, et tout au plus tôt en 1056, lorsque Gervais était déjà devenu d'évêque du Mans archevêque de Reims, ce qui arriva l'année précédente. Quoique son écrit porte simplement le titre d'Histoire de la dédicace de l'église de Saint-Remi de Reims, Anselme n'a pas laissé d'y faire entrer, avec un détail aussi agréable qu'instructif, plusieurs célèbres événements qui précédèrent et suivirent cette cérémonie.

On peut distinguer cinq ou six parties dans le corps de sa relation, qui sont presque toutes annoncées [Col. 1411A] dans la préface, adressée aux moines de Saint-Remi. D'abord l'auteur y décrit la construction de la nouvelle église qui fut dédiée, et fait connaître celle qui subsistait auparavant. Il fait ensuite la relation du voyage que le Pape Léon IX entreprit de Rome à Reims pour venir faire cette dédicace, marquant avec soin tout ce qui se passa de mémorable sur sa route. C'est la raison pour laquelle Sigebert (Script. c. 152) a donné à l'écrit entier d'Anselme le titre d'Itinéraire du Pape Léon IX de Rome dans les Gaules, et Trithème (Script. c. 333), celui d'Histoire de ce que fit ce Pape en France, dans la tenue des conciles et autres assemblées. De là Anselme passe à la description de la dédicace et la translation du corps de saint Remi, qui se firent le [Col. 1411B] second jour d'octobre de l'année déjà marquée 1049. Ce morceau d'histoire, comme tout le reste, est écrit avec une noble simplicité, un ordre et un détail qui charment le lecteur. Après quoi vient la relation du grand concile qui se tint les deux jours suivants, troisième et quatrième d'octobre. C'est la partie de l'écrit la mieux circonstanciée comme la plus intéressante. Sigebert et Trithème ne l'avaient pas lue avec attention, en ce que, parlant des événements de cette assemblée, ils mettent sur le compte de l'évêque de Frisingue ce que la relation dit être arrivé à Hugues, archevêque de Besançon. Enfin Anselme termine son écrit par quelques miracles qui s'étaient opérés depuis la dédicace, à quoi il a joint la lettre du Pape aux Français, pour les engager à célébrer [Col. 1411C] la fête de la translation de saint Remi au premier d'octobre.

[Col. 1412A] Baronius est le premier qui ait imprimé l'écrit d'Anselme (BAR., An. t. XI, App., p. 1055-1070); mais sans le nom de son auteur, et après en avoir retranché la première partie. Dom Marlot l'a donné dans la suite en entier, à la préface près et quelques lignes qui précèdent immédiatement la lettre du Pape Léon IX (MARL. t. II, p. 88-104). Les continuateurs de Bollandus en ont aussi fait entrer plusieurs morceaux dans leurs savantes observations sur la Vie du même Pape (BOLL. 19 Apr., p. 642-644). On a encore, dans la Collection générale des conciles, tout ce que Baronius avait déjà publié du même ouvrage (CONC. t. IX, p. 1028-1045). La meilleure édition qu'on en ait est celle qu'en a donnée dom Mabillon sur les manuscrits de Saint-Remi de Reims, avec [Col. 1412B] des observations historiques et critiques (MAB., ib., p. 711-727). C'est sur cette édition que le célèbre M. l'abbé Fleury a fait un ample extrait de l'ouvrage, qui est un des plus beaux morceaux du XIIe volume de son Histoire ecclésiastique (FLEURY, H. E., l. LIX, n. 59-63).

A la tête du texte d'Anselme, dans un manuscrit de Saint-Martin de Tournai (SAND. Bib. Belg. ms., part. I, p. 126, 127), se trouve la lettre prétendue du grand saint Benoît à saint Remi, évêque de Reims, et à la suite une autre lettre des moines de Saint-Remi à ceux du Mont-Cassin, pour assurer ceux-ci que la lettre précédente est sincère, et leur rendre compte de son envoi d'Italie en France. Il n'y a pas, [Col. 1412C] ce semble, lieu de douter que cette seconde lettre ne soit aussi un écrit d'Anselme.




[Col. 1411C]
HISTORIA DEDICATIONIS ECCLESIAE S. REMIGII APUD REMOS AUCTORE ANSELMO EJUSDEM LOCI MONACHO ET AEQUALI.
(Mabill. Acta Bened., tom. VIII, pag. 711.)





OBSERVATIONES PRAEVIAE.

[Col. 1411D] 1 Non semel jam his in Actis de percelebri archimonasterio Sancti Remigii apud Remos sermonem fecimus; verum nulla hactenus occasio occurrit quae ejus dignitatem adeo commendarit quam ejus basilicae dedicatio, a beato Leone IX summo pontifice facta. Nihil omnino praetermisit sanctissimus papa ut eam redderet celeberrimam, eo praecipue animo in Gallias accedens ut summam animi religionem, qua erga beatum Remigium tenebatur, palam coram universo orbe testatam faceret. Unde indicta synodo, quam in eadem basilica habuit, episcopos [Col. 1412D] aliosque utriusque ordinis primores invitavit ut ad hanc celebritatem convenirent. Et licet quorumdam malevolorum invidia, rex Francorum rebellibus comprimendis intentus, huic solemnitati praesens non adfuerit, tanta tamen ad eam convenit omnium ordinum multitudo, ut vix eam plateae urbis amplissimae et basilicae frequentes capere potuerint. Huc ex omnibus fere Europae nationibus homines convenisse, praeter alios auctores, Wibertus archidiaconus, qui beati pontificis comes individuus fuit, disertis verbis affirmat. Nam praeter Italos et [Col. 1413A] Germanos, qui ibi frequentes adfuerunt, sic de aliis populis loquitur libro II, cap. 4, Vitae sancti Leonis: »Invitatur,« Leo papa, »ab Herimaro abbate venerandi coenobii sancti Remorum pontificis, ad consecrandam ecclesiam in ejus honore constructam; ubi non est dictu facile quanta multitudo a finibus terrae, Hispanorum, Britannorum, Francorum, Anglorum, advenerit ejus invisere praesentiam. In qua praesentia adfuit etiam non modicus coetus pontificum.«

2. Hanc solemnitatem data opera descripsit Anselmus, monachus ejusdem coenobii Sancti Remigii, jussu Herimari abbatis, in libello singulari ea de re edito sub titulo Itinerarii papae Leonis, in quo omnia quae praesens viderat et audierat singillatim exponit. [Col. 1413B] Hujus auctoris meminit Trithemius libro De scriptoribus ecclesiasticis, quem in Scripturis divinis exercitatissimum fuisse, et alia opuscula praeter Itinerarium edidisse, scribit. De itinerario autem sic habet: »Congessit in unum volumen gesta Leonis papae IX per Galliam in conciliis et conventibus facta, ut notificaret quanta auctoritate Remis vel in aliis urbibus synodum celebraverit, quanta industria et subtilitate examinaverit causas ecclesiasticas, quave districtione peccantes correxerit, quomodoque ei virtus divina cooperata sit,« etc. Haec mutuatus est Trithemius ex Sigeberto, qui eadem omnino verba habet in libro De scriptoribus ecclesiasticis. Ejusdem quoque, post alios auctores vulgatos, meminit Marlotus, [Col. 1413C] tom. II Historiae Remensis, inter viros illustres qui Remis sub Gervasio archiepiscopo claruerunt. Porro id opusculum jam per partes ferme editum, hic, et quidem integrum ex Remensibus manuscriptis edere visum est, ne tantae celebritatis, et fortasse omnium majoris quae in ecclesiarum dedicationibus unquam facta fuerit, descriptio in his Actis desideraretur.

3. Praeter Anselmum alii quoque scriptores basilicae Remigianae dedicationem et concilium ibidem habitum scriptis suis celebrarunt. Willelmus Gemmeticensis libro VII Historiae Normannorum integrum caput 15 ea de re habet, ubi quaedam de Ivone Sagiensi episcopo narrat, quae in Anselmi opusculo [Col. 1413D] relata non sunt, quae ideo hic visum est proferre: »In illo tempore sanctus Leo papa Gallias expetiit, ecclesiam Sancti Remigii Remensis episcopi consecravit, ejusque corpus in ecclesiam nuper dedicatam transtulit. Tunc Remis idem papa grande concilium tenuit, et desides episcopos vel abbates acriter redarguit, inter quos, ut dicunt, propter combustionem ecclesiae Ivoni dixit: Quid fecisti, perfide? qua lege damnari debes, qui matrem tuam cremare ausus es? Eloquens Ivo palam confessus est se quidem malum fecisse, sed ad hoc scelus agendum se graviter coactum fuisse, ne deteriora fierent a scelerosis super filios Ecclesiae. Deinde poenitentiam secundum sagacis papae jussum accepit, ac de restituenda Sancti Gervasii ecclesia operam adhibuit. Igitur Apuliam et [Col. 1414A] inde Constantinopolim perrexit . . . . . Reversus autem Sagium, ecclesiam tam magnam coepit aedificare,« etc. Non tamen malitiose ecclesiam suam incenderat Ivo, ut ex cap. 13 ejusdem libri patet; sed cum ea a seditiosis occupata fuisset, incensae sunt vicinae domus, et flante vento incendium adeo exarsit, ut ecclesia quoque simul cum illis cremata fuerit. Meminit ejusdem dedicationis et concilii ea occasione habiti Ordericus Vitalis, libro V Historiae ecclesiasticae, ubi observat presbyteros ex eo tempore consuetudinem arma deferendi sensim abjecisse. »Tunc, inquit, ibidem generale concilium tenuit, et, inter reliqua Ecclesiae commoda quae instituit, presbyteris arma ferre et conjuges habere prohibuit. Exinde consuetudo lethalis paulatim exinaniri [Col. 1414B] coepit. Arma quidem ferre presbyteri jam gratanter desiere, sed a pellicibus adhuc nolunt abstinere, nec pudicitiae inhaerere.« Mirum autem est nihil de presbyteris concubinariis haberi inter canones concilii quos Anselmus retulit, nisi forte de iis intelligatur canon adversus incestuosas conjunctiones prolatus. Certum est tamen eo in concilio presbyterorum conjugia proscripta fuisse, quod alii etiam auctores praeter Ordericum observarunt. Nam Albericus in Chronico observat sancti Hugonis Cluniacensis abbatis consilio papam Leonem in concilio Remensi presbyterorum conjugia prohibuisse. Et quidem Raynaldus abbas Vezeliacensis in Vita ejusdem sancti Hugonis scribit beatum Leonem, »ob [Col. 1414C] haereses Simoniacorum et Nicolaitarum a Galliis exstirpandas Remis synodum celebrasse.« Et in altera ejusdem sancti Vita, quam Hildebertus episcopus Cenomanensis Pontio abbati Cluniacensi nuncupavit, refertur Leonem nonum Remis synodum celebrasse generalem, ac, eo jubente, ibi Hugonem habuisse »sanctam et plenam gratiae orationem, qua et Simoniaci e male comparatis expulsi sunt dignitatibus, et de sacrario Domini fornicatores inhibiti sunt sacerdotes.« De hac autem Hugonis oratione in Remensi concilio habita loquuntur etiam alii ejus Vitae scriptores, sed nihil quidquam ex ea superest. Caeterum ante hos auctores Hermannus Contractus in Chronico suo jam notaverat »papam Leonem autumnali tempore synodum magnam Remis cum [Col. 1414D] Galliarum episcopis habuisse.«

4. Sed illustrius est fragmentum libri fundationis monasterii Ramesiensis in Anglia quam ut a nobis praetermittatur; ex eo quippe discimus papam Leonem non solum Galliae, sed etiam aliarum gentium episcopos ad concilium Remense convocasse. Unde non mirum est si passim a vetustis auctoribus concilium generale nuncupetur. Fragmentum istud edidit Spelmannus tomo I Conciliorum Anglicanorum, ad annum 1049, ubi sic habetur: »Acta sunt haec postquam supradictus abbas Ramesiensis Alfwinus repatriavit, revertens de magno concilio quod Remis a Leone papa, anno Verbi incarnati 1049, celebratum est, quo missi fuerant honorabiliter a rege [Col. 1415A] Edwardo Duduc episcopus (Wellensis), et ipse Alfwinus Ramesiae, et Wilfricus de Sancto Augustino abbates, decreta Christianitatis quae ibi a sanctis Patribus statuebantur relaturi. Nec silentio praetereundum quod memoratus abbas Alfwinus in memorato concilio Remensi tantam in oculis domini papae Leonis gratiam invenit, ut, ad preces ipsius et instantiam, Ramesensem ecclesiam liberali protectionis apostolicae dono privilegiatam, et jura ejus et possessiones, tam habitas tunc quam in posterum justae acquisitionis titulo habendas, auctoritate suarum litterarum, contra malignantium infestationem communiret.« Ex hoc autem fragmento discimus nomen Duduci seu Duduconis, qui concilio Remensi cum duobus abbatibus Anglis mittente Edwardo [Col. 1415B] rege adfuit. Hic Duduco inter Wellenses antistites decimus quartus numeratur, quam sedem amplius viginti septem annis tenuit. Porro etsi Rogerius Hovedenus in parte priori Annalium referat ab Edwardo Anglorum rege abbates duos ad synodum Remensem missos fuisse, nihil tamen habet de episcopo cum iis misso; observat autem praefectum Romae aliosque Urbis primores Leonem in hoc itinere comitatos fuisse. Haec sunt ejus verba. »Eodem anno,« inquit, id est 1049, »Leo papa, rogatu eximiae religionis abbatis Herimari, in Franciam venit, habens in comitatu suo praefectum et digniores quosque Romuleae urbis; et sancti Remigii Francorum apostoli monasterium Remis constitutum [Col. 1415C] maximo cum honore dedicavit; et postmodum in ipsa urbe magnam synodum archiepiscoporum, episcoporum, abbatum, sex diebus celebravit; in qua synodo fuit Aldwinus Ramesigensis, et abbas monasterii Sancti Augustini, a rege Anglorum Edwardo illo missus. Hac in synodo »divinam religionem nimium tepefactam studiose reparatam [Col. 1416A] fuisse« testatur, qui ei interfuerat Odalricus, praepositus ecclesiae Remensis, in suo testamento, quod penes nos ex codice Remensis ecclesiae ms. habemus.

5. Alii denique auctores dedicationem ecclesiae Sancti Remigii passim scriptis suis celebrarunt, quos singillatim recensere nimis esset operosum. At hic omittere non licet ea occasione festum sancti Remigii, quod jam antea Kalendis Octobris celebrabatur, solemnius exinde evasisse, ex praescripto beati Leonis; qua in re sanctissimus pontifex antiquam ecclesiae Francicae in suum apostolum religionem, quae fortassis ob bellorum tumultus nonnihil imminuta fuerat, in pristinum vigorem revocavit, data ea de re bulla quam Anselmus noster in opusculi sui fine inseruit. Verum cum in plerisque Galliarum [Col. 1416B] locis iterum tepuisset erga sanctissimum antistitem haec prisca veneratio, rursus excitata est decreto comitiorum generalium cleri Gallicani, quod agente piissimo antistite Felice Vialardo Catalaunensium episcopo, Remensis provinciae legato, die 17 mensis Martii, anno 1657, editum est. Atque inde datae sunt, nomine cleri Gallicani, litterae ad universos episcopos, quibus innotesceret statutum fuisse ut in universo Galliarum regno beati Remigii festivitas sub duplici ritu celebris haberetur. Has litteras, simul cum privilegio altaris Remigiani, inferius integras exhibebimus.

6. Caeterum non modo beati Remigii festivitas ex Leonis decreto inde solemnis fuit, verum etiam et [Col. 1416C] ipsum festum Dedicationis scilicet anniversarium. Quod praeter Martyrologia Remensia, alia etiam externa commemorant. Hoc Ferrarius in Catalogo generali omnium sanctorum ad diem secundam Octobris inseruit,sicut et Andreas Saussaius in Martyrologio Gallicano, Hugo Menardus in Benedictino, Bucelinus in Menologio, etc.



PROLOGUS IN DEDICATIONE ECCLESIAE BEATI REMIGII REMENSIS.
[Col. 1415]

[Col. 1415D] 1. Dilectis in Christo fratribus sub beati Remigii tutela Deo militantibus, subsequentis auctor opusculi magnam incircumscriptae dulcedinis multitudinem, quam timentibus se repromisit Deus. Cum vita nostra super terram tentatio sit, quia vetustatis deprimitur pondere, ad novitatis gaudium suspendi debemus in charitatis celsitudine, quam Deus commendavit in nobis, in unigeniti Filii sui humilitate. Quapropter ex imperio domini abbatis Herimari seriem dedicationis hujus sanctissimi Patris ecclesiae silentio non patiar oblitterari. Sed quoniam a beatae recordationis papa nono Leone, Deo auctore, facta est, eo magis dignam litteris tradam pro modulo ingenioli mei. Unde in primis paucis praelibabo quorum industria constructa fuerit anterior ecclesia, et ex cujus causa jam prae vetustate ruinam minitantis, haec quae nunc, Deo propitiante, subsistit, sumpsitque [Col. 1416D] exordia. Additur etiam ut quia ex hujus dedicationis occasione a ministris diaboli multa excitata sunt scandala, et postea ex synodo ab eodem papa ibidem celebrata, multa provenerunt utilia. Deinde in fine hujus opusculi subjungam quae per pretiosum Francorum patronum Remigium, aut visu aut auditu didici post ipsam dedicationem facta miracula. Vos autem, fratres, quos sincerae devotionis fervor unanimiter in domo habitare facit divina . . . . . hoc quantulumcunque obsequium fraterna excipite benevolentia, nec in eis tantum venusti cultique sermonis gratiam considerabitis. Unde non vos pigeat hoc aliquando legere, quia licet aurea et argentea vasa in domo Dei vestri habeatis plurima, ex quibus hauritis grandiloquia et dulciflua sancti Spiritus pocula, tamen interdum haec, quamvis de fictili vase, vos recreare poterit aqua.



INCIPIT NARRATIO.
[Col. 1417]

[Col. 1417A] 2. Basilica igitur gloriosi confessoris Christi Remigii corpore insignita, quae usque ad haec moderna perduravit tempora, Remensium quondam archiepiscoporum studio inchoata, et a venerabilis memoriae Hincmaro eorum successore consummata, anno incarnati Verbi octingentesimo quinquagesimo secundo ab ipso est dedicata. Quae quidem non adeo operosi aedificii solidata est munitione,quoniam barbarae nationes, per id temporis hanc infestantes provinciam, frequenti incursione praefatos praesules ab hujusmodi praepediebant intentione; unde intra centum quinquaginta et duos annos tanta est attrita vetustate, ut jam ad casum propinquans reparationem sui videretur exigere. Anno vero Dominicae incarnationis millesimo quinto, post reparationem [Col. 1417B] autem monasticae religionis per Hugonem pseudoepiscopum inibi factam sexagesimo secundo, ab Arnulfo archipraesule eidem loco ordinatus est Airardus abbas, post Hincmarum [(1) 1Kb] , praecipuae bonitatis virum et in coenobiali strenuum, ordine sextus. Qui Airardus cum sagaci intenderet animo plures Dominici gregis pastores sua aetate per Gallias enituisse, qui ecclesias suas ex vetustate in potiorem statum studuerant reformare, deliberavit et ipse operam adhibere in ejus quae sibi commissa erat renovatione. Quapropter viris qui architecturae periti ferebantur ascitis, futuri templi fabricam ex quadris lapidibus erigere coepit a fundamentis, multo quidem operosiorem illis quam praenotatum [Col. 1417C] est in Gallico regno renovatas et ambitiosiorem, ideoque sibi et illius aevi hominibus inconsummabilem. Nam ubi per viginti et octo fere annos pastorale officium administravit, senio confectus coeptoque operi finem non imponens, vita decessit.

3. Hujus ergo tempore ad beati Remigii tumulum divina virtus se plurimis declaravit miraculis, quorum duo quaedam, quae ego puer conspexi, huic narrationi inserere operae pretium duxi. Debet enim dilectio vestra veniam dare, si praeter ea quae promisit prologus aliqua interseram, quae tamen si sciatis non sit inutile. In villa sancti Dionysii martyris quae dicitur Curtis Superior (Consevreu), erat [Col. 1417D] quidam mendicus occulto Dei judicio tantae calamitatis infortunio pressus, ut pedes illi ambulandi subsidium denegarent, et calcanei ejus retro inflexi [Col. 1418A] natibus quasi naturaliter inhaererent. Unde sicut aliis contractis mos est, non valens sese per terram scabellis ad mendicandum trahere, vehiculo quodam per sancta loca tam petendae stipis, quam recuperandae salutis gratia, a suo circumducebatur fratre. Qua de re factum est ut etiam ad saepe memorandi protectoris nostri Remigii basilicam deduceretur, et in hora qua sacra missarum solemnia celebrabantur, ante sanctum altare ab eodem germano suo deportaretur. Cumque jam a ministris illud incorruptum perciperetur epulum, ab illo miserationum indeficienti fonte salutis emanavit donum. Calcanei a posterioribus, quibus impacti erant, in momento coeperunt avelli, eisque ad congruum divino nutu redeuntibus ordinem, ad indicium miraculi inde [Col. 1418B] effluxerunt sanguinum rivi. Quae Dei magnalia fratres qui aderant considerantes, signis pulsatis, operatrici majestati devotas concinunt laudes.

4. Accrescit devotioni devotio, et omnipotentis virtus dilecti sui Remigii merita reciproco declarat miraculo. Postquam enim super pedes paulatim firmatos idem constitit pauper, ecce scabellulis trahens sese contractus adveniebat alter, qui, comperta Dominici operis novitate super invalido, ingressus est properanter, ut et ipse mereretur perfrui recuperatae sanitatis emolumento. Nec diutius cassa spes properantis exstitit; sed antequam ad sancti perveniat sepulcrum, optata salus adfuit: nervi sub genibus, qui jamdudum retracti diriguerant, extenduntur, [Col. 1418C] officio pedum diu insueto qui acclinis advenerat, se superna gratia erigente nititur, et ante sacros illius artus per cujus interventum sibi salus proveniebat gratias acturus ingreditur. Haec videns fratrum conventus divinas ingeminat laudes, et qui in vicino positi ea audiunt, ad tam jucundum spectaculum confluunt alacres. Duos inopes paulo ante corruptionis humanae miseria licet dispari compeditos, illic expeditos aspiciunt, indeque Deum in sanctis suis mirabilem collaudantes ad sua laeti redeunt. Eorum autem unus, qui majori exemptus erat infortunio, intercessoris sui amore agglutinatus praecipuo, usque ad mortem in monasterii obsequiis perseveravit: alter vero pistoribus solatium [Col. 1418D] aliquanto tempore exhibens, tandem discessit.

5. His igitur omissis, ut ad propositae narrationis seriem redeamus. abbati [(2) 1Kb] Airardo, ut praefatum [Col. 1419A] est, vita exempto successit Theodericus, a Widone Remensi archiepiscopo ibidem ordinatus. Qui cum plurima ecclesiasticae utilitati profutura decerneret disponere, deliberavit reparationi ecclesiae suae, quam suus praedecessor incoeperat, manum perfectionis imponere. Verum quia grave nimis et inexplebile sibi illud erat incoeptum, deliberatio quoque sua, si id intenderet implere, videbatur non habitura effectum. Quocirca eorum qui inter sibi commissos prudentiores habebantur, et seniorum Remensis provinciae consilio usus, difficulter aggressus est inchoatum diruere opus: quo pene diruto, et fundamentis quibusdam relictis, quae architectis visa sunt necessaria fore futuris aedificiis, divinam domum coepit faciliori quidem structura, sed non indecentiore [Col. 1419B] construere, ut aspectum adhibentibus facile est cernere. Qua incoepta feliciter anno quinto suae ordinationis, accensi sunt plures catholici viri fervore divinae religionis, ut pro facinorum suorum abolitione parentumque suorum, quorum corpora ibi humata erant, requie, pro posse ad id opus condigna subsidia studerent suppeditare. Nonnulli etiam de ecclesiastica familia suum auxilium prompta impenderunt benevolentia, suisque plaustris et bobus, tantis incoeptis competentia advexerunt onera; sicque fundamentis in quibus locis non erant locatis, et columnis ex diruto priori aedificio competenter dispositis, arcus super eas diligenter voluti consurgere, et basilicae fabrica inter manus artificum coepit clarescere. Tunc jam vestibulorum parietibus [Col. 1419C] undique erectis, et interioris templi fastigiis altius elevatis, vetusta ecclesia ab Hincmaro archiepiscopo, ut dictum est, antiquitus dedicata, est eversa funditus; et vilis interim tecti coopertoriolum fabricatum super chorum fratrum, ubi absque inquietudine ventorum et pluviarum divinis possent vacare laudibus. Supra sepulcrum vero beati Remigii crypta constructa est, licet parva, ideoque toto corpori suo incongrua, pulchre tamen columnis et arcubus fulta. Praefatus namque abbas assiduus hortator assistens, conabatur summopere quatenus idem opus ad summam perfectionis consurgeret suae vitae tempore, maximoque aestuabat desiderio ut papa Romano, si quomodo valeret, in Gallias evocato, illud consecrari [Col. 1419D] faceret apostolica benedictione. Quod licet ex affectu piae voluntatis processerit, divina tamen dispositio hoc differens, ejus successori peragendum reservavit. Nam morte immatura praeventus diem clausit extremum, moeroris maximi se diligentibus relinquens infortunium, expletis in regimine monasterii annis undecim et mensibus octo. Qui cum deducta a proavis polleret generositate, morum etiam vigebat eximia nobilitate; sibi reverentiam exhibentibus se praecipua humilians lenitate; subditos suos et [Col. 1420A] maxime sanctae religionis amatores devota excolens devotione, quibusque magnis et minimis affabilis; ideoque quam plurimis Francorum proceribus amabilis, honorem Ecclesiae sibi creditae pro posse exaltavit et exaltare voluit. Sed quoniam occasio mortis interveniens effectum piae voluntatis abstulit, ejusdem loci praepositum, Herimarum nomine, adhuc vivens [Marl., juvenem] sibi successorem delegit; ipsum quippe quod habuerat in desiderio credidit adimpleturum strenue qui sibi adjutor et cooperator exstiterat ante omnes in praefati operis exsecutione, maximaque suppeditarat subsidia ex redditu villarum suae commissarum providentiae.

6. Hic ergo loco defuncti Patris subrogatus, fratrum pene omnium unanimi sententia, ordinatu [Col. 1420B] memorati Widonis Remorum archipraesulis, non diu passus est interruptum pendere memorabile coeptum sui antecessoris, sed primo quidem dexteram basilicae crucem, maxima ex parte jam inchoatam, et sinistram nihil adhuc praeter fundamenta habentem, cum cocleis, quibus ad superiora esset ascensus, fecit aedificari. Crypta autem quae super beati Remigii sepulcrum constructa fuerat, quia, ut superius relatum est, prae parvitate sui alterius operis incongrua videbatur, dirui et aliam eminentiorem fecit restitui. Deinde trabibus de saltu juxta Orbacis monasterium sito advectis, fastigia ejusdem consequuntur templi, sicque decentissima [(3) 1Kb] domus tota apparuit in partibus suis.

[Col. 1420C] 7. Quapropter idem abbas Herimarus cum quibusque sapientibus Remensis provinciae prudenti coepit tractare consilio quatenus eamdem apostolica faciens consecrari benedictione, ut scilicet praedecessoris sui devoto satisfaceret desiderio, cui ut facultas non deesset optata peragendi, opportunitatem temporis obtulit dignatio divinae dispositionis [(4) 1Kb] . Defuncto siquidem papa Damaso, qui in civitate Brixenorum, quae est in provincia Histriae, fuerat episcopus, et in apostolica sede inthronizatus, triginta solummodo ibi vixerat diebus; Romani, legatione de ejus obitu ad imperatorem Henricum directa, petierunt ut Ecclesiae pastore viduatae ab eo subrogaretur alius. Qui super hoc negotio episcoporum et optimatum [Col. 1420D] imperii sui quaerens consilium, invenit inter caeteros domnum Brunonem Tullensem praesulem ad idem officium subeundum esse idoneum, utpote qui aetatis maturitate, morumque et scientiae claritudine videbatur conspicuus, sibique sanguinis affinitate proximus. Unde apostolicae dignitatis ei adjudicata sunt insignia, jussusque ab Augusto ut ad haec secundum ecclesiasticas sanctiones suscipienda Romana inviseret moenia; sed quia solemnia imminebant nativitatis Dominicae, haec cum clero, cujus fuerat pastor. [Col. 1421A] disposuit celebrare, eisque celebratis quo erat praeceptum abire. Hujus itaque pontificis notitiam in colloquio a praefato imperatore et Francorum rege, de pacis et amicitiae confirmandae gratia, ante non multum tempus habito, memoratus abbas Herimarus fuerat consecutus, a quo etiam promissum acceperat quod in proximo quadragesimali jejunio beati Remigii sepulcrum absque equi solatio foret expetiturus, quia cum eorumdem regum aliquando familiaria ab invicem perferens mandata, per contiguam regionem transierit, ipsius sancti locum orationis gratia invisere neglexerit. Quod idem abbas, sagaciter recolens animo, sua dirigens scripta illi suggerit ut, quoniam pro delegato sibi apostolici primatus officio Romam ire disponit, si quando ad cognatos fines certo [Col. 1421B] Ecclesiae revocetur emolumento, non fiat irrita Francorum apostolo ab eo facta promissio. Mittit vero ei in munere vas ad bibendum idoneum, intus et exterius auro decentissime decoratum, insinuans ei de ipsius sancti ecclesia dedicanda suum cum petitione desiderium. Ad haec idem episcopus benigne refert quia etsi alia nulla se revocet Ecclesiae utilitas vel pro solo amore sancti Remigii reversurum ad Gallias, et ejus basilicam dedicaturum, si divina annuerit benignitas. Celebratis ergo in sede civitatis Leuchorum duobus Dominicae nativitatis diebus, in tertio clero suo valefaciens, iter capere Romam ducens aggreditur. Quo perveniens, cum favore totius populi honorabiliter excipitur apostolicaeque [Col. 1421C] dignitatis infulis insignitur, in hypapanti Domini in cathedra beati Petri inthronizatur, et Leo papa, Romano more, nuncupatur. Hic digne administrans quae sui sunt officii, instanterque disponens quaeque videntur accommoda divinae religioni, quadragesimalis temporis explet jejunia, succedentiaque Dominicae resurrectionis ibi celebrat solemnia; quibus elapsis synodum convocat episcoporum Italiae, et ibi quaelibet perversa in eorum episcopiis pullulantia aut corrigit, aut hortatur corrigere.

8. Aliquanto autem temporis interlabente curriculo, Gallicum revisere solum, tam beato Remigio facta promissio quam orthodoxae fidei, in illis partibus adeo tepefactae, persuadet intentio. Unde a Romanis expetita licentia, per quasdam Latii urbes [Col. 1421D] iter agens, in eis multa disponit ecclesiasticae honestati congrua, tandemque adit imperatorem Henricum, in regione commorantem Saxonica. Interea memoratus abbas, desiderii sui compotem se futurum ex ipsius papae certus pollicitatione, regi Francorum Laudunum venienti occurrit in Pentecostes solemnitate, ejusque consilium et favorem expetit de praefato templo apostolica consecrando benedictione, monens et postulans ut his agendis suam praesentiam exhibeat et episcopos regnique sui principes secum intereresse faciat. Cui idem rex ad praesens [al., preces] mente benigna annuit, seque, nisi alicujus impedimenti intercesserit casus, tantae festivitati adfuturum asserit. Ex quo promisso abbas laetificatus [Col. 1422A] revertitur, indeque papae Coloniam-Agrippinam cum imperatore advenienti, in apostolorum Petri et Pauli natalitio fit obvius, a quo adventus sui ad Remense solum, gerendarumque ibi rerum tempus et ordinem investigat diligentius. Ille vero sibi notificans pandit quomodo prius deliberasset, ut octava die ab ipsius sancti festivitate, quae in Kalendis Octobris habetur celeberrima, illo veniret, et ipsius monasterium dedicans, postea ibidem ex episcopis Galliae congregatam synodum celebraret. Qua sententia mutata, ad eumdem locum in solemnitate sancti Michaelis archangeli se venturum et in ecclesia Beatae Mariae Remis missarum sacra in eadem die memorat celebraturum; festum vero gloriosi Patris Remigii, pretiosi corporis ejus elevationi, et [Col. 1422B] subsequentem basilicae consecrationi, caeteros deinde tres synodi deputat celebrationi. Quibus auditis, ad suum coenobium rediit abbas, suaque scripta per Franciam eique contiguas direxit provincias, invitans sanctae Ecclesiae fideles ut ad tanti gaudii participationem concurrant mente promptissima, tam pro amore et veneratione ejusdem patroni sui quam ut benedictione muniri mererentur apostolica. Caeterum papa, Colonia digressus, Tullum in exaltatione Dominicae crucis venit, indeque circumjacentium regionum episcopis et abbatibus litteris suae auctoritatis mandari praecepit, ut in praefixa die sibi occurerent, ad synodum celebrandam in basilica praefati Francorum apostoli, ut per quem orthodoxae fidei initiati sunt rudimentis, in ejus praesentia consequerentur [Col. 1422C] reparationem tepefactae in se divinae religionis. Hujusmodi mandatis gratulatur pia fidelium devotio, praeparans se studiose ad implendum quod ex apostolicae dignitatis sibi promulgatur edicto.

9. Venenatus autem serpens, qui ab exordio mundi ad humani generis inhiat praecipitium, tam salutari proposito commenti sui nititur opponere obstaculum. Ad complendam enim perfidiae suae voluntatem, quosdam potentes laicos excitat qui incestis conjugiis operam dando et aliorum criminum nefariis usibus se implicando violatores erant honestatis ecclesiasticae; ideoque verebantur reatuum suorum latebras in lucem prodere. Sed et nonnullos episcopos et abbates illis adjungit, qui in ovile Dominicum aliunde, non per ostium irruperant, et in Ecclesiis [Col. 1422D] suis catholicorum Patrum sanctionibus contraria quaedam pullulare permiserant, quae condictae synodi examinatione resecanda manifestari metuebant, ut enim scriptum est: Omnis qui male agit, odit lucem (Joan. III, 20), et ideo peccatis suis magis magisque occultationis adhibet obnubilationem. Tantae itaque perversitatis viri incentoris sui callida suggestione instructi, regi Francorum suggerunt regni sui decus adnihilari, si in eo Romani pontificis auctoritatem dominari permitteret; vel si eidem, ut decreverat, occurrens praesentiae suae favorem, ad cogendum concilium exhiberet. Addunt etiam quod nullus antecessorum ejus id reperiatur aliquando concessisse ut ob similem causam in [Col. 1423A] Franciae urbes ingressus pateret alicui papae; his vero agendis pacis et tranquillitatis congrua sunt tempora, regni autem ejus status sit in perturbatione non modica, quibusdam viris potentibus dominationis ejus jugum detrectantibus, terrasque et castella quaelibet ab ipsius ditione abalienantibus. Quapropter regiae dignitati ferunt congruere, utilitati reipublicae sua sapientia consulere [(5) 1Kb] , potius quam synodis intendere; principes suos et totius exercitus sui potentiam commovere in rebelles, ipsos etiam episcopos et abbates, penes quos maxima pars facultatum regni est, censent immunes hujus expeditionis esse non debere. Ante alios abbatem Sancti Remigii, quem quasi de rerum suarum abundantia praesumentem, pro vanae gloriae amore, ad [Col. 1423B] monasterium suum consecrandum calumniabantur Romanae urbis pontificem evocasse. Hac igitur versipelli persuasione rex emollitus, et ab honesto proposito ad seductionis devia flexus, papae per Silvanectensem mandat episcopum, se suosque pontifices cum abbatibus cogi ad comprimendam pervicaciam sibi resistentium, ideoque non posse occurrere ei in praefixo termino ad peragendum concilium. Unde adventum suum in Franciam in aliud tempus differat, quo, absolutus hujusmodi negotiis, eum debito cum honore suscipiat. Ad haec papa remandat promissionem beato factam Remigio nequire se irritam facere, sed ad basilicam ejus dedicandam procul dubio venturum, ubi si qui [Col. 1423C] divinae religionis amatores convenerint, cum eis synodi rationem se fatetur habiturum. Cujus mandati ad regem relatione perlata, ipse tamen iter in rebelles aggreditur, coacta in unum ingenti exercitus sui militia. Sed et episcopis et plerisque abbatibus contra voluntatem suam illo euntibus, illis etiam perversis Ecclesiarum rectoribus ad id negotium ultro se ingerentibus, qui ut summi Pastoris vicarium actus eorum examinare venientem possent effugere, eamdem expeditionem exitiali techna elaboraverant struere. Adducitur cum eis et memoratus abbas Sancti Remigii, moestus admodum et gemens, quasi non esset visurus effectum desiderii sui. Sed divinae consolationis ejus moerori non defuit potentia. Vix enim unius diei et dimidii itinere confecto, [Col. 1423D] indulta est ei redeundi licentia; qui reversus celerrime Romanum antistitem adhuc Tullo remorantem expetit, eumque pro regiis mandatis, jam diu conceptum propositum non permutasse cognoscens, gratulabundus ad monasterium rediit, instanter praeparare satagens quae tanti Patris confluentiumque filiorum sanctae Ecclesiae forent necessaria conventui. Jam quippe dierum prope erat terminus, qui supradictae dispositionis completioni fuerat attributus

[Col. 1424A] 10. Denique domnus papa, a Leuchorum urbe digressus, iter ad Remensem ducens urbem arripuit, et in opportunis locis, singulis quibusque noctibus mansione accepta, in vigilia festivitatis sancti Michaelis ad Curmolensem [(6) 1Kb] villam venit, cui praefatus abbas, ibidem obvius factus, quaecunque necessarius expetiit usus illi omnique comitatui ejus affluenter suppeditavit. Die vero sequenti ad Sanctum pervenit Remigium archiepiscopis tribus comitatus, Trevirensi videlicet, Lugdunensi, Vesontionensi, aliisque viris honorabilibus, inter quos erat Joannes episcopus Portuensis, et Petrus Ecclesiae Romanae diaconus, et ipsius urbis praefectus. Hic protinus conglobatur in unum tota fratrum congregatio, et cum eis [al., e cunctis] abbatum, monachorum, [Col. 1424B] clericorum, qui jam ex multis confluxerant partibus, innumerosa [al., numerosa] concio. Ex quibus omnibus in atrio basilicae disponitur decentissima processio, episcopis tribus, Silvanectensi videlicet, Andegavensi, Nivernensi, longe digestos ordines antecedentibus, textumque Evangelii cum aqua benedicta et aromatum odore ferentibus. Sic ergo dispositi papam advenientem suscipiunt, cui ecclesiam introeunti, responsorium Laetentur coeli, cum digna modulatione concinunt; et dum ante altare Sanctae Crucis orat, aliud responsorium, Summae Trinitati videlicet, concinentes finiunt. Progresso autem eo usque ad altare sancti Christophori, et ante venerandi Francorum apostoli sepulcrum [Col. 1424C] orationem explente, iterum Hymnum Te Deum laudamus, consona vocum jubilant vociferatione. Qui tamen in sede sibi decenter apparata paululum residens, astantes laetificavit benedictione apostolica: et exinde egressus, ab eisdem psallentium choris cum divinis laudibus deducitur usque ad civitatis [(7) 1Kb] moenia. Cui Remensis clerus cum archiepiscopo suo, aliisque quibusdam obviam procedens episcopis, perspicuae processionis numerosos disponit ordines in atrio [(8) 1Kb] . Sancti Dionysii martyris, ubi ad tanti pontificis susceptionem competentia concinens cantica, usque ad ecclesiam Sanctae Mariae illum comitatur cum maximae jubilationis gloria. Illic vero ante Sanctae crucis, et ejusdem Dei Genitricis altaria, completa oratione, in archiepiscopali [Col. 1424D] aliquantulum resedit sede, archipraesule Remensi ad ejus dexteram, Trevirensi autem residente ad sinistram. Deinde ministris altaris praeparatis, quibusque pro officiorum congruentia, et ipse sacerdotalibus redimitus insignibus, processit ad missarum celebranda solemnia. Quibus expletis, et astante populo apostolica benedictione munito, praedicto Remorum archiepiscopo, sibi suisque necessarios sumptus suppeditante, refectionem percepit in majori palatio juxta ecclesiam sito.

[Col. 1425A] 11. Die autem subsequenti, metuens ne praepediretur frequentia circumfluentium populorum, duobus tantum comitatus capellanis, dum nocturnae a fratribus explerentur vigiliae, ad sanctum remeavit Remigium; factoque sibi balneo, lotus est et tonsus, utpote qui imminentem tanti Patris solemnitatem in crastino celebraturus, transferre disponebat tam pretiosae gemmae venerabile pignus, et praeparata sibi quadam domo contigua ecclesiae, illic secretum remorandi expetiit, quia metuebat ad publicum procedere. Ad sepulcrum enim sancti, quasi ex toto orbe excita tanta hominum confluebat numerositas, ut introeuntibus spatiosi templi vix sufficeret capacitas. Advolabant enim tam ex vicinis quam ex longinquis regionibus promiscui sexus innumerabiles, [Col. 1425B] effundebat aspera Francia ad honorem gloriosi apostoli sui villanos opidanos et cives: sed et Gallia pene ex omnibus suis partibus huc transmittebat populorum millia. Inter quos accelerabant episcoporum, abbatum, monachorum, clericorum generosa agmina. Ignobilis nobili, aut inops cedere nesciebat diviti, sed omnes una conglobatim concurrebant intentione devota, bustoque coelestem margaritam continenti dulcia imprimentes oscula, oblationum suarum quisque pro posse offerebant donaria. Qui vero constipatorum violentia repulsi propius accedere non valebant, heu! quantum gementes se desiderii sui effectu privari, de longe projectis muneribus quae attulerant, quasi lapidibus, [Col. 1425C] sancti sepulcrum pia devotione obruebant. Est autem ante fores ipsius basilicae quoddam spatiosum atrium, in quo quoties densitatem sui perpeti non poterat, frequentia tantorum se explicabat coetuum, eo ducta aviditate cernendi ipsum beati Petri vicarium; post beati enim Remigii captatum suffragium ad hujus summopere inhiabat aspectum, qui ut magnanimo desiderantium satisfaceret affectui, eminentius solarium domus in qua remorabatur petens, unde et astantes contueri, et ab eisdem conspici, et loquens possit audiri, apostolica benedictione eos laetificavit; hisque recedentibus, et aliis subinde atque aliis illud [al., aliud] atrium catervatim replentibus, ter in eadem die, suae exhortationis monita impertiens salubria, liquido patefecit [Col. 1425D] quae vitanda, quaeque ad salutem animarum suarum sibi forent expetibilia. In eadem denique domo sacra mysteria sibi fecit celebrari, quia non dabatur uspiam locus opportunus ecclesiam introeundi, nec ipsi fratres, prae importunitate plebium, solitum illic pensum divini valebant persolvere officii. Adveniente interea nocte, nec tamen confluentium rarescente, sed magis magisque crebrescente copia, domnus papa metuens ne in sacris vigiliis Deo famulantes importunitate plebis praepedirentur exsequi divinae servitutis solemnia, tum etiam ne sibi pretiosi corporis sancti ipsius transterendi [Col. 1426A] ecclesiaeque dedicandae inhiberetur copia, delegatis clericis suis, ejusdem loci memorato abbati spatiositatem templi praecepit penitus evacuari, obseratisque diligenter foribus, omnibus intercludi facultatem introeundi; praecepit etiam ex sua parte hoc populis annuntiari, ut ad horam secederent, et absque ulla sui impetus inquietudine solemnes illius noctis excubias, cum digna devotione, a Deo militantibus celebrari sinerent; se procul dubio die subsequenti eorum desideriis promittit satisfacturum, et thesaurum desiderabilem, quem quaerebant, illorum conspectibus expositurum; si vero mandatis detrectarent annuere, infecto negotio propter quod advenisset, recessurum fore. Quod cum tandem maxima difficultate fuisset obtentum, pleraque [Col. 1426B] tamen numerositas populorum cum copiosis luminaribus deforis excubans, ejusdem pollicitationis praestolaretur effectum, cereorum ubertate quasi multiplici siderum splendore interius irradiata ecclesia, Deo servientium chori in canticis spiritualibus decentissime illius noctis exegerunt spatia.

12. Mane autem facto, susceptus est a domno papa intra ecclesiam sanctus martyr Cornelius, quem cum aliis sanctorum pignoribus Compendienses clerici illo detulerant, pro multis violentiis quas ecclesia sua patiebatur a quibusdam malefactoribus. Circa horam deinde tertiam, redimitus idem apostolicus infulis sacerdotalibus, ad gloriosi Patris Remigii sepulcrum procedit cum thymiamateriis [Col. 1426C] et crucibus, sociatis sibi archiepiscopis quatuor, Remensi videlicet, Treverensi, Lugdunensi, Vesontionensi, cum quibusdam aliis, sed et ipsius loci abbate, domnoque Hugone venerabili Patre coenobii Cluniacensis, et illius ordinis plurimis, cum quibus litania facta, et super sanctum corpus non modica thimiamatum accensa fragrantia, cecinit responsorium Dirigatur oratio mea, quo cum versu expleto, feretrum sancti, ut praeparatis instrumentis aptatum ad ferendum redderetur habile, a suo loco paululum removit, et antiphonam Confessor Domini, Remigi, decantavit. At ubi competenter, prout res exigebat, dispositum fuit, ipse ante alios cum praefatis archiepiscopis et abbatibus suppositis humeris illud devote lacrymans extulit, et responsorium Iste [Col. 1426D] est de sublimibus inchoavit; cujus vocem subsequentes chori psallentium, ovantes erumpunt in jubilationis tripudium, praeque alacritate cordis, o quantorum ora manantium rigavit redundantia fletuum! quantorumve mentes ad tanti Patris captanda suffragia sunt compunctae in suspiria beatorum gemituum! Tradens autem domnus papa eumdem pretiosum thesaurum se ultro ingerentium votis, ab inquietudine turbarum secessit in oratorium sanctae Trinitatis, quod ad meridianam plagam infra ambitum ipsius ecclesiae decenter constructum erat, Harduini [(9) 1Kb] cujusdam loci illius coenobitae [Col. 1427A] studio, continens Dominicum sepulcrum eleganter imaginatum, instar illius Jerosolymitani, in quo nostra requievit salvatio. Hoc igitur Trevirensem archiepiscopum in sui praesentia eadem die consecrare fecit, ex consensu praefati Remorum archipraesulis, multorum sibi sanctorum collocatis reliquiis. Denique monasterii foribus patefactis, ubi illa coelestis gemma desiderantium populorum est exposita obtutibus. Tum vero cerneres promiscuum vulgus prae nimia exsultatione manibus plaudere, innumeros in divinas laudes gratulabunda vociferatione erumpere, potentes, impotentes, nobiles, ignobiles, quemque pro suis viribus summopere niti, ut tam optata gaudia propius mereretur contingere. Magna fides, magno procul dubio remuneranda [Col. 1427B] praemio, quae ne tanti reddatur expers emolumenti, nec imminentis mortis revocatur periculo. Quidam enim prae nimia sui desiderii festinatione praecipites, dum inter constipatos cuneos corruunt, non valentes resurgere, suffocati et conculcati intereunt. Rapitur et jactatur potius quam portatur pretiosi corporis theca, tot millium undique propellente frequentia, velut navis aequoreorum fluctuum hac et illac agitata violentia: nunc hi, nunc illi extorquendo sibi felicia vindicant dona; et ut paucis multa concludantur, nec longis ambagibus legentium deficiat intentio, toto interstitio quod civitatem et castellum ipsius sancti interjacet, tam jucunda agitatur contentio. Adest Remensis clerus cum civium multitudine, apostolum suum ad propriae [Col. 1427C] urbis moenia elaborat devehere, quem vix ab hujuscemodi impetus densitate avulsum, sanctae Dei Genitricis infert ecclesiae [(10) 1Kb] , ut cui vivens in corpore dignis laboribus vitae praesentis multa comparaverat commoda, catholicaeque religionis competentia addiderat insignia, huic vel unius noctis morula exsultationem simul et sanctificationem suorum ossium exhiberet praesentia. Collocato ergo eo super sanctae crucis altare, archiepiscopus Vesontionensis ad altare beatae Mariae procedens, missarum solemnia cum eodem clero de ipsius gloriosi Patris celebravit festivitate. His autem expletis, dum concurrentium devotio magis et magis agglomeratur, diei interea elapso curriculo, nox subsequitur; cujus tamen [Col. 1427D] caligine basilicae illius adyta nullo modo fiunt obscura. Tot gratulabundi conventus, suum quodammodo diem praeferentia, undique micant luminaria. Monachi ibidem circa patronum suum laetis invigilant excubiis, et matutinalem explent cursum cum duodecim lectionibus et responsoriis suis. Post quos easdem vigilias solemniter peragendas canonici suscipiunt, et cum novem lectionibus matutinorum officia consummantes, usque ad lucem protrahunt. [Col. 1428A] Qui facto mane primam, tertiam, missamque cum sexta hora, ante solita decantantes tempora, venerabile corpus cum divinis laudibus efferunt a beatae Dei Genitricis ecclesia. Quod in circuitu civitatis cum jucunditate deportantes, congruas stationes per praefixa faciunt spatia. Cumque ad eum locum ventum esset ubi quondam fuerat porta, antiquo Patens nuncupata vocabulo, per quam idem sanctus hostem humani generis in eadem urbe visibilibus ignium debacchantem exterminiis, adhuc in carne vivens orationibus expulit; illic eosdem pretiosos artus deponunt, et ipsius miraculi memoriam digna devotione, et canticis spiritualibus agunt. Ad cujus facti memoriale ibidem basilica moderno est constructa tempore, quam quidam servus Dei [(11) 1Kb] , [Col. 1428B] Constantius nomine, suis impensis eleganter composuit, et Dei famulos ad ejus obsequium, quot potuit dum viveret aggregavit, et in honore sanctae Mariae Magdalenae sanctique Remigii consecrari fecit.

13. Cum itaque agitur illa circuitio extra civitatis moenia, domnus papa, convocatis episcopis intra dedicandi monasterii abdita, singulis singula ad consecrandum delegavit altaria. Remensem vero archiepiscopum ternam circuitionem, cum crucibus et sanctorum reliquiis, secundum ecclesiasticum ordinem, exterius constituit agere, ibique consecrationis officium adimplere; ipse vero cum sibi necessariis remanens interius, divini tabernaculi sanctificationem strenue diligenterque exsequitur. Postquam igitur [Col. 1428C] eo deventum est ubi, secundum orthodoxorum Patrum decreta, pignora sanctorum et sacra quaeque debent intra dedicatam ecclesiam recipi, praefati canonici, ut dictum est, deportato corpore beati Remigii per gyrum urbis et castelli, eique adjacentis municipii, pervenerunt cum eo usque ad portas monasterii, ubi tot millium excreverat frequentia, ut prae eorum densitate eidem glorisso Patri domum sibi praeparatam introeundi intercluderetur licentia. Ipse namque papa easdem januas vetuerat reserari, ne impetus cum eodem sancto irruentium, et sibi discrimini, et impedimento coeptae dedicationis foret consummationi. Quocirca aliquod diverticulum quo valeat intromitti perquiritur, tandemque vix a turbarum inquietudine abstractus, per fenestram quae [Col. 1428D] est super Sanctae Trinitatis oratorium demittitur: quem domnus apostolicus, cum maxima devotione et canticis spiritualibus receptum, non ad praesens in proprio loco reposuit, sed super principale altare, quod in honore apostolorum Petri et Pauli, Clementisque et Christophori martyrum, et beati Remigii consecrarat, collocavit. Et cujus rei gratia hoc facere decreverit, dignam memoria rationis sententiam subintulit, videlicet ut evidens et conspicuus [Col. 1429A] omnibus appareret oculis in celebranda synodo, in qua, si quis erroneus aliquid frivolum, vel ecclesiasticae religioni adversum asserere praesumeret, erga hunc vir Dei illius virtutis potentiam per sui corporis praesentiam exhiberet, quam adhuc in mundo vivens erga Arianum haereticum exhibuit, cui in conventu episcoporum catholicae fidei lucem nebulosi dogmatis umbra obnubilare molienti, ad adventum suum, divina virtute officium vocis extorsit; sed paulo post cum humili satisfactione reatum suum agnoscentem, animae corporisque eumdem sanitate donatum, ad filios adoptionis transtulit. Quae perorantis papae intentio ex superno instinctu procedens, effectu nullo modo caruit, velut hoc opusculum loco suo declarabit. Hac ergo de causa sic locato beati [Col. 1429B] Remigii corpore, universis [al., numerosis] agminibus episcoporum, abbatum, monachorum, clericorum, per choros decentissime dispositis, missarum solemnia idem pontifex ex dedicationis celebravit festivitate; lectoque Evangelio, pulpitum conscendens exhortationis sermonem fecit ad circumstantem populum, qui plurimus monasterii, ut dictum est, foribus obseratis, per fenestras irrumpendo sibi fecerat aditum. Ad quem multa ex ipsius templi sanctificatione concionatus utilia, diem illam celebrem esse praecepit per Remensis episcopii confinia, anathematis poena damnans illos omnes qui ad eumdem locum hujus solemnitatis gratia per singulos annos confluentibus, vel inde redeuntibus, alicujus impedimenti [Col. 1429C] irrogarent incommoda. Constituit etiam ut ad altare quod, ut praefatum est, in honore apostolorum Petri et Pauli, Clementis et Christophori martyrum, gloriosique confessoris Remigii consecraverat, non indiscrete a quibusque, sicut hactenus, sacrosancta mysteria agerentur, sed secundum morem Romanae Ecclesiae, septem tantummodo sacerdotes, qui in illa congregatione digniores haberentur, ad hoc officium deputarentur, soli Remensi archiepiscopo ipsiusque coenobii abbati, ibidem missas agendi potestate collata, et cui idem abbas daret licentiam, certe interdum rationis exigente gratia; nec non clero Remensi bis in anno, feria scilicet secunda paschalis festi, et vigilia Ascensionis Dominicae, quando solemnes illic stationes ex antiqua faciunt [Col. 1429D] traditione. Haec decreta ne aliquando irrita fierent antiquitate temporis, litteris mandari [(12) 1Kb] , easque signari sigillo suae praecepit auctoritatis. Deinde [Col. 1430A] memoratum populum, secundum institutionis ejus verba publicam de peccatis suis confessionem agentem, absolvit; explicitisque divinis officiis apostolica benedictione sanctificans illum dimisit. Pontifices autem, coenobiorumque rectores, et ceteros sacri ordinis ministros, qui ibi aderant, ad eumdem locum crastino jussit reverti, ut cum illis haberet rationem, quam condixerat, synodi.



PRIMA DIES SYNODI.

14. Die vero altera, quae est quinto Nonas Octobris, congregati sunt in memorata basilica episcopi videlicet numero viginti, cum quinquaginta fere abbatibus, et aliis ecclesiastici ordinis complurimis. Ubi statim vetus querela inter Remensis et Treverensis archiepiscopi clericos est renovata; his astruentibus [Col. 1430B] quia Remensis primas [(13) 2Kb] esset in Gallia, ideoque illi dispositio competeret synodica; e contra vero illi archiepiscopo Trevirensi eamdem dignitatem conabantur ascribere, primamque sedem post Romanae Ecclesiae praesulem in celebrando concilio acquirere. Domnus autem papa non arbitratus oportunum tempus quo his rationibus imponi valeret congruus finis, sed potius metuens hujusmodi controversiam prorumpere ad scandalum contentionis, in modum coronae sedilia episcoporum disponi, et in medio eorum suae sedis suggestum praecepit locari, cujus ordinationis modum ex arbitrio Remensis archipraesulis sanxit administrari; qui convocatis archidiaconis, et quibusque cleri sui praecipuis, cum [Col. 1430C] eorum consilio, in modum, ut dictum est, coronae, pontificum sedilia, et in medio ejus apostolicae sedis apparari fecit insignia. His ita dispositis, domnus papa sacerdotalibus quasi ad celebrandam missam infulis redimitus, processit ex oratorio sanctae Trinitatis cum cruce et Evangelii libro, antecedentibus eum sacri ordinis ministris, sexque alii coram eo procedentes, ante sanctum altare ex integro cantaverunt antiphonam Exaudi nos, Domine; qua expleta cum psalmo et Gloria, archiepiscopus Trevirensis litaniam fecit: eaque finita, conventum diaconus, ut ad Deum preces effunderet, admonuit, et sic tempori congruentem domno apostolico orationem dicente, lectum est Evangelium Dixit Simoni Petro Jesus: Si peccaverit in te frater tuus. Post haec consederunt [Col. 1430D] omnes, ordine quo Remensis archipraesul disposuit, domnus quidem papa in medio, ut dictum est, chori, verso vultu ad sepulcrum beati Remigii, ante oculos [Col. 1431A] autem ejus, ad orientalem plagam, (Wido) Remensis in dextera, (Eberhardus) Trevirensis vero in parte resedit sinistra. Post Remensem deinde secundum subnotatum ordinem resederunt Beroldus Suessionensis, Drogo Morinensis, Rollandus [al., Frollandus] Silvanectensis, Adalbero Metensis; ad meridianam plagam, Aylenardus archiepiscopus Lugdunensis, Hugo Lingonensis, Joffridus Constantiensis, Ivo Sagensis, Herbertus Lisoiensis, Hugo Bajogacensis, Hugo Avringensis, Theodericus Virdunensis; ad septentrionalem vero plagam, Hugo archiepiscopus Vesontionensis, Hugo Nivernensis, Eusebius Andegavensis, Pudicus [(14) 1Kb] Nannetensis, episcopus Anglorum [(15) 1Kb] , et Joannes Portuensis. Post quorum terga in modum similiter coronae resederunt abbates hoc ordine: [Col. 1431B] domnus scilicet abbas sancti Remigii Herimarus, domnus Hugo Cluniacensis, Sigefridus Gorziensis, Folco Corbiensis, Robertus Prumiensis, Rainoldus Sancti Medardi, Girvinus Sancti Richarii, Godfridus Verzelliacensis, Arnoldus Pultariensis, Rodulfus Mosomensis, Oylardus Catalaunensis, Milo Dervensis, Norgaudus Altvillarensis, Albertus Sancti Theoderici, Stephanus Sancti Urbani, Wlfricus Sancti Augustini Cantuariensis, Alwinus [(16) 1Kb] Sancti Benedicti de terra Anglorum; deinde caeteri qui, ut superius relatum est, simul fuerunt numero fere quinquaginta. Quibus ita residentibus, imperato silentio, ex praecepto domni papae surrexit Petrus sanctae Romanae Ecclesiae diaconus, expedito sermone proponens [Col. 1431C] de quibus in eadem synodo sermo esset habendus. De multis videlicet illicitis quae contra canonum instituta in Gallicis finibus exercebantur, id est, de Simoniaca haeresi, de ministeriis ecclesiasticis et altaribus quae a laicis tenebantur, de pravis consuetudinibus quae ab eis in atriis ecclesiarum accipiebantur, de incestis conjugiis, et eis qui, legitimas relinquentes uxores, adulterinis iterum nuptiis implicabantur, de monachis et clericis a sancto proposito et habitu recedentibus, item de clericis mundiali militiae studentibus, de rapinis pauperumque injustis captionibus, de Sodomitico vitio, et quibusdam haeresibus quae in eisdem pullulaverant partibus. Quibus propositis, admonuit omnes qui aderant ut inde secum prudenti deliberatione tractarent consilium [Col. 1431D] quae cum opportuno adjutorio domno papae praeberent, quomodo haec zizania divinae segetis semen suffocantia exstirpari valerent. Post haec ad episcopos converso sermone, commonuit illos sub anathemate apostolicae auctoritatis ut si quis eorum per Simoniacam haeresim ad sacros ordines pervenisset, vel praemio quemlibet ad eamdem dignitatem promovisset, publica confessione patefaceret. Primus ergo [Col. 1432A] Trevirensis archiepiscopus ad haec verba surrexit, seque nec aliquid dedisse vel promisisse pro adepto episcopatu, neque alicui sacros ordines vendidisse, respondit. Deinde Lugdunensis et Vesontionensis surgentes, ab hujuscemodi culpa professi sunt se esse immunes. Tunc praefatus diaconus ad Remensem archiepiscopum se convertit, et quid de his ex quibus a caeteris facta fuerat purgatio ediceret requisivit. At ille surgens inducias petiit usque in crastinum, dicens se privatim velle loqui ad domnum apostolicum; cumque datae fuissent, caeteri omnes surrexerunt in ordine, secundum verba priorum purgantes se ab hujuscemodi suspicione, quatuor tantummodo exceptis, Lingonensi scilicet, Nivernensi, Constantiensi, Nannetensi; quorum causa eo [Col. 1432B] die ad discutiendum relicta, diaconus sermonis cursum ad abbates qui aderant vertit, eosque ne forte et ipsi in ovile Dominicum aliunde, non per ostium, introissent, confiteri admonuit. Primus sancti Remigii abbas Herimarus surrexit, seque ab hujuscemodi culpa congrua responsione purgavit; deinde domnus Hugo Cluniacensis subsecutus hanc purgationis suae rationem subintulit, dicens: Pro adipiscendo abbatiae honore, Deo teste, nihil dedi, vel promisi, quod quidem caro voluit, sed mens et ratio repugnavit. Post hunc se quidam congrue excusare studuerunt . . . . . Alii vero nihil respondentes, reatum suum occulere quam patefacere maluerunt. Tunc Lingonensis episcopus surgens, super abbate Pultariensi dioecesano suo plurimum est conquestus, quod [Col. 1432C] videlicet in fetore luxuriae vivens, pluribus flagitiis inserviebat; beato quoque Petro, ejusque vicario, Romanae scilicet Ecclesiae pontifici, cujus abbatia illa erat, debitum censum quotannis persolvere detrectaverat; et inde excommunicatus missarum sacramenta celebrare praesumpserat, excommunicationique adhuc subjacens eidem synodo intererat. Qui discussus, nec ab objectis se valens expugnare criminibus, ab honoris sui est dignitate depositus. His ita diffinitis, edictum est sub anathemate auctoritatis apostolicae ut si quis assidentium quempiam universalis Ecclesiae primatem praeter Romanae sedis antistitem esse assereret, ibidem publica satisfactione patefaceret. Cumque ad haec universi reticerent, [Col. 1432D] lectis sententiis super hac re olim promulgatis ab orthodoxis Patribus, declaratum est quod solus Romanae sedis pontifex universalis Ecclesiae primas esset et apostolicus. Post haec domus papa sub excommunicatione prohibuit ne quis absque sui licentia recederet antequam tertia lux consummaretur in celebratione concilii; sicque jam nocte propinquante conventum dimisit.



SECUNDA DIES SYNODI.
[Col. 1433A]

15. Sequenti autem die ad memoratam basilicam cum abbatibus et clero convenientibus episcopis, domnus papa cum quibusdam eorum secessit in oratorium sanctae Trinitatis, ubi dum cum eo confessionis suae privatum colloquium Remensis habuisset archiepiscopus, et de ecclesiasticae religionis profectu tractatum esset diutius, eo ordine quo et transacta die apostolicus inde processit, dictaque antiphona, et litania facta a Trevirense archipraesule, evangelium Omnis arbor bona Diaconus legit. Universis deinde suo loco residentibus, Remensem archiepiscopum ut de Simoniaca haeresi, de qua hesternas obtinuerat inducias, rationem redderet, praefatus admonuit cancellarius, impetens etiam [Col. 1433B] eum de multis quae se, fama vulgante, comperisse asserebat criminibus. Ad haec archiepiscopus surgens, ut sibi consiliandi facultas concederetur expetiit. Qua impetrata, Vesontionensem, Suessionensem, Andegavensem, Nivernensem, Silvanectensem, Morinensem episcopos convocans, cum eis mysterium habuit consilii sui; indeque reversus, ut causam suam Silvanectensis peroraret, a domno papa obtinuit. Surgens autem episcopus Silvanectensis, eumdem archiepiscopum respondit non esse reum Simoniacae haeresis. His auditis, apostolicus praecepit ut haec ita esse sacramento probaret archiepiscopus, mandans etiam recitari sententiam qua Maximum Salonitanum episcopum, ex simili culpa notatum, [Col. 1433C] pari modo se inde purgare beatus papa sanxit Gregorius. At ille canonicas inducias inde postulavit, seque post earum expletionem quod ratio purgationis posceret peracturum spopondit, quibus ei concessis, statutum est ut medio Aprili mense concilio [(17) 1Kb] quod Romae celebrandum erat interesset. Caetera vero quae ei objecta sunt, quia legitimi accusatoris videbantur delatione carere, decretum est ad praesens indiscussa remanere. Sic igitur hujusmodi diffinito negotio, super abbatia Dervensi domnus papa conquestus est, quia Tullensi subtracta fuerat episcopio, et hanc ad ipsius ecclesiae pertinere possessionem per privilegiorum quae inde habebat demonstravit recitationem: e contra Remensis archiepiscopus abbatiam illam respondit sui juris potius [Col. 1433D] esse, et hoc antiquioribus privilegiis ecclesiae suae se testificari valere. Papa vero, quia in praesenti non erant eadem scripta ex quorum lectione valeret haec controversia finiri, jussit ea interim in archivis Remensis ecclesiae perquisita in crastino in medium afferri. Tunc Turonenses clerici per Lugdunensem archiepiscopum querelam intulerunt super [(18) 1Kb] Dolensi episcopo Britanniae, qui se cum septem suffraganeis a Turonensi archiepicopio subtraxerat, sibique archipraesulis nomen contra fas vindicaverat. [Col. 1434A] Qui statim ex auctoritate apostolica vocatus est ad concilium, quod, ut praefatum est, medio mense Aprili Romae erat celebrandum, ut ibi rationis hujus agitaretur judicium. Post haec memoratus diaconus in episcopum Lingonensem invehitur, eumque episcopalem dignitatem per Simoniacam haeresim obtinuisse, sacros ordines vendidisse, bellica arma contra fas ferendo homicidia perpetrasse, alieni matrimonii jura violasse, in clericos suos tyrannidem exercuisse, Sodomitico etiam flagitio pollutum esse criminatur. Quibus verbis fidem praebebant plurimi delatores qui aderant, inter quos quidam clericus asseruit quod sibi adhuc laico conjugem suam violenter abstulerat, et post perpetratum cum ea adulterium monacham fecerat. Adfuit et presbyter quidam [Col. 1434B] se ab eodem episcopo conquerens captum, et satellitum ejus fuisse potestati traditum, qui, eum multis suppliciis excruciantes, quod scelestius est, clavis acutissimis genitalia ejus confixerant, talique violentia ab eo decem libras denariorum extorserant. His auditis, episcopus consiliandi licentiam petit. Qua impetrata, archiepiscopos Vesontionensem et Lugdunensem accersit, eisque credens arcanum consilii sui, petit ut sibi sint causidici: sed qui, cum tantis flagitiis foret implicitus in oculis alterius magis quam in suis trabem videns fratrem quamvis culpabilem in hesterna synodo criminatus fuerat, ejusque ad damnationem et ipse merito damnandus aspiraverat, non solum se ab objectis nequit excusare [Col. 1434C] criminibus, sed etiam ejus causidico, ne ad sui defensionem quidquam proferre valeat, linguae munus [al., motus] adimitur divinitus. Vesontionensis quippe episcopus, dum susceptum ejus negotium perorare, et ad excusationem criminosi incongrua quaedam decerneret proponere, insperato sibi suffragium vocis divino sensit denegari numine. Procul dubio Magnus pater Remigius ob hoc ipsum, ut praedictum est, ante conspectum synodi expositus, a beatae fidei papa etiam hic ejusdem virtutis enituit potentia, quam olim, dum adhuc peregrinaretur in terris, Ariani illius exinanivit molimina. Tunc enim haereticum adversus catholicam fidem blasphemias deliberantem garrire, ne conata perageret, sed potius resipiscendo fidelis fieret, silentio condemnavit [Col. 1434D] nunc autem virum, licet fidelem, ne sceleratum defendendo delinqueret, usu loquendi privavit. Et revera divinae sublimitatis incomprehensibilis virtus in utroque hoc facto mirabiliter enituit, quae et ibi gloriosae animae, licet corporeis adhuc involucris septae, tantum potestatis contulit, et quanta eam jam beatificaverit gloria, nunc circa ejus exanime corpus patenter ostendit. Postquam ergo praefatus Vesontionensis episcopus a suo conatu tali miraculo se prohiberi cognovit, Lugdunensi ut sui vice fratris [Col. 1435A] causam peroraret innuit. Qui surgens ait eumdem Lingonensem episcopum confiteri quod sacros ordines vendiderit, et memoratam pecuniam ab illo presbytero extorserit, sed suppliciis quibus asserebat eum excruciari non fecerit; caetera vero quae sibi fuerant objecta hunc penitus denegare asseruit. His dictis, domnus papa videns eadem die non posse ad plenum hujusmodi negotium ventilari, jam enim nox instabat, quod in canonibus de sacrorum ordinum venditoribus sit decretum jussit tantummodo recitari; lectaque sententia ad praeceptum ejus ex concilio Chalcedonensi, capitulo videlicet secundo, soluta est synodus, dilato usque in crastinum hujus rationis judicio.



TERTIA DIES SYNODI.

[Col. 1435B] 16. Mane autem facto, iterum ad eumdem locum episcopi convenere cum abbatibus et caeteris Ecclesiae ordinibus, ad quos domno papa procedente non est cantata antiphona Exaudi nos, Domine, sicut heri et nudiustertius, sed ad ejus adventum clerus decentissime cecinit hymnum Veni, creator Spiritus. Quo completo cum antiphona de sancto Remigio, litania facta est a Vesontionensi archiepiscopo, postquam de Spiritu sancto Collectam dixit domnus apostolicus; sicque lectum est Evangelium Ego sum pastor bonus. Cumque universi consueto resedissent ordine, supradictus Romanae Ecclesiae diaconus ait consequens esse ut ubi hesterna synodus fuerat terminata, ibi rationis suae iteraret initia, a Lingonensis videlicet episcopi causa. Qui requisitus et a synodica [Col. 1435C] examinatione se subduxisse repertus, ex parte Dei et beati Petri apostolorum principis, ejusque vicarii qui praesens aderat, ab eodem diacono tertio est vocatus. Directi sunt etiam episcopi Silvanectensis et Andegavensis ad illius hospitium, ut si forte eum ibi reperirent, revocarent ad concilium. Qui dum imperata accelerant peragere, ipsius referendarii allocutio fit ad illos qui nondum se a simoniaca haeresi debita purgaverant responsione. At Nivernensis episcopus surgens, pro suo episcopio plurimum pecuniae confessus est a parentibus datum fuisse, se tamen ignorante; eoque adepto, nonnulla ecclesiasticae religioni contraria commisisse; unde asserebat divinae ultionis vindictam pertimescere. Ideoque, [Col. 1435D] si domno papae et praesenti conventui dignum videretur, idem officium velle dimittere potius quam in ejus retentione animam suam pessumdare. Quae ubi dixit, pastorale pedum ante pedes ipsius apostolici posuit. Ille vero tanti viri flexus devotione, favente synodo, eumdem, quod absque consensu suo eadem pecunia data fuerit, sacramento comprobare fecit, sicque illi per aliud pedum ministerium episcopale reddidit. Interea allatum est coram privilegium Remensis Ecclesiae de abbatia Dervensi, ex cujus lectione comprobatum est eam pertinere ad jus Remensis archiepiscopi. Redeuntes denique qui missi feurant ad revocandum Lingonensem episcopum, [Col. 1436A] nuntiaverunt eum facinorum suorum metuentem discussionem, fugae arripuisse praesidium. Tunc ex praecepto ipsius papae, lectae sunt sententiae super hujuscemodi re promulgatae ab orthodoxis Patribus, sicque universi concilii judicio, excommunicationis est poena damnatus [(19) 1Kb] . Quod audiens archiepiscopus Vesontionensis surrexit, et quomodo pridie eumdem reum excusare nitens, ex divina virtute per beati Remigii merita silentio condemnatus sit, patefecit coram eodem conventu, satis devote veniam petens, quod ejusdem miraculi novitatem eo usque negligenter celarit. Hic ex pia devotione, et alacritate cordis, domnus papa in lacrymas compunctus, sic ait: ADHUC VIVIT BEATUS REMIGIUS. Tunc ex praecepto ejus omnes surrexerunt et cum eo ante ejusdem [Col. 1436B] sancti sepulcrum prostrati, antiphonam Sancte Remigi, ex integro devotissime cecinerunt. Post haec surgens Constantiensis episcopus confessus est se ignorante a quodam fratre suo emptum sibi episcopium fuisse. Quod cum rescisset, ne contra fas ordinationem illam susciperet, voluisse aufugere; sed ab eodem violenter captum, episcopali contra voluntatem suam dignitate esse donatum. Quod sacramento comprobare jussus, nec renuens, sic judicatus est simoniacae haeresis non incurrisse facinus. Accedens denique Namnetensis, confessus est genitorem suum episcopum fuisse suae civitatis, et in ejus vita donum episcopii se percepisse, mortuoque illi subrogatum per largitionem pecuniae. Quapropter judicio synodi, sublato annulo et pastorali pedo, [Col. 1436C] privatus est pontificali ministerio, condonato ei, intervenientibus episcopis, tantummodo presbyteratus officio. Eorum igitur causa tali modo determinata, commonuit domnus papa archiepiscopos qui erant in praesentia, ut si quem suffraganeorum suorum simoniacae pestis esse reum scirent coram, omnibus notificare non renuerent. Quibus id omnino se scire denegantibus, habitus est sermo de episcopis qui invitati ad eamdem synodum venire noluerant, nec aliquod inde suae excusationis scriptum illo transmiserant. Unde competentibus ad haec Patrum recitatis sententiis, poena damnati sunt excommunicationis cum omnibus illis qui, ipsius papae formidantes adventum, hac de re profecti erant [Col. 1436D] in expeditionem regis. Nominatim vero Senonensis archiepiscopus, Belvacensis et Ambianensis episcopus; sed et abbas sancti Medardi, quia absque licentia recesserat a conventu concilii. Excommunicatus est etiam sancti Jacobi archiepiscopus Galliciensis, quia contra fas sibi vindicaret culmen apostolici nominis. Post haec petentibus iis qui sanctae religionis amatores ibi aderant, plurima sanctorum Patrum decreta, quae jam per incuriam pro nihilo habebantur, praecepto suae auctoritatis renovavit; et multa quae in Gallicana Ecclesia exercebantur illicita, ne fierent ulterius, sub anathemate prohibuit, videlicet

[Col. 1437A] Ne quis sine electione cleri et populi ad regimen ecclesiasticum proveheretur.

Ne [(20) 1Kb] quis sacros ordines aut ministeria ecclesiastica, vel altaria emeret aut venderet: et si quis clericorum quidlibet eorum emisset, id cum digna satisfactione suo episcopo redderet.

Ne quis laicorum ecclesiasticum ministerium vel altaria teneret, nec episcoporum quilibet consentiret [(21) 1Kb] .

Ne quis in atriis ecclesiarum, praeter episcopum et ejus ministrum, quaslibet consuetudines exigere praesumeret.

Ne quis pro sepultura vel baptismo, sive pro eucharistia, aut infirmorum visitatione quidquam exigeret.

Ne quis clericorum arma militaria gestaret, aut [Col. 1437B] mundanae militiae deserviret.

Ne quis clericus vel laicus usuras exerceret.

Ne quis monachus vel clericus a suo gradu apostataret.

Ne quis cum aliquibus sacri ordinis iter agentibus violentiam ullam inferre auderet.

Ne quis pauperes homines rapinis vel captionibus vexaret.

Ne quis incestuosae conjunctioni se copularet.

Ne quis legitima uxore derelicta, aliam duceret.

Et quia novi haeretici in Gallicanis partibus emerserant, eos excommunicavit, illis additis, qui ab eis aliquod munus vel servitium acciperent, aut quodlibet defensionis patrocinium illis impenderent.

[Col. 1437C] Pari modo damnavit et sodomitas. Excommunicavit etiam comites Angelrai [Engelrai], et Eustacium propter incestum, et Hugonem de Braina, quia legitimam uxorem dimiserat, et aliam sibi in matrimonio sociaverat. Interdixit et Balduino comiti Flandrensi ne filiam suam Wilhelmo Nortmanno nuptui daret, et ei ne eam acciperet. Vocavit etiam comitem Tetbaldum, quoniam suam dimiserat uxorem; vocavit et Gozfridum Andegavensem usque ad synodum futuram Moguntiae, ibi excommunicandum, nisi relaxaret quem captum tenebat domnum Gervasium, qui tunc erat praesul sedis Cenomannicae; postea vero ab ejusdem tyranni potestate exemptus, Widone archiepiscopo defuncto, a rege Francorum Henrico subrogatus est [(22) 1Kb] ad regimen Remensis [Col. 1437D] Ecclesiae. Excommunicavit denique illos de quibus proclamationem fecerant Compendienses clerici, propter quorum injustitiam illuc detulerant corpus sancti martyris Cornelii; eos quoque, qui ab eadem synodo redeuntibus aliquid inferrent impedimenti. Privilegium autem quod fecerat sancto Remigio, ibidem in conspectu omnium recitatum confirmavit, et constituit omni tempore, sicut scriptum continebatur, inviolabiliter conservari, sicque data benedictione concilium solvit.

17. Hujusmodi ergo ordine beati Patris Remigii [Col. 1438A] devotus Romanae sedis pontifex quartam celebravit translationem, et feliciter sexto Nonas Octobris consummavit divinae domus sanctificationem: quam etiam, ut declaratum est, trium dierum continuatione insignivit celebratione synodi, millesimo et quadragesimo nono anno felicissimae Incarnationis Domini nostri Jesu Christi. Quapropter, ut deliberaverat, ex divina dispositione compos effectus desiderii sui, die subsequenti post expletionem synodicam, venit in capitulum [ms., capitolium] fratrum seque eis innotuit suum velle acccelerare reditum. Unde spiritualibus illos demulcens colloquiis, societatem eorum et devote petiit et accepit, suamque eis humiliter petentibus ipse largitus est, et prostratos ad publicam confessionem absolvit, et ex ordine omnes [Col. 1438B] deosculatos apostolica benedictione sanctificavit. Post haec egressus, episcopos et abbates caeterosque ecclesiastici ordinis qui nondum recesserant convocavit, et cum eis ecclesiam ingressus, missarum solemnia celebrari fecit. Quibus expletis, ad sancti sepulcrum quod, ut dictum est, super altare sancti Christophori, post basilicae dedicationem collocaverat, cum humili devotione accessit, ibique oratione completa, illud suppositis humeris devote inde extulit, et in statione sibi decenter apparata cum divinis laudibus reposuit: ubi iterum atque iterum cum lacrymis se prosternens, tandem in viam suam exiit, et usque ad castelli aditum comitatus cum canticis spiritualibus a fratribus et innumeroso [Col. 1438C] [al., numeroso] conventu populi, omnibus valedicens, recessit. Recedens autem inde ad sui laboris recompensationem retulit fructum magnae mercedis, in arcano scilicet devoti pectoris ignem praecipuae dilectionis, quo ab illo tempore erga eumdem gloriosum Patrem Remigium magnopere dinoscitur flagrasse, ut idem ipse fatetur in quadam epistola directa postmodum episcopis Franciae, quam suo loco in subsequentibus curabimus ponere. Ex qua gratia etiam alterius gratiae adeptus est emolumentum, cum ei divina virtus de quibusdam qui ei impedimentum advenienti in Gallias conati erant inferre ultionem praestitit, per ipsius sancti cui fuerat famulatus meritum. Nam, ut multos praetermittamus qui ei fuere contrarii, Gibuinus Laudunensis episcopus [Col. 1438D] et Hugo de Braina-castello, qui inter ejus derogatores quasi signiferi exstiterunt, eodem anno ignominiosa morte vitam finierunt. Ille enim, quia exitialem technam, ut apostolicam devitaret praesentiam regi suggessit, et hanc maxima parte cleri sui devote expetente, ipse a sua sede longe aufugit, nec Dominici corporis viatico, a malitia sua sanctificatus, nec ab eodem clero suo consolatione visitationis in extremis refocillatus, divino judicio extra fines episcopii sui solus obiit quasi peregrinus. Alter vero, quia caput ministri Christi se abscissurum [Col. 1439A] fuerat minitatus, ore sacrilego quo impia verba pro tulerat hostilis gladii abscisione est mutilatus.

18. Dignum est ad posterorum memoriam aliud miraculum supradictis addere, quod divina potentia in manibus hujus pontificis operata est, ex ea qua erga Patronum nostrum flagrabat devotione. Anno enim secundo post expletionem eorum quae praemissa sunt, cum Romae moraretur, casu accidente per pincernae incuriam, vas illud fractum est quod sibi datum esse a praefato abbate Herimaro in primordiis hujus opusculi memoratum est. Quod ubi pro certo agnovit, aliquantum graviter tulit. Licet enim multa haberet pluris pretii, prae caeteris tamen illud diligebat, quia in initio apostolatus sui ex parte sancti Remigii sibi missum asserebat; ideoque ad [Col. 1439B] bibendum supra caetera quae erant in obsequio ejus illi delectabilius esse solebat. Dum ergo cum spiritualibus quibusdam viris qui ei praesentes erant, placido, ut semper erat, vultu, de eodem damno conquereretur, et aurifex peritus reficiendi hujusmodi fracturam ab eo perquiri praeciperetur, quidam corum alludentes, seria et alacri responsione dixerunt quod sanctus hic, in cujus illud tantopere amplectebatur devotione, tanti esset apud Deum meriti, ut ei idem vas integrum sua reformaret intercessione. At ille nihil se inde diffidere cum spirituali jucunditate respondens, ejusque virtutes multiplici sermone exaggerans, vas fractum sibi deferri praecepit. Quo delato, avulsam inde particulam suo loco reposuit, et, quasi aurifici ad reficiendum reservaretur, [Col. 1439C] signum tamen crucis, ut fertur, ei caute imprimens, recondi jussit. Quod in crastino velut causa reficiendi coram delatum, ita operatione divina integrum est inventum, ut nullum in eo fracturae posset reperiri vestigium. Hoc itaque videns venerabilis papa, Dei omnipotentiam collaudavit, et hujus miraculi novitatem meritis beati Remigii ascripsit, per cujus interventum [Col. 1440A] fidei ejus efficacia id obtinere meruit. Ne autem ex hac relatione arguamur mendacii, ideoque frivolum habeatur hujus scripti memoriale, proferimus tres idoneos testes, quorum judicio [al., indicio] id nobis postmodum contigit agnoscere: Hugonem videlicet Nivernensem episcopum, et Hugonem Remensis ecclesiae diaconum, et quemdam clericum, Aylenardi quondam Lugdunensis archiepiscopi capellanum, nomine Benedictum: quorum duo primi concilio ab eodem papa, ut moris illi erat, quinto decimo die post Dominicam Resurrectionem Romae habito interfuerunt, et quod retulimus ab his qui praesentes viderunt id vere factum esse didicerunt; tertius vero cum domino suo praesens interfuit, et quod videndo comperit nobis post aliquot [Col. 1440B] annos sciscitantibus indicavit [(23) 1Kb] . Vir denique venerabilis saepe dictum apostolum nostrum eo magis ferventi excolens dilectione, eumque summopere desiderans honorare, et illius monasterium sua auctoritate nobilitare, epistolam ejus laude refertam direxit sanetae Ecclesiae filiis in Francia constitutis, qua decrevit apud eos haberi celebrem ipsius sancti festivitatem, quae recolitur Kalendas Octobris. Plurima etiam ad ecclesiasticam utilitatem pertinentia, quae in praefata synodo in ejus basilica habita tractaverat, jussit apud eos capitulatim digeri, et inter orthodoxos canones numerari: cujus epistolae textum, quia ordo narrationis videtur exigere, huic operi dignum judicavimus inserere. Hujus vero exemplar hujusmodi est.





Epistola beati Leonis papae.
[Col. 1440C]

Leo episcopus, etc.

(Vide in S. LEONE IX, Patrologiae tom CXLIII.)



Privilegium altaris majoris ecclesiae Sancti Remigii Remensis.

Leo episcopus, etc.

(Vide ubi supra.)




[Col. 1439]
EPISTOLA CLERI GALLICANI PRO RENOVANDA SANCTI REMIGII FESTIVITATE.

[Col. 1439D] Universis per Gallias episcopis, coetus Ecclesiae Gallicanae salutem in Domino. Cum sancti Remigii archiepiscopi Remensis festiva celebritas tum Ecclesiae Gallicanae conciliis, tum summorum pontificum decretis, regumque nostrorum capitularibus luculenter per tot saecula sancita sit, attamen illud lugendum accidit ut, quae magis vetustate commendanda fuerat, frigescente populorum pietate obliterata vel fere sileatur, aut saltem tanti Francorum apostoli et doctoris non condignis honoribus celebrata memoria vilescat. Ille enim, sicut optime novit [Col. 1440D] charitas vestra, quasi secundus Silvester, subdita Christo regi mortali purpura, Chlodoveum nostrum, tanquam novum Constantinum, abjectis inanibus diis docuit adorare quod incenderat, et incendere quod adoraverat; ac demum miraculis atque doctrina ad fidei communionem adductis cum principe populis, et idololatriae leprae nempe veteris, salutari lavacro abluta Francorum labe, hujusce Christiani regni sub Christianissimis regibus dedicavit Christo primitias, et Ecclesiae suae primogenitos peperit atque defensores. Cumque gauderet Graecia, quod [Col. 1441A] sola haberet principem legis nostrae, non deesse et reliquo orbi claritatem suam ostendit, effulgurante siquidem Occiduis partibus in rege non novo novi jubaris lumine. Certe si quando ante oculos positae vicinarum gentium in fide ruinae patronis coelitibus fecere supplices, quod obsequii genus erga sanctum Remigium apostolum suum non praestabit adunatis enixius precibus Francorum pietas, cum, proh dolor! a finitimis regionibus dilatato haereticae pravitatis incendio, ulciscente peccata numine, propulsata recedat religio? Quapropter hortamur charitatem vestram ut ad honorem sancto Remigio die prima Octobris solemniori ritu exhibendum, excitata subditorum vestrorum devotione, collaboremus unanimes [Col. 1442A] et nos tanti praesulis exemplo, qui, teste Hormisda, agebat summi documenta Pontificis, dum et praedicanda faceret, et ea insinuare non differret: sedulo in id incumbamus; et, operantes justitiam quae vincit regna, et nos omnes salvos faciamus et eos qui nos audiunt. Parisiis, die 22 Maii 1657. Vobis addictissimi servi et confratres archiepiscopi, episcopi et ecclesiastici viri in generalibus cleri Gallicani comitiis congregati. Claudius archiepiscopus Narbonensis praeses. De mandato reverendissimorum ac illustrissimorum archiepiscoporum totiusque coetus ecclesiastici cleri Galliae nomine congregati, Henricus de Villars a secretis. Joannes de Montpezat de Carbon a secretis.




Volume back matter





[Col. 1441]
INDEX AD S. BRUNONIS COMMENTARIUM IN PSALMOS Hujus voluminis init.
(Bibliotheca Patrum XVIII, 68 ex editione Joannis Cochlaei.)



JOANNES COCHLAEUS LECTORI.

[Col. 1441] Quanquam commentarius in 150 Psalmos per sese brevis est, pie lector, et compendiosus, non videtur tamen inutile superaddidisse indicem pro iis qui vel occupatiores sunt quam ut omnia perlegere queant, vel psalterii locos memoriter non tenent, ut habeant juxta ordinem alphabeticum brevissimum quoddam promptuarium insigniorum et locorum et sententiarum, idque in multiplicem usum et fructum. Sive enim locus sit alibi lectus, citatus aut objectus, cujus germanam expositionem sensumque rectum et pium, ex sacris potius doctoribus addiscere quam temere ex proprii ingenii confidentia conjectare velis, ad hunc recurre indicem, qui brevissime diriget te quo tendis. Sive inter orandum aut psallendum obscurior occurrat locus, cujus sanum intellectum cito capere desideres, hic in promptu indicabitur tibi ubi requiras. Sive docendi aut scribendi muneri additus, argumentum de quo tractas extendere ac locupletare cupias, promus iste statim tibi multiplicem suggeret materiam, ex cujus requisitione et planius intellecturus sis et copiosius declaraturus argumenti tui propositum. Quod si meae simplicitatis consilium voluerint audire simplices et in Scripturis non usquequaque exercitati, indicem istum non solum lecturi sunt ut indicem, verum etiam perlecturi sunt velut compendiolum, a principio usque ad finem, ea sane intentione ut brevissime ex eo addiscant quomodo de rebus sacris pie et apte loquendum atque scribendum sit Multas enim sententias hic invenient, de quibus antea dubitabant forsitan aut nesciebant quomodo vel apte exprimi vel sane intelligi deberent. Habes jam, lector, causas superadditi hujus laboris nostri, quo simplicioribus consultum volumus. Tu boni consule ac vale.




[Col. 1441A] A
    Abominari quid est, psal. V, vers. 7.
    Abyssus quid est, psal. XXXV, vers. 6. Abyssi duae sunt duo Testam. psal. XLI, vers. 9.
    Accedere ad Deum fide et opere non loco, psal. XXXIII, vers. 5.
    Adeps frumenti quid significat, psal. LXXX, vers. 15.
    Adhaerere Deo quid est, psal. LXXII, vers. 27.
    Aegyptus et Aethiopia mundum significant, psal. LXVII, vers. 34. Aegyptus regio cunctis humilior, psal. CIII, vers. 8.
    Aethiopes, id est peccatores, psal. LXXI, vers. 9
    Alae Dei sunt misericordia et charitas, psal. XVI, vers. 10, et psal. LVI, vers. 2. Alae Domini, praecepta Novi et Veteris Testamenti, psal. XXXV, vers. 8.
    Alleluia ubi primo ponitur, psal. CIX in tit.
    Altare circumdare, psal. XXV, vers 6. Altare Dei in quo quis offert seipsum, psal. XLII, vers. 4.
    Amici et proximi differunt, psal. XXXVII, vers. 11. Amici, noti, et proximi, psal. LXXXVII, vers. 19.
    Angelus minister divinae voluntatis, psal. XXXIII, vers. 7. Angeli sedes Dei sunt, psal. XLVI, vers. 8.
    Anima sicut passer nidum quaerit sibi, psal. LXXXIII, vers. 3. Anima in vitiis desertum dicitur, psal. XXVIII, vers. 7. Animam in me effudi, psal. XLI. vers 4.
    [Col. 1442A] Annuere oculis, psal. XXXIV, vers. 22.
    Antichristus exarcerbabit Dominum, psal. IX, vers. 25. Antichristi malitia, psal. LI per totum. Antichristi radices, ibid., vers. 5.
    Aper singularis, diabolus est, psal. LXXIX, vers 14.
    Apostoli sagittae sunt Domini, psal. VII, vers. 14. Apostoli arietes et eorum successores filii arietum dicuntur, psal. XXVIII, vers. 1, et psal. LXIV, vers. 14. Apostoli nubes dicuntur, psal. XXXV, vers. 5. Apostoli montes dicuntur, psal. XLV, vers. 2, et psal. LXIV, vers. 7. Apostoli diviserunt spolia, psal. LXVII, vers. 13. Apostoli principes Juda dicuntur, ibid., vers. 30 Apostoli columnae dicuntur, psal. LXXIV, vers. 3,
    Aqua tenebrosa dicitur Scriptura prophetarum et apostolorum, psal. XVII, vers. 13. Aquae populi motus dicuntur, psal. LXVIII, vers. 1. Aquae multae, turbae gentilium, psal. LXXVI, vers. 19. Aqua, fluenta Spiritus sancti, psal. LXXVII, vers. 23. Aquae contradictionis dicuntur aquae baptismi, psal. CV, vers. 32. Aqua intolerabilis, psal. CXXIII, vers. 4.
    Aquilae comparatur anima, psal. CII, vers. 5. Aquilo dicitur diabolus et Antichristus, psal. LXXXVIII, vers. 12.
    Arcus Domini, Novum et Vetus Testamentum dicitur, psal. VII, vers. 13, et psal. LIX, vers. 4. Arcus Judaeorum in Christum, psal. LXIII, vers. 3. Arcus pravus, psal. LXXVII, vers. 63.
    [Col. 1443] Ariani et Apollinaristae detrahunt Christo, psal CVIII, vers. 19.
    Arma ab arcendo dicta, psal. XXXIV, vers 2.
    Asaph synagoga interpretatur, LXXII in tit., et psal. LXXIV in tit.
    Ascendere super occasum, psal. LXVII, vers. 4. Ascendere super coelum, ibid., vers. 36.
    Ascensiones in corde, psal. LXXXIII, vers. 6.
    Aspicere Dei duplex est, psal. CXVIII, vers. 132.
    Aspides incantari non possunt, psal. XIII, vers. 5.
    Atrium sanctum conscientia munda, psal. XXVIII, vers. 2.
    Attendere ad intellectum, inclinare ad affectum spectat, psal. LXXVII, vers. 1.
    Auris Dei est ejus clementia, quae exaudit, psal. CI, vers. 2
    Aurum Arabiae optimum, psal. LXXI, vers. 15.
    Auxesis, figura locutionis, psal. CV, vers. 36.
    Avertere et convertere manum Deus dicitur psal. LXXIII, vers. 12.

B
    Baptismus diluvio comparatur, psal. XXVIII, vers. 9.
    Bella David figurae sunt bellorum spiritualium Christi, psal. LIX in tit
    Benedicere Deum, psal LXVII, vers. 38. Benedicit Deus hominem aliter quam homo Deum, psal. CXVIII, vers. 12.
    Benedictio dulcedinis, psal. XX, vers. 3.
    Benedictus Dominus: vox est gratiarum actionis, psal. XXVII, vers. 8.
    Bonitas Dei in afflictione nostri, psal. CXVIII, vers. 65.
    Bonum proprie nihil est nisi quod aeternum est, psal. XCI, vers. 8. Bonum nostrum est ex misericordia Dei, psal. CVI, vers. 43. Bona opera nostra cui prosunt, psal. CVII, vers. 1.
    Bonus est Dominus, psal. CV, vers. 1, et psal. CXVII, vers. 1.
    Brachia Christi: Apostoli et prophetae, sunt ut arcus aereus, psal XVII, vers. 37.

C
    Caligo, Scripturarum profunditas, psal. XVII, vers. 11.
    Calix inebrians, psal. XXII, vers. 7. Calix vini meri, psal. LXXIV, vers. 7.
    Calor, a quo nemo absconditur, Spiritus sanctus est, psal. XVIII, vers. 7.
    Calumniator, diabolus est, psal. LXXI, vers. 4, et psal. CXVIII, vers. 122.
    Campi repleti ubertare, psal. LXIV, vers. 12. Campi, viri mansueti, psal. XCV, vers. 11.
    Canes ex inimicis, psal. LXVII, vers. 25.
    Cantare et psallere, psal. LXVII, vers. 4.
    Canticum novum de Christo, psal. XXXIX, vers. 4, et psal. XCVII, vers. 1. Cantica graduum, psal. CXIX, in tit.
    Caput libri de Christo, psal. XXXIX, vers. 11. Capita inimicorum Christi Judaei sunt et haeretici, psal. LXVII, vers. 23. Capita draconum in aquis, psal. LXXIII, vers. 14.
    Carbones succensi, psal. XVII, vers. 10. Carbones desolatorii, psal. CXIX, vers. 4.
    Carnales habitant in sepulcris, psal. LXVII, vers. 7.
    Carnem configere, psal. CXVIII, vers. 120.
    Cataractae, prophetae et apostoli, psal. XLI, vers. 9.
    Cathedra doctorum, psal. I, vers. 1. Cathedra seniorum, psal. CVI, vers. 32.
    Causa a casu dicta, psal. LXXII, vers. 13.
    Cedar, id est tenebrae, hic mundus dicitur, psal. CXIX, vers. 5.
    Cedri Libani, reges, psal. XXVIII, vers. 5. Cedri apostoli et angeli, psal. XXXVI, vers. 38. Cedri martyres, psal. LXXIX, vers. 11.
    Cervi, praedicatores, psal. XXIII, vers. 8.
    Charitas cunctis tormentis fortior, psal. CXVIII, vers. 167.
    Christiani cur comparantur cervis, psal. LI, vers. 1. Christiani incipientes sunt ut stillicidia, psal. LXIV, vers. 11. Chistianorum commutatio, psal. LXVIII, in tit. Christianorum nomen honorabile, psal. LXXI, vers. 14. Christiani hic sunt velut oves in deserto, psal. LXXVII, vers. 57.
    Christus, beatus vir dicitur, psal. I, vers. 1. Christus in lege, non sub lege fuit, ibid., vers. 2. Christus sapientia et lignum vitae, ibid, vers. 3. Christus via recte ambulantium, psal. II, vers. 12. Christus, finis psalmorum et legis, psal. IV, in tit. Christus minoratus ab angelis, psal. VIII, vers. 6. Christus supplantavit, psal. XVII, vers. 47. Christus caput gentium, ibid, vers. 47. Christus ut gigas fuit, psal. XVIII, vers. 6. Christus est dextra Patris, psal. XX, vers. 8. Christus quomodo derelictus fuit, psal. XXI, vers. 1. Christus ut vermis, ibid., vers. 6. Christus, salutaris noster, et salutare nostrum, psal. XXIII, vers. 5, et psal. LXI, vers. 1 et 2. Christi caro floruit et refloruit, psal. XXVII, vers. 10. Christus vitulus dicitur et filius unicornium, [Col. 1444] psal. XXVIII, vers. 6. Christi anni, in gemitibus, psal. XXX, vers 12. Christus tanquam mortuus a corde, ibid., vers. 15. Christus indutus cilicio, psal. XXXIV, vers. 15. Christus ut homo, servus Dei dicitur, ibid., vers. 31, et psal. CVIII, vers. 27.
    Christus maledictum et peccatorem se dicit pro nobis, psal. XXXVII, vers. 19, et psal. XXXIX, vers. 16. Christus cornu nostrum est, psal. XLIII, vers. 7. Christus, scriba velox, psal. XLIV, vers. 2. Christus speciosus forma, ibid, vers. 3. Christus prae consortibus suis unctus, ibid, vers. 9. Christus abstulit bella, psal. XLV, vers. 8. Christus mortem timere non potuit, psal. XLVIII, vers. 5. Christus veniet manifeste, psal XLIX, vers. 3. Christus est Deus salutis, psal. L, vers. 15. Christus misericordia et veritas, psal. LVI, vers. 5. Christus psalterium et cithara, ibid., vers. 11. Christus, petra et turris fortitudinis, psal. LX, vers. 2 et 3. Christus patientia nostra est, psal. LXI, vers. 5. Christus verus et unus cum Patre Deus, ibid., vers. 12. Christus vere immaculatus est solus, psal. LXIII, vers. 3. Christus est Deus noster per gratiam, Deus omnium per naturam, psal. LXVI, vers. 6. Christus est mons Dei, mons pinguis, psal. LXVII, vers. 15 et 16. Christus exsolvit quae non rapuit, psal. LXVIII, vers. 6. Christo ascribuntur delicta ratione membrorum, ibid., vers. 7. Christus cur puer dicitur, ibid., vers. 21. Christus singulariter pauper et dolens, ibid., vers. 24. Christus vitulus novellus, ibid., vers. 36. Christus pax et justitia, psal. LXXI, vers. 3. Christus sol, Ecclesia luna dicitur, ibid., vers. 5 Christus via Patris dicitur, psal. LXXVI, vers. 13. Christus panis coeli et angelorum, psal. LXXVII, vers. 28. Christus Deus Jacob et Deus virtutum, psal. LXXXIII, vers. 8. Christus egenus et pauper fuit, psal. LXXXV, vers. 1. Christus puer et filius ancillae, ibid., vers. 15. Christus fundamentum Ecclesiae, psal. LXXXVI, vers. 1. Christus inter mortuos liber, psal. LXXXVII, vers. 4. Christus multipliciter primogenitus est, psal. LXXXVIII, vers. 27. Christus dextra et brachium Dei dicitur, psal. XCVII, vers. 2. Christus lapis angularis, psal. CXVII, vers. 21. Christus finis est omnis consummationis, psal. CXVIII, vers. 96. Christus dies et diluculum, ibid., vers. 148. Christus pax super Israel, psal. CXX V, vers. 5.
    Cibus nobis a Deo paratus corpus Christi est, psal. LXIV, vers. 10.
    Cicatrices occulta peccata sunt, psal. XXXV I, vers. 5.
    Civitas munita coelum, psal. LIX, vers. 10. Civitas munita, infernus, psal. CVII, vers. 11.
    Clamare ad Deum, psal. LXXVI, vers. 1, et psal. CXVIII, vers. 145.
    Clibanus peccatores sunt, psal. XX, vers. 9.
    Collaudatio non decet haereticos, psal. XXXII, vers. 1.
    Columba avis innocens, psal. LIV, vers. 6. Columba deargentata Ecclesia est, psal. LXVII, vers. 14.
    Confessio duplex: una peccatorum, altera laudis, psal. VII, vers. 18, et psal. LXVI, vers. 3. Confessio triplex: peccati, fidei et laudis, psal. XLIV, vers. 20. Confessio parturit salutem, psal. LXXIV, vers. 1.
    Confiteri in cithara, psal. XLII, vers. 5. Confiteri ex toto corde, psal. LXXXV, vers. 11, et psal. CXXXVII, vers. 1.
    Confundi quid est, psal. XXXIV, vers. 4. Confundi et revereri differunt, psal. LXIX, vers. 2.
    Confusio martyrum gloriosa, psal. XXXIV, vers. 11. Confusio duplex, una in poenitentia, altera in judicio, psal. LXX, vers. 26. Confusio ad poenitentiam, psal. CVIII, vers. 28.
    Consilium Ecclesiae, psal. XIX, vers. 4.
    Conturbari frustra, psal. XXXVIII, vers. IX.
    Converti ad cor, psal. LXXXIV, vers. 9.
    Cor redire retro, psal. XLIII, vers. 20. Cor effundere coram Deo, psal. LXI, vers. 8. Cor altum coelestia cogitat, psal. LXIII, vers. 7. Cor superborum sicut lac coagulatum, psal. CXVIII, vers. 70. Core interpretatur Calvaria, psal. XLI, in tit. Core filii, Christiani cruce signati, ibid.
    Cornua peccatorum et cornua justi, psal. LXXIV, vers. 10. Cornu Christi et Ecclesiae, psal. LXXXVIII, vers. 24. Cornu pro regno ponitur, psal. CXI, vers. 8.
    Corona in capite Christi, psal. XX, vers. 3.
    Corpora sanctorum sunt sicut uter in pruina, psal. CXVIII, vers. 83.
    Crucis poena ad gloriam translata, psal. XXXVI, vers. 18.
    Currus et equi, instabiles et superbi dicuntur, psal. XIX, vers. 8. Currus Dei, sanctorum unanimitas est, psal. LXVII, vers. 18.
    Custodire sermones Dei, psal. CXVIII, vers.
    Cynomya, musca canina, psal. CIV, vers. 30

D
    Daemonium meridianum, psal. XC, vers. 6.
    Daemonum scientia stultitia est, psal. XCV, vers. 5.
    [Col. 1445] Damnati sunt in inferno sicut oves, psal. XLVIII, vers. 14.
    David significat Christum, psal. XXXIV, in tit. et psal. LXXVII, vers. 76. David absconditus, Christus, psal. LIII, in tit. David et pater et servus Christi, psal. LIV, in tit.
    Decor domus Dei: sacerdotes, psal. XXV, vers. 8
    Dedicatio domus David, psal. XXIX, in tit.
    Deficere quid est, psal. XXX, vers. 12, et psal. CXVIII, vers. 81 et 82.
    Delictum et injustitia differunt, psal. XXXI, vers. 5.
    Deprecatio frequens oratio, psal. VI, vers. 9. Deprecatio et oratio differunt, psal. XVI, vers. 1, et psal. LX, vers. 1.
    Descendere in infernum viventes, psal. LIV, vers. 16.
    Desiderio proprio relinqui a Deo, gravis poena est, psal. LXXX, vers. 11.
    Destructio gentium bona, psal. LIX, vers. 1.
    Deus est ignis consumens, psal. V, vers. 5. Deus judex justus, fortis et patiens, psal. VII, vers. 12. Deus quomodo benedicitur et exaltatur, psal. XVII, vers. 50. Deus quando declinat in ira, psal. XXVI, vers. 14. Deus veritatis, psal. XXX, vers. 6. Deus quomodo requirit qui omnia novit, psal. XLIII, vers. 23. Deus refugium, virtus et adjutor, psal. XLV, vers. 1. Deus Jacob, Deus Christianorum, ibid., vers. 11. Deus deorum, id est credentium, psal. XLIX, vers. 1. Deus varie cognoscitur, psal. LV, vers. 10. Deus virtutum, Deus Israel, psal. LVIII, vers. 5. Deus judicat in aequitate, id est, sine acceptione personarum, psal. LXVI, vers. 6. Deus tempora mutat, non consilia, psal. LXVII, vers. 5. Deus facit mirabilia solus, psal. LXXI, vers. 19. Deus in medio deos dijudicat, psal. LXXXI, vers. 1. Deus suavis et mitis, psal. LXXXV, vers. 4. Deus ultionum Dominus, psal. XCIII, vers. 1. Deus totus est oculus; totus est manus, ibid., vers. 9. Deus glorificatur per bona opera sanctorum, psal. XCV, vers. 7. Deus quomodo poenitet, psal. CV, vers. 43. Deus piorum portio est, psal. CXVIII, vers. 57. Deus cui dormitare dicitur, psal. CXX, vers. 3 et 4. Deus solus est idipsum, psal. CXXI, vers. 3.
    Devorare hominem, psal. XXXIV, vers. 28.
    Dextera repleta muneribus, psal. XXV, vers. 10. Dextera Domini fecit virtutem, psal. CXVII, vers. 16.
    Diabolus et leo et draco dicitur, psal. IX, vers. 31, et psal. CIII, vers. 28. Diabolus cur feris comparatur, psal. XXI, vers. 22. Diabolus maxime iniquus et dolosus, psal. XLII, vers. 1. Diabolus aspis, basilicus, leo et draco dicitur, psal. XC, vers. 13.
    Dicere in corde: Non est Deus, psal. LII, vers. 1.
    Dies diei eructat verbum, psal. LXXXI, vers. 2. Dies Dominica dicitur prima Sabbati, psal. XXIII, in tit. Dies famis, dies hujus saeculi, psal. XXXVI, vers. 20. Dies immensurabilis dies unus, psal. XXXVIII, vers. 7. Dies prosperitatis, nox adversitatis est, psal. XLI, vers. 11. Dies generationis et generationis, psal. LX, vers. 6. Dies antiqui, dies praevaricationis, psal. LXXVI, vers. 5. Dies aeternus melior super millia, psal. LXXXIII, vers. 10. Dies mali, praesens mundus, psal. XCIII, vers. 13. De die in diem annuntiare, psal. XCV, vers. 2. Dies in singulari dies aeternus, psal. CXVIII, vers. 91.
    Diligere iniquitatem quid est, psal. X, vers. 6.
    Diluvium aquarum multarum, psal. XXXI, vers. 8.
    Dirigere gressus: non respicere retro, psal. XCIII, vers. 3.
    Disponere sermones in judicio, psal. CXI, vers. 5.
    Dissipare legem, psal. CXVIII, vers. 126.
    Dives quasi divus, psal. XLVIII, vers. 16. Dives quid portat secum moriens, ibid., vers. 18. Dives saeculi et pauper Dei differunt, psal. LXXIII, vers. 22.
    Dolose agere, psal. XIV, vers. 3.
    Dolosi duplici corde sunt, psal. XI, vers. 2.
    Dolosus in ore quando est, psal. XXXI, vers. 2. Dolosus sicut novacula acuta, psal. LI, vers. 2.
    Domus iniquitatum sunt malae conscientiae, psal. XXXVII, vers. 21. Domus Domini justos recipit, psal. CXXI, vers. 1. Domus Salomonis, Ecclesiae typus, psal. CXXVI, in tit. Domus aedificanda Christiani, ibid., vers. 1.
    Donec, nunc finitum, nunc infinitum tempus designat, psal. CIX, vers. 2. Donec pro semper aliquando ponitur, psal. CXXII, vers. 3.
    Dorsum Judaeorum incurvatum, psal. LXVIII, vers. 28.
    Dulcedo Dei multa, psal. XXX, vers. 23.

E
    Ecclesia in tribulationibus dilatatur, psal. IV, vers. 1, et psal. XVII, vers. 20; item, psal. CXXVIII, vers. 2. Ecclesia cur torcular dicitur, psal. VIII, in tit. Ecclesia caro Christi dicitur, psal. XV, vers. 9. Ecclesia de aquis multis assumpta, psal. XVII, vers. 19. Ecclesia quomodo vindicatur, ibid., vers. 51. Ecclesia dicitur magna, psal. II, vers. 27. Ecclesiae persecutores qui sunt, psal. XXX, vers. 19. Ecclesia comparatur uteri, psal. XXXII, vers. 7. Ecclesia circumdata [Col. 1446] varietate, psal. XLIV, vers. 11. Ecclesia civitas Dei, psal. XLVII, vers. 1 et 7. Ecclesia ut turtur, psal. LXXXIII, vers. 3. Ecclesia thronus Christi, psal. LXXXVIII, vers. 5. Ecclesia lunae comparatur, psal. CIII, vers. 20. Ecclesia et ancilla et sponsa dicitur, psal. CXV, vers. 6. Ecclesiae vox est: Erravi sicut ovis perdita, psal. CXVIII, vers. 176. Ecclesia vidua Christi dicitur, psal. CXXXI, vers. 16.
    Edom diabolum significat, psal. CXXXVI, vers. 9.
    Egenus et pauper differunt, psal. XXXIX, vers. 23. Egenus, qui semper gratiam Dei desiderat acquirere, psal. LXIX, vers. 6.
    Eleemosyna praemittitur in coelum, psal. CXXV vers. 7.
    Elephas animal castum, psal. XLIV, vers. 10.
    Eloquia Dei, igne examinata, psal. XVII, vers. 33. Eloquia Dei dulciora super mel, psal. CXVIII, vers. 103. Eloquia Dei ignita, ibid, vers. 140.
    Equus fallax, felicitas humana dicitur, psal. XXXII, vers. 17.
    Erubescere quid est, psal. XXIV, vers. 1.
    Esca panis semper est desiderabilis, psal. LII, vers. 5. Esca animae lex Dei, psal. CVI, vers. 18.
    Esse in poenis est non esse; psal. XXXVIII, vers 18.
    Eudoxia uxor Theodosii, 2, muros Hierusalem ampliavit, psal. L, vers. 19.
    Euge, Euge, qualis vox est, psal. LXIX, vers. 4.
    Evangelistae sagittae Domini dicuntur, psal. XVII, vers. 16.
    Exaltari in Christo, non in seipso, psal. LXV, vers 6. Exaltare Deum sub lingua, ibid, vers. 16.
    Exsultare plus est quam laetari, psal. IX, vers. 2, et psal. XXX, vers. 8.
    Extendere coelum sicut pellem, psal. CIII, vers. 3.

F
    Fama de Christo, ventis velocior fuit, psal. XVII, vers. 12.
    Fides perfecta loquitur ore quod corde credit, psal. CXV, vers. 1.
    Fieri sicut equus et mulus, quid est, psal. XXXI, vers. 11.
    Filiae regum sunt animae seu Ecclesiae apostolorum praedicatione conversae, psal. XLIV, vers. 10. Filia prophetarum Ecclesia dicitur, ibid., vers. 12. Filiae Judae sunt animae confessorum, psal. XLVII, vers. 10.
    Filii Core, id est, filii crucis: Christiani, psal. XLI, vers. 6, et psal. LXXXII, in tit. Filii mortificatorum qui sunt, psal. LXXVIII, vers. 12. Filii excussorum, id est prophetarum, psal. CXXVI, vers. 5. Filii alieni, diaboli sunt, psal. CXLIII, vers. 8.
    Finis Christus dicitur, in quo non deficitur, sed crescitur, psal. IX, in tit. Finis noster Christus est, ad quem pervenisse vita est, psal. XXXVIII, vers. 5. Finis noster Christus est, ad quem bona cuncta referenda sunt, psal. LIV, in tit.
    Firmamentum apostoli et prophetae sunt, psal. XVIII, vers. 1.
    Flumina potentes saeculi dicuntur, psal. XXIII, vers. 2. Flumen Dei Christiani sunt, psal. LXIV, vers. 10. Flumen aliud baptismi, aliud persecutionis, psal. LXV, vers. 5.
    Fodere foveam et incidere in eam, psal. LVI, vers. 9.
    Fons a fovendo vel a fudendo dicitur, psal. LXVII, vers. 28.
    Fornicari a Deo, psal. LXXII, vers. 26.
    Framea, gladius bis acutus, psal. XVI, vers. 14.
    Frumentum a frumine dictum est, psal. IV, vers. 8.
    Fugere a facie arcus, psal. LIX, vers. 4.
    Funes peccatorum in carne corrupta, psal. CXVIII, vers. 61
    Furor et ira Dei, dicitur retributio peccatorum, non motus animi, psal. II, vers. 5. Furor et ira translative de Deo dicuntur, psal. VI, vers. 1. Furor brevis est, ira longa, psal. VI, vers. 1, et psal. XXXVI, vers. 8.

G
    Galaad, id est acervus testimonii, psal. LIX, vers. 7.
    Gebal . . . vallis una, psal. LXXXII, vers. 6.
    Gemitus, quasi geminatus luctus est, psal. VI, vers. 6. Gemitus alius est corporis, alius cordis, psal. XXXVII, vers. 8.
    Generationes duae sunt, una ab Adam ad Christum, altera usque in finem saeculi, psal. LXXXIV, vers. 5. Generatio et generatio, duo populi sunt, Judaei et gentes, psal. LXXXVIII, vers. 2.
    Gentes in fine mundi adhaerebunt Antichristo, Judaei Christo, psal. LVIII, vers. 8. Gentes velut desertum erant, psal. LXVII, vers. 8. Gentes ut animalia erant, ibid, vers. 11.
    Gladius et arcus peccatoris, psal. XXXVI, vers. 14.
    Gloriari non decet nisi in Domino, psal. LI, vers. 1.
    Gradus tres, tum malorum tum bonorum psal. CXIII, vers. 3.
    [Col. 1447] Gratia in labiis Christi diffusa, psal. XLIV, vers 3.
    Gratis Deum amant boni, oderunt mali, psal. CVIII, vers. 2.
    Gravis populus Christianus cur dicitur, psal. XXXIV, vers. 21.
    Gustare Deum quam suavis est, psal. XXXIII, vers. 8.

H
    Habitatores orbis qui sunt, psal. XLVIII, vers. 1.
    Haereditare terram quid est, psal. XXIV, vers. 14. Haereditas Christi Ecclesia est, psal. XXVII, vers. 12; item, psal. XCIII, vers. 14. Haereditas nostra est futuri saeculi regnum, psal. LX, vers. 5. Haereditas Dei olim populum Judaeorum fuit, psal. LXXIII, vers 3.
    Haeretici adversantur sine causa, psal. III, vers. 7. Haeretici loquuntur mendacium, psal. V, vers. 6. Haereticorum ora sepulcra sunt patentia, psal. V. vers. 11. Haeretici per superbiam montes, per instabilitatem passeres dicuntur, psal. X, vers. 1. Haeretici legem Dei destruunt, ibid, vers. 3. Haeretici plebem Christi devorant sicut escam panis, psal. XIII, vers. 8. Haeretici umbrae mortis dicuntur, psal. XXII, vers. 4. Haeretici cogitant mala, psal. XXXIV, vers. 5. Haeretici meditantur iniquitatem, psal. XXXV, vers. 4. Haeretici omnes corrupti sunt, psal. LII, vers. 2. Haeretici calcaneum nostrum observant, psal. LV, vers. 6. Haeretici errant ab utero matris Ecclesiae, psal. LVII, vers. 3. Haeretici et Judaei repellunt Christum, psal. LXI, vers. 4. Haeretici verticem capilli perambulant, psal. LXVII, vers. 23. Haeretici tauri, plebis animae vaccae dicuntur, ibid., vers. 33. Haereticorum contradictiones sunt velut venti flantes, psal. LXXX, vers. 7.
    Haeretici detrahunt, ideo persequendi sunt, psal. C, vers. 5. Haeretici ad Ecclesiam collati, pauci sunt, psal. CVI, vers. 39. Haereticorum oratio vertitur in peccatum. psal. CVIII, vers. 6. Haeretici scrutantur Scripturas ad falsitatis ambitum, psal. CXVIII, vers. 2. Haereticorum distorta versutia, directionem cordis non habet, ibid., vers. 7. Haereticorum pravae suasiones dicuntur via mala, ibid., vers. 101. Haeretici deglutiunt vivos, psal. CXXIII, vers. 2. Haeretici sicut fenum tectorum sunt, psal. CXXVIII, vers. 5. Haereticorum nequitia, psal. CXXXIX, vers. 2. Haeretici laqueos abscondunt, ibid., vers. 5. Haeretici reproborum electi sunt, psal. CXL, vers. 5. Haereticorum plantationes novellae sunt, psal. CXLIII, vers. 13. Haereticis est similitudo templi, non verum templum, ibid., vers. 14. Haereticorum promptuaria plena, ibid., vers. 15.
    Hermon mons parvus juxta Jordanem, psal. XLI, vers. 8. Hermon, id est anathema, pro diabolo ponitur, psal. LXXXVIII, vers. 13.
    Herodius, avis est maxima, aquilam vincens, psal. CIII, vers. 19.
    Hirci quasi hirsuti sunt peccatores, psal. LXV, vers. 14.
    Holocausta Christianorum qualia sunt, psal. XLIX, vers. 9. Holocausta medullata quae sunt, psal. LXV, vers. 14.
    Homicidae sunt sicut paries inclinatus, psal. LXI, vers, 3.
    Homo inops, egenus et pauper, psal. XXXIV, vers. 12. Homo non habens scientiam Dei comparatur jumentis, psal. XLVIII, vers. 12. Homo ut fenum est, psal. CI, vers. 5. Homo ex se mendax, ex Deo verax, psal. CXV, vers. 2.
    Hostes Ecclesiae, adulator et blasphemus, psal. XXXIX, vers. 21.
    Humiliter sentire, psal. CXXX, vers. 3.
    Hymnus, canticum laudis Dei est, psal. VI, circa tit. Hymnus, psalmus, et psalmus cantici differunt, psal. LXVI, in tit.
    Hyssopo sanguis Christi significatur, psal. L, vers. 8.

I
    Idithum seu potius Iduthum, id est, transilitor, psal. XXXVIII, in tit., et psal. LXI.
    Idola dicuntur vanitas et mendacium, psal. IV, vers. 3. Idola infirmitates dicuntur, psal. XV, vers, 3. Idolum quasi dolo repertum, psal. XCVI, vers. 7.
    Ignis Spiritus sancti consumit peccata, psal. XXXVIII, vers. 4. Ignis illuminat justos et exurit peccatores, psal. XL, vers. 4.
    Immaculatus per se nemo est nisi solus Deus, psal. CXVIII, vers. 1.
    Immolatio corporis et sanguinis Christi, psal. XV, vers. 4.
    Impii ut rota sunt, psal. LXXXII, vers. 12. Impios in circuitu ambulare, psal. XI, vers. 9. Impii, qui Scripturas depravant, psal. XXV, vers. 4. Impii sicut fenum cito pereunt, psal. XXXVI, vers. 2. Impius crescit ad ruinam, ib. vers. 37.
    [Col. 1448] Impugnatores nostri sunt spiritus immundi, psal. XXXIV, vers. 1.
    Incensum arietum, traditio Apostolorum est, psal. LXV, vers. 14.
    Incola quis dicitur, psal. CXIX, vers. 5.
    Increpare quid est, psal. CXVIII, vers. 21.
    Infernus dicitur quia illic animae jugiter inferuntur, psal. IX, vers. 18. Infernus duplex, superior, et inferior, psal. LXXXV, vers. 12.
    In finem, significat Christi aeternale principium, psal. LXVII, in tit.
    In idipsum laudare, psal. XXXIII, vers. 3. In idipsum signat aeternitatem, psal. CXXI, vers. 3.
    Ingredi sine macula, psal. XIV, vers. 2.
    Inimici nostri sunt, diaboli et peccata, psal. VI, vers. 7, et psal. IX, vers. 3. Inimici duplices, corporales et spirituales, psal. VII, vers. 1. Inimici nostri sunt affectus carnales, psal. XVII, vers. 41.
    Iniquitates et peccata quomodo differunt, psal. XXXI, vers. 1. Iniquitates supergressae caput, id est, rationem, psal. XXXVII, vers. 4.
    Insipiens Judaeus, insipiens et Gentilis, psal. XIII, vers. 1. Insipiens et stultus simul peribunt, psal. XLVIII, vers. 9. Item psal. XCI, vers. 6.
    Intellectus quo intelliguntur peccata, psal. XXXI, in titul., et vers. 10. Intellectus mandatorum Dei in Adam purus erat, psal. CXVIII, vers. 73.
    Intelligere super egenum quid est, psal. XL, vers. 1
    Interficere innocentem quid est, psal. IX, vers. 30.
    Invocare in veritate, psal. CXLIV, vers. 19.
    Ipsi David, quid significat, psal. CXXXVII, in tit.
    Ira pro vindicta ponitur, psal. LIV, vers. 23.
    Ira ut festuca, odium ut trabs est, psal. LIV, vers. 3.
    Irasci peccatis in cubilibus, psal. IV, vers. 5.
    Ire de virtute in virtutem, psal. LXXXIII, vers. 7.
    Israel dicitur, qui facit quod lubet, psal. LXXXII, vers. 5. Israel, id est videns Deum, psal. XXIV, vers. 23.
    Iter, cursus vitae est, psal. LXVII, vers. 21.

J
    Jacob et Israel populus Christianus recte dicitur, psal. LII, vers. 8.
    Janua cur a Jano dicta est, psal. LXXIII, vers. 7.
    Jejunium quasi inedium dicitur, psal. XXXIV, vers. 16.
    Jonadab sacerdos praecepit filiis suis sobrie servire Deo, psal. LXX, in tit.
    Jubilus seu Jubilatio quid est, psal. XXXII, vers. 3, et psal. XLVI, vers. 1. Item psal. LXV, vers. 1. Item psal. LXXXVIII, vers. 15.
    Judaeus inimicus et ultor dicitur, psal. VIII, vers. 3. Judaei sunt sensu corrupti, psal. XIII, vers. 2. Judaei filii alieni dicuntur, psal. XVII, vers. 49. Judaei claudicant in fide, ibid. Judaei unicornes dicuntur, psal. XXVIII, vers. 6. Judaei commorantur in circuitu, id est cortice litterae, psal. XXX, vers. 16. Judaei sunt extra numerum, scilicet justorum, psal. XXXIX, vers. 8. Judaeorum iniquitas super muros Hierusalem, psal. LIV, vers. 10. Judaei Testamentum Dei contaminant, ibid. 23. Judaei falso loquuntur justitiam legis, psal. LVII, vers. 1. Judaei obstinati sicut aspis, ibid., vers. 4. Judaei operarii iniquitatis, psal. LVIII, vers. 2. Judaei in fine mundi convertentur ad Christum, ibid. vers. 7. Judaei traditi in manus gladii, psal. LXII, vers. 9. Judaeorum machinationes contra Christum, psal. LXIII, vers. 8. Judaei Deo mentiti sunt, psal. LXV, vers. 2. Judaei apposuerunt iniquitatem super iniquitatem, psal. LXVIII, vers. 32. Judaei dicuntur contra legem agentes: pagani vero iniqui, psal. LXX, vers. 5. Judaei et Israel nunc solo nomine sunt, psal. LXXV, vers. 1. Judaei sunt generatio prava et exasperans, psal. LXXVII, vers. 10. Judaei non vere timebant Deum, psal. LXXXIV, vers 10. Judaeorum sedes est collisa, psal. LXXXVIII, vers. 43. Judaeorum instabilitas et mendicitas, psal. CVIII, vers. 9. Judaei, ut apes, non sibi, sed aliis mellificaverunt psal. CXVII, vers. 12.
    Judas traditor, filius iniquitatis dicitur, psal. LXXXVIII, vers. 22. Judas uxorem habuit et filios, psal. CVIII, vers. 8.
    Judicantur in aequitate sancti, in justitia peccatores, psal. IX, vers. 8, et psal. XCVII, vers. 10. Judicari a Deo quomodo petit Christianus, psal. XLII, vers. 1.
    Judicium Christo datum secundum humanam naturam, psal. LXXI, vers. 1.
    Judicium extremum simile dicitur tempestati, psal. LXXXII, vers. 14.
    Jurare in dolo quid est, psal. XXIII, vers. 4. Jurare Deo convenit, homini prohibetur, psal. LXXXVIII, vers. 4. Jurare dupliciter accipitur, psal. CVIII, vers. 106.
    Justitiam Dei a se repellere quid est, psal. XVII [Col. 1449] vers. 25. Justitiae rectae quae dicuntur, psal. XVIII, vers. 9. Justitia Dei est parcere poenitenti, psal. LXX, vers. 1.
    Justus est sicut palma et sicut cedrus, psal. XCI, vers. 12.
    Juvenculae tympanistriae virgines sacrae sunt, psal. LXVII, vers. 27.
    Juventus novitas vitae dicitur, psal. XLII, vers. 4. Juventus dicitur quo tempore pugnatur contra vitia, psal. LXVII, vers. 27.

L
    Labia Christi duo testamenta sunt, psal. XV, vers. 4. Labia Christi sancti praedicatores sunt, psal. XXXIX, vers 12.
    Labor labiorum mendacium est, psal. CXXXIX, vers. 10.
    Lacus quid, psal. VII, vers. 16. Lacus hoc saeculum aut infernum significat, psal. XXVII, vers. 1. Lacus miseriae et lutum fecis quid est, psal. XXXIX, vers. 2. Lacus varie accipitur, psal. LXXXVII, vers. 6.
    Laetari in Domino, non in seipso, psal. XXXI, vers. 14.
    Laetitia vera est recte credere, psal. IV, vers. 7.
    Lamenta in funere fiunt, psal. LXXVII, vers. 69.
    Laqueus mortis est reatus peccati originalis, psal. XVII, vers. 6. Laqueus juxta viam est, non in via, psal. CXVIII, vers. 110.
    Latum mandatum Dei charitas est, psal. CXVIII, vers. 96.
    Laus Dei quomodo semper est in ore nostro, psal. XXXIII, vers. 1, et psal. XXXIV, vers. 32. Laus Dei non est nisi in sanctis, psal. XLVII, vers. 9.
    Lavare manus in sanguine peccatoris, psal. LVII, vers. 10.
    Lectus ab electis et mollibus herbis dictus est, psal. VI, vers. 6.
    Legislator Antichristus dicitur, sed falso, psal. IX, vers. 21.
    Leoni et Christus et diabolus comparatur, psal. VII, vers. 2.
    Lex Domini immaculata, Christus est, psal. XVIII, vers. 8. Legis mysteria sicut cera liquescens, psal. XXI, vers. 15. Lex oris tui super millia auri et argenti, psal. CXVIII, vers. 71. Lex non est bonis scandalum, ibid., vers. 165.
    Liberari de sanguinibus est absolvi a peccatis, psal. L, vers. 15. Liberari pedes de lapsu, non hic, sed in futuro saeculo praestatur, psal. LV, vers. 13.
    Locupletata per Christum terra, psal. LXIV, vers. 9.
    Locus pascuae quid est, psal. XXII, vers. 1.
    Loqui ore non corde, psal. XXI, vers. 7. Loqui adversus Deum iniquitatem, quid est, psal. LXXIV, vers. 5.
    Lumen vultus Dei, signum crucis et gratia Dei est, psal. IV, vers. 7. Lumen semitis nostri sancta Scriptura est, psal. CXVIII, vers. 105.

M
    Magnificare Dominum quid est, psal. LXIX, vers. 5.
    Malum a quo custodit Dominus, quale est, psal. CXX, vers. 7.
    Mandare salutes Jacob, quid est, psal. XLIII, vers. 6. Mandare testamentum in aeternum, psal. CX, vers. 8.
    Mandata Dei intelligere est secundum ea operari, psal. CXVIII, vers. 95.
    Mane precari est in lucida conversatione degere, psal. V, vers. 3. Mane laetitiam, vespera tristitiam designat, psal. LXIV, vers. 8. Mane tempus veniae est, psal. CXLII, vers. 9.
    Mansueti et mites qui sunt, psal. XXIV, vers. 10, et psal. XXXVI, vers. 11.
    Mare gentes dicuntur, psal. LXXXVIII, vers. 25, et psal. XCIV, vers. 5.
    Martyres quomodo exauditi sunt, psal. XXXIII, vers 17. Martyres facit non poena, sed causa, psal. XXXIV, vers. 26. Martyres velut oves escarum fuere, psal. XLIII, vers. 13 et 24. Martyres in passione hilares fuere, psal. CXVIII, vers. 159.
    Matutina susceptio est tempus resurrectionis, psal. XXI, in tit.
    Media nocte surgendum ad laudem Dei, psal. CXVIII, vers. 62.
    Meditari legem Dei tota die, ibid., vers. 97.
    Meditatio legis potius in opere quam in lectione consistit, psal. CXVIII, vers. 77.
    Memor Dei super stratum in prosperis, psal. LXII, vers. 7. Memor mandatorum Dei quis est, psal. CII, vers. 18. Memor judiciorum Dei non peccat, psal. CXVIII, vers. 52.
    Mendaces filii hominum in stateris, psal. LXI, vers. 9.
    Mensa, Scriptura sacra dicitur, psal. XXII, vers. 6. Mensa Judaeis facta in laqueum, psal. LXVIII, vers. 27.
    [Col. 1450] Metabole quaedam locutionis figura est, psal. V, vers. 1.
    Mirabilia legis sunt mysteria spiritualia, psal. CXVIII, vers. 18 et 129.
    Misericordia cordis, miseratio operis est, psal. XXIV, vers. 6. Misericordiam a Deo petere, optima est reorum defensio, psal. L, vers. 1. Misericordia Dei melior super vitas, psal. LXII, vers. 4. Misericordia et judicium seu veritas, in omnibus operibus Dei, psal. CX, vers. 1. Misericordia Dei magna est super coelos, psal. CVII, vers. 4.
    Monachus, id est solitarius, ab omni peccato divisus, psal. LXVII, vers. 6.
    Montes aeterni prophetae et apostoli dicuntur, psal. LXXV, vers. 4. Montes sancti itidem prophetae et apostoli dicuntur, psal. LXXXVI, vers. 1. Montes fumigantes, psal. CXLIII, vers. 6.
    Mors peccatorum pessima, psal. XXXIII, vers. 21. Mors martyrum, non mors, sed umbra mortis est, psal. XLIII, vers. 21. Mors martyrum pretiosa et vitalis, psal. CXV, vers. 5. Mors Christi sessio dicitur, psal. CXXXVIII, vers. 1.
    Mortuus dicitur qui mandata Dei non servat, psal. CXVIII, vers. 17. Mortuus saeculi quis dicitur, psal. CXLII, vers. 4.
    Moyses et Aaron quomodo interpretantur, psal. LXXVI, vers 20.
    Mundus iste cur mare dicitur, psal. LXIV, vers. 6. Mundus iste locus peregrinationis est, psal. CXVIII, vers. 54. Mundus iste nox dicitur, psal. XIX, vers. 55. Mundus iste desertum dicitur, psal. CXXXV, vers. 16. Mundus iste spelunca dicitur, psal. CXLI, in tit.

N
    Necessitates dicuntur adversitates seu venialia peccata, psal. XXIV, vers. 18. Necessitas, in nece posita, id est in peccato, psal. XXXIX, vers. 9.
    Nemo Dei judicium sine misericordia sustinere potest, psal. CXLII, vers. 2.
    Nequitia, voluntaria malitia, psal. XXXVI, vers. 8.
    Nescit Deus id quod perit, scit quod manet, psal. I, vers. 7.
    Nimis dupliciter exponitur, psal. CVIII, vers. 29.
    Nimium in divina militia virtus est, psal. CXVIII, vers. 4.
    Nomen Dei, Dominus, vel Est, psal. IX, vers. 10. Nomen Christi ante solem permanet, psal. LXXI, vers. 17.
    Novus gradus mysterium Trinitatis est, psal. CXXVII, in tit.
    Nubes praefulgurae, eloquia divina vel apostoli sunt, psal. XVII, vers. 14. Nubes prophetae intelliguntur, psal. LVI, vers. 13. Nubes praedicatores dicuntur, psal. LXXVI, vers. 16, et psal. LXXXVIII, vers. 7.

O
    Obdormire in morte quid est, psal. XI, vers. 4.
    Oblivisci Deum quid est, psal. IX, vers. 18, et psal. XLIX, vers. 23.
    Observat peccator justum insidiose, psal. XXXVI, vers. 12.
    Occidere peccatores, psal. CXXXVIII, vers. 18.
    Oculos in terram declinare quid est, psal. XVI, vers. 12.
    Oculus quasi ocior lux, psal. VI, vers. 7.
    Odisse disciplinam, psal. XLIX, vers. 18. Odisse inimicos Dei, psal. CXXXVIII, vers. 20 et 21.
    Offerre munera in circuitu, psal. LXXV, vers. 11.
    Og, id est conclusio, diabolus est, psal. CXXXIV, vers. 11, et psal. CXXXV, vers. 20.
    Oleum peccatoris, adulatio, psal. CXL, vers. 6.
    Olla spei nostrae, tribulatio sanctorum, psal. LIX, vers. 8.
    Onagri dicuntur Judaei, psal. CIII, vers. 12.
    Opera sancta solum in Ecclesia sunt, psal. CXXXIII, vers. 3. Opera sua Deus in nobis coronat, psal. CXLIV, vers. 9.
    Opprobrium malis boni sunt, psal. LXVIII, vers. 13.
    Orandum pro inimicis, psal. VI, vers. 10.
    Orare expansis manibus, psal. CXLII, vers. 6.
    Oratio et deprecatio differunt, psal. XXXVIII, vers. 16.
    Ordinare testamentum Christi super sacrificia, psal. XLIX, vers. 6.
    Os abundare malitia, quid est, psal. LXIX, vers. 20.
    Ossa mentis fortitudinem designant, psal. VI, vers. 2, psal. XXXIV, vers. 11. Item psal. L, vers. 9.

P
    Panes animae sunt lacrymae, psal. XLI, vers. 3. Panis doloris itidem lacrymae sunt, psal. CXXVI, vers. 3.
    Parabola et propositiones differunt, psal. LXXVII, vers. 2. Parabola quid est, psal. LXVIII, vers. 14.
    Paradisus, terra viventium, psal. XIV, vers. 7.
    Paratus ad mandata Dei quis est, psal. CXVIII, vers. 60.
    Passeribus monachi comparantur, psal. CIII, vers. 18.
    Patres nostri, prophetae et apostoli sunt, psal. XLIII, vers. 1
    [Col. 1451] Patriarchae Christi dicuntur, psal. CIV, vers. 15.
    Paulus apostolus dicitur Benjamin adolescentulus, psal. LXVII, vers. 29.
    Pauper et inops differunt, psal. XXXVI, veres. 15. Pauperes sunt Christiani qui mundi opes despiciunt, psal. LXVIII, vers. 38. Pauperes Dei qui sunt, psal. LXXI, vers. 2.
    Pax coelestis in idipsum, id est, immutabilis est, psal. IV, vers. 9. Pacem habere cum Domino, quid est, psal. LXV, vers. 2.
    Peccant qui sacerdotibus non obediunt, psal. LXXVII, vers. 36. Peccatur tribus modis, cogitatione, dicto, et facto, psal. I, vers. 1.
    Peccatores differunt a justis et ab impiis, psal. I, vers. 6. Peccatores pecora dicuntur, psal. VIII, vers. 9. Peccatores ut lutum delebuntur, psal. XVII, vers. 46. Peccatores sicut pulvis projiciuntur, psal. XXXIV, vers. 6. Peccatores ut fumus deficiunt, psal. LXVII, vers. 2. Peccatores pacem in conscientia non habent, psal. LXXII, vers. 3. Peccatores exaltare cornu, psal. LXXIV, vers. 4.
    Peccatum ocultum et alienum differunt, psal. XVIII, vers. 13. Peccata nostra multa sunt, psal. XXIV, vers. 12. Peccatum non imputari quid est, psal. XXXI, vers. 2. Peccatum originale ex Adam trahitur, psal. L, vers. 6.
    Peregrinationes Abrahae, psal. CIV, vers. 13.
    Peregrini sumus hic omnes, psal. XXXVIII, vers. 17.
    Pes animae amor est, psal. IX, vers. 16. Pes affectus mentis dicitur, psal. XXXV, vers. 12.
    Petendum a Deo assidue, psal. CXVIII, vers. 124.
    Petitio cordis quid est, psal. XXXVI, vers. 4.
    Pharao diabolum significat, psal. CXXXIV, vers. 9.
    Philosophi cur pisces maris dicuntur, psal. VIII, vers. 8.
    Philosophorum scripta ad sacram Scripturam nihil sunt, psal. CXL, vers. 7.
    Pinguedo animae quid est, psal. LXII, vers. 6.
    Pingues terrae qui sunt, psal. XXI, vers. 32.
    Plaudere manibus allegorice est bona opera facere, psal. XLVI, vers. 1.
    Poenitens cur assimilatur pelicano psal. CI, vers. 7.
    Ponere scandalum fratri, psal. XLIX, vers. 21. Ponere os in coelum, psal. LXXII, vers. 9.
    Portae mortis diaboli et haeretici sunt, psal. IX, vers. 14. Portae aeternales sunt fides et charitas, psal. XXIII, vers. 7. Porta Christus. Portae apostoli sunt et prophetae, psal. CXVII, vers. 19.
    Praedicatores in Ecclesia sunt sicut turres, psal. XLVII, vers. 11.
    Praevaricatores qui sunt, psal. CXVIII, vers. 158.
    Principes mali sunt persecutores et diaboli, ibid., vers. 161.
    Prodigium sunt in hoc mundo peccatoribus fideles, psal. LXX, vers. 8. Prodigia quasi porro dicentia, psal. LXXVII, vers. 48, et psal. CIV, vers. 26.
    Prophetae saepe praeteritum pro futuro ponunt, psal. XLIII, vers. 9. Prophetae cur videntes dicti sunt, psal. LXXXVIII, vers. 19.
    Proximi nostri omnes sunt homines, psal. XIV, vers. 4.
    Psallere et cantare differunt, psal. XX, vers. 13, et psal. XXVI, vers. 11. Psallere sapienter quid est, psal. XLVI, vers. 7. Psallere Domino in cithara quid est, psal. XCVII, vers. 7.
    Psalmodia quid est, psal. CXXXVI, vers. 7.
    Psalmus cantici quid est, psal. LXXIV, circa tit. Psalmus differt a cantico, psal. IV, circa tit. Psalmo Deus magis opere quam vocibus laudatur, psal. XVII, vers. 53.
    Psalterium et cithara quomodo differunt, psal. XXXII, vers. 2, et psal. XVII, vers. 24. Psalterium similitudo est corporis Domini, psal. XLVIII, vers. 4. Psalterio comparantur actus nostri, psal. CVII, vers. 1.
    Pueri dicuntur Christiani a simplicitate et puritate mentis, psal. CXII, vers 1. Puer ab innocentiae puritate Christus, psal. LXVIII, vers. 21.
    Pulvis dicitur homo terrenus et impius, psal. 1, vers. 5.
    Pupilla oculi quasi pusilla dicitur, psal. XVI, vers. 9.
    Pusillum tempus est quod usque ad diem judicii restat, psal. XXXVI, vers. 10.
    Puteus interitus, gehennae profunditas, psal. LIV, vers. 26. Puteus in bonam et malam partem accipitur, psal. LXVIII, vers. 9.

Q
    Quaerere mendacium, psal. IV, vers. 3. Quaerere faciem Dei, psal. XXIII, vers. 6. Quaerere mala. psal. LXX, vers. 14. Quaerere sibi escam a Deo, psal. CIII, vers. 22.
    Quis saepe pro raritate ponitur, psal. XXIII, vers. 3.

[Col. 1452] R
    Rana haereticorum loquacitatem significat, psal. LXXVII, vers. 50.
    Recti corde qui sunt, psal. LXIII, vers. 11, et psal. CXXIV, vers. 4.
    Reges dicuntur quilibet Christiani boni, psal. CI, vers. 16.
    Regnum omnium saeculorum, psal. CXLIV, vers. 13.
    Reliquiae Judaeorum convertendae ad Christum, psal. XX, vers. 12. Reliquiae justorum manent, impiorum pereunt, psal. XXXVI, vers. 39 et 40.
    Reminisci est ad Dominum per poenitentiam reverti, psal. XXI, vers. 29.
    Renum increpatio, psal. XV, vers. 7.
    Reptilia maris, id est hujus mundi, daemones sunt, psal. CIII, vers. 26.
    Requies animae bona conscientia est, psal. CXIV, vers. 7.
    Respicit Deus aliter peccata, aliter hominem, psal. XXXII, vers. 13.
    Resurrectio duplex, una a vitiis, altera in vitam aeternam, psal. XIX, vers. 9.
    Retributio quadruplex, psal. XXVII, vers. 6.
    Rex et gigas per similitudinem quis dicitur, psal. XXXII, vers. 16. Rex peccat soli Deo, plebeius autem Deo et regi, psal. L, vers. 5.
    Rhamnus est genus spinarum, aculeis asperum, flore gratum, psal. LVII, vers. 9.
    Ridebunt justi super peccatores, psal. LI, vers. 6.
    Rivi apostoli dicuntur, psal. LXIV, vers. 11.
    Rogare pro interrogare, psal. CXXI, vers. 6.
    Ros Hermon divina Scriptura dicitur, psal. CXXXII, vers. 3.
    Ruina ex disputatione haereticorum, psal. CXLIII vers. 17.

S
    Sacrificare voluntarie quid est, psal. LIII, vers. 6.
    Sacrificium Ecclesiae est corporis et sanguinis Christi immolatio, psal. XIX, vers. 3. Sacrificia taurorum prosunt si in pauperes erogentur, psal. XLIX, vers. 14. Sacrificium laudis est, mori mundo, offerri Christo, ibid., vers. 15. Sacrificium nostrum, non sanguine, sed lacrymis perfundi debet, psal. L, vers. 18. Sacrificium justitiae passio Christi est, psal. L, vers. 18. Sacrificium vespertinum, psal. CXL, vers. 2.
    Sagittae Christi acutae, quia corda penetrant ut sanent, psal. XLIV, vers 7.
    Salix lignum infructuosum, psal. CXXXVI, vers. 2.
    Salomon typus Christi, psal. LXXI, in tit.
    Salvat Dominus homines et jumenta, psal. XXXV, vers. 7. Salvari pro nihilo quid est, psal. LV, vers. 7.
    Sancti dicuntur coeli, in quibus Deus habitat, psal. II, vers. 4. Sancti vota distinguunt, psal. LXXV, vers. 12. Sancti ut cervi sunt, psal. CXL, vers. 10.
    Sanguis Christi purificat, non cruentat, psal. CXXIX, vers. 7.
    Sapienter petere quid est, psal. XXI, vers. 2.
    Sapientia in divinis mysteriis: prudentia in moribus, psal. XLVIII, vers. 3.
    Scandalum Graece sinistrum significat, psal. CV, vers. 34.
    Scrutari legem Dei inter malignos non licet, psal. CXVIII, vers. 115.
    Scutum quasi sculptum dicitur, psal. XXXIV, vers. 2. Scuto coronat Deus, psal. CII, vers. 4.
    Secunda Sabbati Ecclesia catholica est, psal. XLVII, in tit.
    Sedes Dei dicuntur sancti, psal. CXXI, vers. 5.
    Semen Jacob et semen Israel, psal. XXI, vers. 24 et 25.
    Semen opera hominis dicuntur, psal. XXXVI, vers. 26, et psal. CXI, vers. 1.
    Semitae justitiae sunt dilectio Dei et proximi, psal. XXII, vers. 3. Semita dicitur quasi semivia, psal. XXIV, vers. 4, et psal. CXVIII, vers. 35.
    Senecta et senium differunt, psal. LXX, vers. 19.
    Septem psalmi poenitentiales, et septem modi remittendi peccata, psal. VI, vers. 1. Septem dona Spiritus sancti, psal. XI, vers. 7.
    Septies in die laudem dicere, psal. CXVIII, vers. 164.
    Septuplum significat perfectionem psal. LXXVIII, vers. 13.
    Sepulcrum dicuntur mentes infidelium, psal. XCVII, vers. 12.
    Servus a servando dictus est, psal. CXVIII, vers. 122. Servi Domini qui sunt, psal. CXIII, vers. 1.
    Silo significat sacerdotium Aaron a Deo rejectum, psal. LXXVII, vers. 66.
    Singularis quis dicitur, psal. CXL, vers. 11.
    [Col. 1453] Sion Ecclesiam designat, psal. II, vers. 6, et psal. IX, vers. 11. Sion: speculatio divinitatis, psal. XIX, vers. 2. Sion parvus colliculus prope templum Hierusalem, psal. LXVIII, vers. 40.
    Sitiens Deum anima quid facit, psal. LXII, vers. 2.
    Sortes nostrae in manu Dei, psal. XXX, vers. 18.
    Species Jacob dilecta quid est, psal. XLVI, vers. 4.
    Spes Ecclesiae dicitur singularis, psal. IV, vers. 10. Spes omnium finium terrae Deus, psal. LXIV, vers. 6.
    Spinam configit, quid est, psal. XXXI, vers. 4.
    Spiritus rectus innovatur in nobis per Christum, psal. L, vers. 11. Spiritus principalis quis est in nobis, ibid., vers. 13.
    Subditus Deo quis est, psal. LXI, vers. 1.
    Substantia apud Christum bonae conscientiae possessio est, psal. XXXVIII, vers. 11.
    Sum est verbum Dei proprium, indicans Trinitatem, psal. XLII, vers. 8.
    Superbi comparantur cedris, psal. XXVIII, vers. 5. Superbi sunt qui peccant et satisfacere nolunt, psal. CXVIII, vers. 118.
    Superbia, delictum maximum, psal. XVIII, vers. 14.
    Supplantare quid est, psal. XXXVI, vers. 33.
    Surgere ante lucem, psal. CXXVI, vers. 3.
    Sustinere Dominum tota die, psal. XXIV, vers. 5.
    Synagoga, collectio reproborum, psal. VII, vers. 7.

T
    Tabernaculum a taberna et coenaculo dicitur, psal. XIV, vers. 1. Tabernaculum Dei, Ecclesia vel coelestis mansio est, psal. XLII, vers. 3. Tabernacula peccatorum vita praesens est, psal. LXXXIII, vers. 11.
    Tacere peccata malum est, psal. XXXI, vers. 3.
    Tauri pingues: feroces Judaeorum principes, psal. XXI, vers. 12.
    Tempestas valida erit dies judicii, psal. XLIX, vers. 4.
    Templum mirabile in aequitate Christus est vel Ecclesia, psal. LXIV, vers. 5.
    Tempus beneplaciti est tempus incarnationis vel passionis Christi, psal. LXVIII, vers. 16. Tempus malum, dies judicii est, psal. XXXVI, vers. 20.
    Tentare quid est, psal. LXXVI, vers. 21.
    Tentatio duplex, una Dei, altera diaboli, psal. XXV, vers. 2.
    Terra interfecta tropice dicitur, psal. CV, vers. 37. Terra deserta invia et inaquosa est iste mundus, psal. LXII, vers. 3.
    Terribilis Deus regibus terrae, psal. LXXV, vers. 12.
    Terrigenae dicuntur peccatores terrena sectantes, psal. XLVIII, vers. 2.
    Testamentum in Scripturis pro omni pacto accipitur, psal. LXXXII, vers. 5. Testamenta duo per Christum copulata, psal. LXXXIV, vers. 11. Testamentum aeternum proprie lex nova dicitur, psal. CIV, vers. 10.
    Thesaurizare quomodo debemus, psal. XXXVIII, vers. 19.
    Timor Domini, charitas seu reverentia mixta cum pavore, psal. XVIII, vers. 10. Timor Dei utilis et efficax, psal. XXI, vers. 24. Timor Dei dulcedinem, timor humanus amaritudinem habet, psal. XXXIII, vers. 11. Timor Dei duplex, servilis et castus, psal. CXVIII, vers. 63.
    Titulorum utilitas in psalmis, psal. II, circa tit.
    Torrens dicitur sapientia Christi, psal. XXXV, vers. 9. Torrentes iniquitatis sunt turba iniquorum Ecclesiam conturbantium, psal. XVII, vers. 5.
    Tribulari ex corde est deflere peccata, psal. XXXIII, vers. 18.
    Tribus Domini testimonium Israel, psal. CXXI, vers. 4.
    Trinitas personarum indicatur, psal. V, vers. 2.
    Tristitia duplex: mala de adversis hujus mundi, bona de peccatis, psal. XLII, vers. 5.
    Tropus et tropologia in Scripturis psal. III, vers. 6.
    [Col. 1454] Tuba canere quando solebant Judaei, psal. LXXX, vers. 3.
    Tubae ductiles et tubae corneae quid significant, psal. XCVII, vers. 7.
    Tunica indivisa Christi Ecclesiae unitatem designat, psal. XXI vers. 19.

U
    Umbra mortis quid est, psal. CVI, vers. 14.
    Unicornis significat unicam Christi Ecclesiam, psal. LXXVII, vers. 75. Unicornes superbi dicuntur, psal. XXI, vers. 22.
    Unicus et pauper dicitur populus Christianus, psal. XXIV, vers 17. Unica dicitur anima Christi vel Ecclesia, psal. XXXIV, vers. 20.
    Usque ad cornu altaris, id est usque ad communionem, psal. CXVII, vers. 26.
    Usura prohibita, psal. XIV, vers. 6, et psal. LIV, vers. 11 Usura spiritualis in peccatoribus, psal. LXXI, vers. 14.

V
    Vani qui sunt, psal. XXV, vers. 4, et psal. LI, vers. 7.
    Vanitas vacua et supervacua, psal. XXX, vers. 7. Vanitas mutabilitas mentis, psal. XXXVIII, vers. 8. Vanitatis mundanae opera sunt sicut tela araneae, ibid., vers. 15. Vanitates et insaniae falsae quae sunt, psal. XXXIX, vers. 6.
    Velata Judaeis lex Moysi, psal. CXVIII, vers. 135.
    Verbum asperum quid est, psal. XC, vers. 3. Verbum Dei permanet in coelo, id est in sanctis et angelis, psal. CXVIII, vers. 89.
    Versus in exitu vitae dicendus, psal. CXV, vers. 7.
    Vertex quid est, psal. VII, vers. 17.
    Vesperum, praesens vita, psal. XXIX, vers. 6.
    Vestigia Christi sunt ejus apostoli, psal. XVI, vers. 6.
    Viae durae, virtutum: iter vitiorum leve est, psal. XVI, vers. 5. Viae Domini sunt dilectio Dei et proximi, psal. XVII, vers. 24. Via Dei dura, sed tuta; via terrae mollis, sed plena latronibus, psal. XXXVI, vers. 24. Viae Domini sunt apostoli et prophetae, psal. CXXVII, vers. 1.
    Vibrare quid est, psal. VII, vers. 13.
    Videre voluntatem Domini quid est, psal. XXVI, vers. 8.
    Vigilare ad Deum diluculo, psal. LXII, vers. 1.
    Vindictae divinae ordo et processus, psal. LXXVII, vers. 54. Vindicta quam Christianus petit bona est, psal. LXXVIII, vers. 11.
    Vinea praefigurat Ecclesiam, quae sola persecutionibus crescit, psal. LXXIX, vers. 9. Vinea Judaica in Christianam commutata, ibid., vers. 10.
    Vinum compunctionis virtus poenitentiae, psal. LIX, vers. 3.
    Virga directionis, regula aequitatis in judicio Christi, psal. XLIV, vers. 8. Virga peccatorum potestas tyrannorum dicitur, psal. CXXIV, vers. 3.
    Virgo centesimum, vidua sexagesimum fert fructum, ibid., vers. 16.
    Viri sanguinum qui sunt, psal. V, vers. 7, et psal. XXV, vers. 9. Item, psal. LIV, vers. 27.
    Viriliter agere quid est, psal. XXX, vers. 31.
    Visitare in virga quid est, psal. LXXXVIII, vers. 32.
    Vita vera quae est, psal. CXVIII, vers. 77.
    Volucres coeli dicuntur homines superbi, psal. VIII, vers. 8.
    Voluntaria sacrificia quae sunt, psal. CXVIII, vers. 108.
    Voluntas Dei bona nobis ut scutum est, psal. V, vers. 15. Voluntas labiorum Christi fraudata non fuit, psal. XX, vers. 2.
    Vultus Domini super malos: psal. XXXIII, vers. 16.

Z
    Zelus duplex, bonus et malus, psal. CXVIII, vers. 139.
    Ziphaei designant peccatores in hoc mundo florentes, psal. LIII, in tit.






[Col. 1453]
ORDO RERUM QUAE IN HOC TOMO CONTINENTUR.


SANCTUS BRUNO HERBIPOLENSIS EPISCOPUS.

    Prolegomena. 9
    De S. Brunonis Vita et rebus gestis. 9
    De Brunonis sanctitate et cultu. 19
    De Brunonis scriptis. 23
    [Col. 1454] Praesidia critica.---Quid in hac editione praestitum fuerit. 27
    Appendix documentorum. 31
    EXPOSITIO PSALMORUM, CANTICORUM, ORATIONIS DOMINICAE ET SYMBOLORUM. 39
    Sancti Brunonis Prolegomena. 39
    EXPOSITIO PSALMORUM. 50
    [Col. 1455] COMMENTARIUS IN CANTICA. 530
    Canticum Isaiae prophetae. 530
    Canticum Ezechiae regis. 531
    Canticum Annae. 535
    Canticum Moysi. 538
    Oratio Habacuc prophetae pro ignorantiis. 512
    Canticum Moysi. 545
    Canticum Zachariae. 554
    Canticum sanctae Mariae ad vesperam. 555
    Canticum Simeonis. 558
    COMMENTARIUS IN ORATIONEM DOMINICAM, SYMBOLUM APOSTOLORUM ET FIDEM ATHANASII. 558
    Oratio Dominica. 558
    Symbolum apostolorum. 559
    Laudes post nocturnum. 562
    Fides catholica sancti Athanasii episcopi. 562

GREGORIUS VI PAPA.
    Notitia historica. 570
    GREGORII VI EPISTOLAE ET PRIVILEGIA. 574

CLEMENS II PAPA.
    Notitia historica. 578

OLIVA AUSONENSIS SIVE VICENSIS EPISCOPUS.
    Notitia historica. 590
    OLIVAE SERMO IN NATALIS. NARCISSI EPISCOPI. 591
    DE CONVERSIONE BEATAE AFRAE. 594
    OLIVAE EPISTOLAE. 599
    Vicensis ecclesiae consecratio. 603
    Concilii Narbonensis synodica. 607

RODULFUS GLABER CLUNIACENSIS MONACHUS.
    Notitia historica. 610
    RODULFI GLABRI HISTORIARUM SUI TEMPORIS LIBRI QUINQUE. 611
    Rodulfi Glabri Praefatio. 611
    LIBRI PRIMUS. 613
    CAPUT PRIMUM.---De divina quaternitate. 614
    CAP. II.---De Rodulfo rege. 618
    CAP. III.---De Lothario rege. 618
    CAP. IV.---Qui post modum Romae imperatores exstiterint. 618
    CAP. V.---De paganorum plagis. 623
    LIBER SECUNDUS. 627
    CAPUT PRIMUM.---De electione Hugonis in regem. 627
    CAP. II.---De cetu maris, et occidentalium bellis. 630
    CAP. III.---De Conano duce Brittonum, et Fulcone Andegavorum. 631
    CAP. IV.---De monasterio Lucacense. 631
    CAP. V.---De portento Aurelianae urbis mirabili. 634
    CAP. VI.---De praelationibus turpis lucri arreptis. 635
    CAP. VII.---De incendiis et mortibus nobilium. 638
    CAP. VIII.---De Henrici ducis morte, et vastatione Burgundiae. 638
    CAP. IX.---De fame valida et infestatione Sarracenorum. 639
    CAP. X.---De inundantia lapidum. 642
    CAP. XI.---De Leutardo insaniente haeretico. 643
    CAP. XII.---De haerese in Italia reperta. 643
    LIBER TERTIUS. 643
    Praefatio. 643
    CAP. PRIMUM.---De Stephano rege Hungrorum, et bellis Beneventanorum. 646
    CAP. II.---De Roberto rege Francorum. 647
    CAP. III.---De stella comete, quae apparens plurima portendit. 650
    CAP. IV.---De innovatione ecclesiarum in toto orbe. 651
    CAP. V.---De monasteriis reaedificatis bene a Willermo abbate, vel institutis.
    CAP. VI.---De sanctorum pignoribus ubique revelatis. 655
    CAP. VII.---De eversione templi Hierosolymorum, et caede Judaeorum. 658
    CAP. VIII.---De haeresi apud Aurelianos reperta. 659
    CAP. IX.---De filiis regis ejusdem. 663
    LIBER QUARTUS. 669
    Praefatio. 670
    CAPUT PRIMUM.---De universalitate Ecclesiae a Constantinopolitanis injuste requisita. 670
    CAP. II.---De haeresi in Italia inventa. 671
    CAP. III.---Quod peccatis hominum exigentibus, Domino permittente, a nequam spiritibus aliquando fiant miracula. 674
    CAP. IV.---De fame validissima quae contigit in orbe terrarum. 675
    [Col. 1456] CAP. V.---De pace et abundantia anni millesimi a passione Domini. 678
    CAP. VI.---De confluentia populi totius orbis, quae ad sepulcrum Domini Hierosolymis facta est. 679
    CAP. VII.---De praeliis Sarracenorum adversus Christianos in Africae partibus. 682
    CAP. VIII.---De Leuticorum praelio adversus Christianos in partibus Aquilonis. 683
    CAP. IX.---De signo quod in sole apparuit. 683
    LIBER QUINTUS. 685
    CAPUT PRIMUM.---Variae quaestiones. 686
    CAP. II.---De bello mire gesto. 694
    CAP. III.---De tertia eclipsi solis. 695
    CAP. IV.---De dissensione Lugdunensis praesulatus. 695
    CAP. V.---De exstirpatione Simoniaca. 698

SEIFRIDUS ABBAS TEGERNSEENSIS.
    VITA S. GUILLELMI ABBATIS DIVIONENSIS. 698
    SEIFRIDI EPISTOLAE. 719
    Epitaphium Seifridi. 723

VASO LEODIENSIS EPISCOPUS.
    Vita Vasonis. 726
    VASONIS EPISTOLAE. 763
    CHARTA VASONIS. 763

ODORANNUS MONACHUS S. PERTI VIVI.
    Notitia historica. 766
    ODORANNI CHRONICON. 770
    HISTORIA TRANSLATIONIS SS. SAVINIANI, POTENTIANI SOCIORUMQUE MARTYRUM. 777
    ODORANNI OPUSCULA. 799
    Prologus. 799
    OPUSCULUM PRIMUM. 802
    OPUSC. II. 803
    OPUSC. III. 803
    OPUSC. IV. 806
    OPUSC. V. 807
    OPUSC. VI. 810
    OPUSC. VII. 814
    OPUSC. VIII. 818
    OPUSC. IX et X. 819
    OPUSC. XI. 822
    OPUSC. XII. 823
    OPUSC. XIII. 826
    HYMNUS IN S. SAVINIANUM SOCIOSQUE EJUS. 826
    EPITAPHIA SENONENSIA. 830

S. ODILO ABBAS CLUNIACENSIS V.
    S. Odilonis elogium historicum. 831
    Vita S. Odilonis, auctore Jotsaldo monacho. 898
    S. ODILONIS EPISTOLAE. 939
    VITA BEATI MAIOLI ABBATIS. 943
    HYMNI QUATUOR IN VIGILIA B. MAIOLI. 962
    VITA ADALHEIDAE IMPERATRICIS. 963
    MIRACULA ADALHEIDIS REGINAE. 983
    S. ODILONIS SERMONES. 991
    SERMO PRIMUS.---De Nativitate Domini Salvatoris. 991
    SERMO II.---De Epiphania Domini. 995
    SERMO III.---De Purificatione sanctae Dei genitricis Mariae. 999
    SERMO IV.---De Incarnatione Dominica. 1001
    SERMO V.---De resurrectione Domini. 1004
    SERMO VI.---De eadem resurrectione Domini. 1005
    SERMO VII.---De eadem resurrectione. 1009
    SERMO VIII.---De ascensione Domini Salvatoris. 1011
    SERMO IX.---In die Pentecostes. 1014
    SERMO X.---De admirabili praecursoris Christi Joannis Baptistae nativitate. 1019
    SERMO XI.---In vigilia apostolorum Petri et Pauli. 1020
    SERMO XII.---De assumptione Dei genitricis Mariae. 1023
    SERMO XIII.---De Nativitate beatae Mariae virginis. 1028
    SERMO XIV.---De Nativitate beatae Mariae. 1029
    SERMO XV.---De sancta Cruce. 1031
    S. ODILONIS CREDULITAS. 1035
    S. ODILONIS CARMINA SACRA ET PRECES. 1035
    Hymnus in Assumptione S. Mariae. 1035
    Ad crucem adorandam oratio. 1037
    APPENDIX AD S. ODILONEM. 1039
    I.---Praeceptum Ottonis imp. de S. Maiolo de Papia. 1039
    II.---Praeceptum Rodulfi regis de Chaviniis, Blenosco, sancto Victore et aliis capellis. 1039
    III.---Charta ejusdem regis de S. Blasio in Vinculis, cum omnibus pertinentiis suis. 1041
    [Col. 1457] IV.---Charta Amedei comitis de ecclesia S. Mauritii in pago Multacena. 1042
    V.---Hymnus de S. Odilone. 1041
    Missa B. Odilonis. 1043
    Jotsaldi monachi planctus de transitu domini Odilonis abbatis Cluniacensis. 1043
    Translatio corporis S. Odilonis. 1047

BERNO ABBAS AUGIAE DIVITIS.
    Notitia historica. 1047
    Notitia litteraria. 1049
    Notitia litteraria altera. 1051
    LIBELLUS DE QUIBUSDAM REBUS AD MISSAE OFFICIUM PERTINENTIBUS. 1055
    CAPUT PRIMUM.---Qualiter priscis apostolorum temporibus missarum celebritas ageretur. 1055
    CAP. II.---De Gloria in excelsis. 1058
    CAP. III.---De octava Pentecostes. 1061
    CAP. IV.---De Adventu Domini. 1063
    CAP. V.---De missa Deprecationem nostram, et concordia officiorum Dominicalium. 1066
    CAP. VI.---Sequentia praecedentis. 1072
    CAP. VII.---De jejunio quatuor temporum. 1073
    LIBER DE CELEBRATIONE ADVENTUS DOMINI. 1079
    CAPUT PRIMUM.---Proponitur argumentum praesentis quaestionis, et afferuntur diversae sententiae, statuiturque non nisi quatuor heddomadas adventui celebrando dandas. 1079
    CAP. II.---Idem confirmatur ex Amulario, Fortunato et Beda. 1081
    CAP. III.---Ojectio contra dicta dissolvitur. 1083
    CAP. IV.---Implorat Berno Aribonis auctoritatem, ut nec plures quam quatuor Adventus Dominicus celebrari permittat. 1085
    Ratio generalis de initio Adventus Domini secundum auctoritatem Hilarii episcopi. 1085
    DIALOGUS DE JEJUNIO QUATUOR TEMPORUM. 1087
    PROLOGUS BERNONIS. 1087
    INCIPIT DIALOGUS. 1087
    CAPUT PRIMUM.---De diversitate jejunia quatuor temporum celebrantium. 1087
    CAP. II.---In rebus incertis ac dubiis majorum tenenda sunt instituta. 1089
    CAP. III.---Qua ratione quatuor temporum jejunia sint constituta, et cur potissimum tribus septimanae diebus; quae denique ratio plurium vel pauciorum lectionum. 1090
    CAP. IV.---Utrum statim in primo sabbato Martii sit jejunandum etiamsi idem mensis quinta, sexta, aut septima feria incipiat, aut in aliud sabbatum propter quartam feriam sit differendum? 1092
    CAP. V.---Praedicta amplius illustrantur et roborantur. 1093
    CAP. VI.---Quandonam tredecim vel quatuordecim hebdomadae eveniant. 1095
    CAP. VII.---Num jejunio in aliud sabbatum dilato, vel in ipsam hebdomadum sanctam Pentecostes incidente, Gradalia an Alleluia sint canenda? 1096
    CAP. VIII.---Compendium doctrinae hactenus expositae, ac praecriptus modus in jejunando servandus. 1096
    BERNONIS OPUSCULA DE MUSICA. 1097
    Musica Bernonis seu prologus in Tonarium. 1097
    Tonarius Bernonis. 1115
    De varia psalmorum atque cantuum modulatione. 1131
    De consona tonorum diversitate. 1155
    BERNONIS EPISTOLAE. 1156
    EPISTOLA PRIMA.---Ad Vo. Abbatem.---Ab illo nunquam divelli vellet. 1157
    EPIST. II.---Ad Geronem seu Jeronem archiepiscopum Magdeburdensem.---Gratulatur ei pacem imperii, commendatque monasterii sui res, ac regulas episcopatum sancte administrandi exponit. 1159
    EPIST. III.---Ad Heinricum II imperatorem.---Celebrat ejus virtutes, gratiasque et pro collata sibi Augiae praefectura agit, ac laeta omnia precatur. 1161
    EPIST. IV.---Ad H. abbatem S. Salvatoris.---Profecturus illi valedicit, suorumque ei Fratrum necessitates commendat. 1162
    EPIST. V.---Ad Augienses.---Statuit quid a suis pro defuncti Heinrici monachi anima amplius persolvendum sit. 1163
    EPIST. VI.---Ad Burchardum abbatem.---Illi obitum Heinrici monachi Augiensis nuntiat. 1164
    EPIST. VII.---Ad H. episcopum.---Queritur ejus sibi copiam in loco et die constituto fuisse subtractam, rogatque ut se amari patiatur 1164
    [Col. 1458] EPIST. VIII.---Ad A. episcopum.---Monet ne in deligendo Heinrici imperatoris successore praeceps sit, sed omnia communicato cum aliis consilio agat. 1165
    EPIST. IX.---Ad H. episcopum.---Petit ab eo reliquias S. Ursi martyris, cujus corpus transferendum esse inaudierat. 1166
    EPIST. X.---Ad Cuononem.---Ab illo ejusdem sancti martyris Ursi reliquias expetit. 1167
    EPIST. XI, ad Fredericum.---Cur Cassianus collator a tam multis reprehendatur, etc. 1167
    BERNONIS EPISTOLARUM FRAGMENTA. 1173
    VITA SANCTI MEGINRADI EREMITAE ET MARTYRIS APUD HELVETIOS. 1176
    VITA SANCTI UDALRICI EPISCOPI AUGUSTENSIS. 1183
    BERNONIS VERSUS libro sacramentorum Saxonico, qui habetur in bibliotheca Boheriana praefixi. 1203
    CARMEN DE BELLO TROJANO. 1205
    APPENDIX AD BERNONEM. 1209
    Annales Augienses. 1209
    Annales Augienses brevissimi. 1213

WIPPO PRESBYTER, CONRADI SALICI ET HENRICI III IMPP. SACELLANUS.
    Notitia historica et bibliographica. 1213
    VITA CHUNRADI SALICI IMPERATORIS. 1217
    Wipponis epistola ad regem Henricum Chunradi imperatoris filium. 1217
    Incipit vita.---Prologus 1219
    De conventu principum. 1221
    De electione regis. 1223
    De consecratione regis. 1227
    De dispositione curiali et de regina. 1228
    De primis gestis Chuonradi regis. 1229
    De itinere regis per regna. 1230
    Qualiter rex cum Italis placitavit. 1231
    De Bolislao duce Sclavorum. 1233
    De inimicitia inter regem et Ernestum ducem. 1233
    Quod rex cum exercitu in Italiam rediit. 1233
    Quod rex Papienses afflixerit. 1233
    De seditione quae Ravennae facta est. 1234
    Rex propter calorem in montana secessit. 1234
    Quod legati Rudolphi regis ad Chuonradum regem in Italiam venerunt. 1235
    Quod rex Chuonradus Romae imperator est effectus. 1235
    Quod imperator in Apuliam venit. 1235
    De tyranno Thasselgaro. 1236
    De conjuratione quorumdam Teutonicorum. 1236
    Ubi dux Ernestus se denuo reddidit. 1237
    Quod rex Burgundiae imperatori incurrebat Basileae. 1237
    De legatione episcopi Argentinensis. 1238
    Quod imperator filium suum Henricum regem conserari fecit. 1238
    De obitu episcopi Augustensis. 1238
    Qualiter dux Ernestus ducatum accepit et statim amisit. 1239
    Quod imperator super Ungaros cum exercitu venit. 1239
    Quod dux Ernestus auxilium petiit ab Odone comite 1239
    Qualiter dux Ernestus periit. 1240
    Rodolphus rex Burgundiae obiit, et Odo regnum ejus invasit. 1240
    Quod imperator cum filio suo Henrico Burgundiam adiit. 1241
    Quod imperator super Odonem cum exercitu venit. 1242
    Qualiter imperator Odonem expulit in Burgundia. 1242
    Quod rex Heinricus Sclavos subjugavit. 1243
    De conjuratione Italorum. 1244
    Quod rex Heinricus filiam Cunittonis (al., Chunonis) in conjugium duxerit. 1244
    De miraculo quod accidit in die Pentecostes. 1245
    De seditione quae facta est in Parma. 1246
    Quod imperator filio suo regi Burgundiam tradidit. 1246
    De obitu imperatoris. 1247
    Versus pro obitu Conradi imperatoris. 1247
    PANEGYRICUS CARMINE SCRIPTUS AD HEINRICUM III IMPERATOREM, CONRADI IMPERATORIS FILIUM. 1249
    Incipit prologus in epilogum regis 1251
    Epilogus. 1251
    Carmen legis pro laude regis. 1251
    Carmen gratiae pro regis honore. 1255
    [Col. 1459] Versus Wiponis ad mensum regis in Natali Domini. 1257
    PROVERBIA WIPONIS AD HEINRICUM CUONRADI IMPERATORIS FILIUM. 1259

HELGAUDUS FLORIACENSIS MONACHUS.
    Notitia historica. 1263
    VITA ROBERTI REGIS FRANCORUM. 1267

GERARDUS I CAMERACENSIS EPISCOPUS.
    Notitia historica. 1267
    ACTA SYNODI ATREBATENSIS IN MANICHAEOS. 1269
    Gerardi epistola. 1269
    I.---Acta synodi. 1271
    II.---De corpore et sanguine Domini. 1278
    III.---De sancta Ecclesia, quae est domus Dei. 1284
    IV.---De sacro altari. 1287
    De thymiamate. 1288
    V.---De signis. 1291
    VI.---De sacris ordinibus. 1291
    VII.---De sepultura. 1295
    VIII.---De poenitentia. 1296
    IX.---Quod poenitentia post mortem prosit. 1298
    X.---De connubiis. 1299
    XI.---De confessoribus. 1301
    XII.---De psallendi officio. 1303
    XIII.---De veneratione Dominicae crucis. 1304
    XIV.---De imagine Salvatoris in cruce. 1306
    XV.---De ordinibus ecclesiastici regiminis. 1307
    XVI.---De eorum falsa justitia. 1309
    XVII.---Conclusio. 1311
    GERARDI EPISTOLAE. 1313
    EPISTOLA PRIMA.---Ad archidiaconos Leodienses. 1313
    EPIST. II.---Ad Adalberonem Laudunensem episcopum.---De Adalberonis in Laudunensem sedem successoris delectu. 1317
    EPIST. III.---Ad Ebalum Remensem archiepiscopum.---De eadem re. 1318
    EPIST. IV.---Ad Beroldum Suessionensem episcopum.---De eadem re. 1318
    EPIST. V.---Ad Lebedinum abbatem Sancti Vedasti.---De incendio ecclesiae cathedralis Atrebatensis. 1319
    EPIST. VI.---Ad Fulconem Ambianensem episcopum.---De episcopo Turvanensi inique expulso. 1321

HUGO LINGONENSIS EPISCOPUS.
    Notitia historica. 1321
    TRACTATUS DE CORPORE ET SANGUINE CHRISTI CONTRA BERENGARIUM. 1325

HALINARDUS LUGDUNENSIS EPISCOPUS.
    Notitia historica. 1333
    Vita Halinardi. 1337
    [Col. 1460] HALINARDI EPISTOLAE. 1345
    EPISTOLA PRIMA.---Ad Joannem XIX papam. 1345
    EPIST. II.---Ad Eiquocum sacri palatii vestiararium. 1346
    EPIST. III.---Ad canonicos Lugdunenses. 1347

JORDANUS LEMOVICENSIS EPISCOPUS.
    Notitia historica. 1347
    JORDANI EPISTOLA AD BENEDICTUM VIII ROMANUM PONTIFICEM, cui, defuncto Benedicto, responsum dedit Joannes XIX. 1349
    JORDANI DIPLOMATA DUO. 1351
    I.---Litterae Jordani Lemovicensis episcopi, quibus multa confert capitulo Lemovicensi. 1351
    II.---Concordia inita inter Jordanum episcopum Lemovicensem, et Willelmum comitem Pictaviensem. 1351
    ACTA CONCILII LEMOVICENSIS II, in quo agitur de apostolatu S. Martialis et multis ad disciplinam spectantibus. 1353

GUIDO DE CASTELLIONE REMENSIS ARCHIEPISCOPUS.
    Notitia historica. 1399
    GUIDONIS DIPLOMATA. 1405
    I.---Guidonis privilegium Odilae abbatissae Parthenonis S. Petri concessum. 1405
    II.---Charta Widonis archiepiscopi, qua Remigianis confert altare de Crusciniano. 1406
    III.---Concordia Widonis archiepiscopi Remensis cum Ricardo abbate S. Vitonis Virdunensis. 1407
    IV.---Widonis archiepiscopi Remensis charta de altari Germereii pro coenobio Mosomensi. 1407
    V.---Guido archiepiscopus Remensis confirmat donum Manassis nepotis sui Herimaro abbati Sancti Remigii de quibusdam terris, in confinio castri beati Remigii sitis, praesenti charta, a nobilibus vicinis subscripta. 1408
    Epitaphium Guidonis. 1409

ANSELMUS MONACHUS S. REMIGII REMENSIS.
    Notitia. 1409
    HISTORIA DEDICATIONIS ECCLESIAE S. REMIGII. 1411
    Observationes praeviae. 1411
    Prologus in Dedicatione ecclesiae B. Remigii Remensis. 1415
    Incipit narratio. 1417
    Prima dies synodi. 1430
    Secunda dies synodi. 1433
    Tertia dies synodi. 1435
    Epistola cleri Gallicani pro renovanda S. Remigii festivitate. 1439
    INDEX ad S. Brunonis commentarium in psalmos. 1441




FINIS TOMI CENTESIMI QUADRAGESIMI SECUNDI.



