
PATROLOGIAE TOMUS CXXIII.

ADO / USUARDUS.

USUARDI TOMUS PRIMUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1852


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXXIII.


ADO,



USUARDUS.

---

USUARDI TOMUS PRIMUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1852


Volume title page
SAECULUM IX.

USUARDI



MARTYROLOGIUM

EX RECENSIONE R. P. SOLLERII, ET AD EDITIONEM BENEDICTINAM COLLATUM. PRAEMITTUNTUR

SANCTI ADONIS



OPERA,

AD FIDEM EDITIONUM ROSWEIDI, MABILLONII, ETC., RECOGNITA ET EXPRESSA. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
VENEUNT 2 VOLUMINA 14 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXXIII CONTINENTUR.


S. ADO ARCHIEPISCOPUS VIENNENSIS IN GALLIA.
Sancti Adonis Elogium historicum.	Col. 9
---Chronicon.	23
Vetus Romanum Martyrologium.	143
Libellus de Festivitatibus apostolorum.	181
Sancti Adonis Martyrologium.	201
Appendix ad S. Adonis Martyrologium.	419
Passio sancti Desiderii	435
Adonis privilegium pro ecclesia Velnensi.	443
Vita sancti Theuderii	Ibid.
Appendix.---Translatio S. Barnardi.	449
Miracula ejusdem.	451



USUARDUS MONACHUS SANGERMANENSIS.
Usuardi Martyrologium.	453





Main volume text





ANNO DOMINI DCCCLXXV.
SANCTUS ADO ARCHIEPISCOPUS VIENNENSIS IN GALLIA.




[Col. 0009]
SANCTI ADONIS ELOGIUM HISTORICUM.
(Apud Mabill., Acta SS. ord. S. Bened., tom. VI.)

[Col. 0009A] 1. ADONEM, Viennensem archiepiscopum, non magis dignitate quam scriptis clarum satis norunt eruditi omnes. At quis qualisve ante pontificatum fuerit, nemo, quod sciam, hactenus explicavit. Mirabuntur forsan nonnulli quod Benedictinae familiae eum annumerem, cum Trithemius, Wion, Menardus, Bucelinus et alii, eum Fastis nostris non inscripserint; sed mirari desinent cum facti mei rationem exposuero.

2. Adonis Vitae compendium inveni in Breviario collegiatae Ecclesiae Romanensis apud Allobroges, in qua celebris est Adonis memoria: quo in Breviario, typis vulgato anno 1612, sanctorum acta, non recentiorum, sed veterum auctorum qui ea scripsere, totidem verbis referuntur: id quod factum etiam in Adone, cujus festus dies ita notatur in dicto Breviario XVII Kalendas Januarii: Sancti Adonis episcopi et confessoris. Omnia dices de communi praeter Legendam; et infra: Incipit Vita sancti Adonis archiepiscopi Viennensis. Quae verba satis innuunt ejus Vitae [Col. 0009B] compendium, quale mox ex ipso Breviario exhibebo, a vetusto auctore qui sancti Adonis res gestas litteris antiquitus mandavit, de verbo excerptum fuisse.

3. Accedit quod Ecclesia Viennensis in suo Breviario, quod ante centum viginti annos typis editum est, iisdem fere verbis utitur ac Romanensis, usque ad electionem Adonis in archiepiscopum. Aliam enim ab eo loco narrationem de rebus ab Adone jam pontifice gestis exhibet Viennense Breviarium, cujus copiam nobis submisit humanissimus vir Petrus Louvetus doctor medicus et historiographus Dombensis. Utriusque Breviarii lectiones novem juvat hic vicissim repraesentare.



Ex Breviario Viennensi.

I. Tempore Caroli regis, post patrem Ludovicum imperatorem in Francia regnantis, hic sanctus vir nobili prosapia exortus, dum adhuc infantulus esset, in monasterium quod Ferrarias ex antiquo vocant, a parentibus traditus est.

[Col. 0009C] II. Dehinc famosissimam beati Petri apostolorum principis domum caeteraque sanctorum loca in Romana urbe constituta, orationis gratia Deo comite visitavit, ibique quinquennio fere sedit. Et regressionis iter arripiens, Ravennam devenit: ubi aliquandiu remoratus, quemdam etiam libellum a quodam fratre religioso praestitum transscripsit, quo ad describendas sanctorum martyrum passiones sese non modice adjutum fuisse testatur.

III. Inde pedem movens, Lugdunum famosissimam pervenit ad urbem. Ibi tunc praeerat Remigius praesul eximius, regibus admodum charus. Hic Dei famulum Adonem in habitu pauperis pie suscipiens, quaeque illi necessaria exhibuit. At ubi collocutione mutua, ut erat prudentis ingenii, quae in illo latebant scientiae et probitatis insignia pernoscere potuit, secum retinere toto annisu conatus est.

IV. Et ad abbatem ipsius deprecatoria legatione acta, litteras permissorias impetravit ad se retinendum [Col. 0009D] in suum suaeque Ecclesiae obsequium: quousque [Col. 0010A] utile judicasset. Exhinc non parvum tempus effluxerat, cum ecce episcopus obitu Viennensis praesulis certissime comperto, agere disposuit intentius, quatenus in Viennensi Ecclesia ordinaretur episcopus. Quocirca ex consensu tam cleri quam plebis, cum consilio et praesentia comprovincialium episcoporum idem Dei famulus Viennensem consecratur in pontificem.

V. Neque enim, ut moris est plerisque, mox suscepto honoris gradu in superbiam elatus est: sed magis in coepta persistens humilitate, omnes quoque subditos secundum suum modum imitatores veritatis fieri assidue monebat, dicens: Discite a me quia mitis sum et humilis corde.

VI. Cujus tam salubri tamque sancto studio in introitu sanctae matris ecclesiae, in honore Salvatoris constructae, domunculam quamdam instar sepulcri Dominici construi fecit: ante cujus etiam ostiolum altare, ex lapidibus concavum, ad nomen Mariae [Col. 0010B] peccatricis, Petri quoque negatoris, latronisque confessoris solemniter consecravit. Quo dum multi adveniunt aegroti, per intercessionem eorum ad propria laeti consueverunt reverti.

VII. Hospitalitatis vero, sed et misericordiae in pauperes quanta ei cura, quantave assiduitas fuerit, stylo mandare non est necesse: cum ostium domus ipsius non alio, sed nequidem refectionis tempore clausum fuerit. Unde merito cum beato Job dicere poterat: Ostium meum viatori patuit, et pater fui pauperum.

VIII. Verum indefessus laborator, licet die tantis occuparetur bonorum operum exercitiis, noctu non se totum credebat sopori, tanquam diurno labore fatigatus: sed ad satisfaciendum naturae aliquantisper quiete sibi indulta quod supererat noctis, orationi dedicans, temporius Fratres ad vigilias nocturnas surgere compellebat. Ubi et ipse solito praesens, lectiones et responsoria protrahendo decantari faciebat quousque, diei luce appropinquante, matutinae [Col. 0010C] laudes agerentur.

IX. Cumque jam tempus adesset quo Dominus Rex regum militem suum a labore quiescere vellet, sextum decimum circiter annum in episcopatu peragens, de praesenti ad futuram vitam felici fine demigravit. Cujus corpus a clero et universa plebe ex more deportatum, atque in Ecclesia sanctorum apostolorum, inter praedecessores suos pontifices, tumulatum est.



Ex Breviario Romanensi.

I. Tempore Caroli regis, post patrem Ludovicum imperatorem in Francia regnantis, hic sanctus vir nobili prosapia exortus, dum adhuc infantulus esset, in monasterium quod Ferrarias ex antiquo vocant, a parentibus traditus est.

II. Cumque sub regulari censura degeret, inque illo coenobio caeteris arctior tunc temporis habebatur [l. haberetur], divinitus inspiratus atque electus, [Col. 0010D] omnes sibi coaevos in studiis litterarum praeire coepit. [Col. 0011A] Lasciviam etiam huic aetati amicam caeteraque puerilia usquequaque declinans, senum perfectorumque gravem conversationem sectari sollicitus satagebat.

III. Verum robore jam juventutis animatus, igne desiderii irrefragabili succensus est, ut domum beati Petri principis apostolorum caeteraque sanctorum loca in Romana urbe extraque constituta orationis gratia visitaret. Ideoque peregrini habitum assumens optatum iter aggreditur.

IV. Qui domum apostolicam humilis habitu, devotus corde ingressus, in oratione continua pervigil, nocturnis excubiis pernoctare crebrius usque ad lucem matutinam gaudebat. Sane cum in Romana urbe omnibus pene notus esset, quinquennio fere exacto Ravennam devenit: ubi quemdam libellum a quodam religioso praestitum transscripsit, ad describendas sanctorum martyrum passiones.

V. Inde Lugdunum pervenit. Ibi tunc forte praeerat dignae memoriae Remigius praesul eximius, regibus [Col. 0011B] admodum charus. Hic Dei famulum Adonem pie suscipiens, benigne exhibuit. At ubi scientiae et probitatis insignia pernoscere potuit, ecclesiam beati Romani cum sibi adjacentibus rebus in obsequium delegavit, ubi secretius orationi vacaret.

VI. Exin obitu Viennensi praesulis comperto, ejusdem Ecclesiae filii divina inspiratione super hoc tracti, omnes in commune uno consilio pari voluntate dominum Adonem petiverunt sibi praeficiendum episcopum. Quocirca ex consensu tam cleri quam plebis cum consilio comprovincialium episcoporum idem Dei famulus Viennensem consecratur in pontificem.

VII. Religionem vero cernens a sui observantia partim defecisse adversarum causarum occasione, institit omnimodis, ut ad pristinam rectitudinis normam paulatim ipsius studio reformaretur. Hinc constant institutionis ejus perplura documenta. Siquidem et de nocturnis et de diurnis officiis psallendi regulam pulchre constituit.

VIII. Praeterea quanto studio ducebatur in aedificiis [Col. 0011C] ecclesiarum instaurandis vel exornandis, etsi forte hominis desit testimonium, non desunt tamen eadem aedificia. Hospitalitatis in pauperes quanta ei cura quantave assiduitas fuerit, stylo mandare non est necesse: praesertim cum ostium domus ipsius non dicam alio, sed nec quidem refectionis tempore clausum fuerit.

IX. Cumque jam tempus adesset, quo Dominus militem suum beata mercede vellet donare, sextum decimum circiter annum in episcopatu agens, de praesenti ad futuram vitam felici fine demigravit. Cujus corpus in ecclesia sanctorum apostolorum officiosissime tumulatum est. Qui vixit annos plus minusve septuaginta sex.

4. Ubi primum haec legi in Breviario Romanensi, nam longe post Viennensis exemplum accepi), magno gaudio affectus sum quod illustrandi tanti viri aliquam haberem materiam. Sed illud voluptatem meam [Col. 0011D] temperabat, quod vetusta et idonea mihi deessent monumenta, quibus ista probarem. Haec mihi cogitanti, et Lupi abbatis Ferrariensis epistolas relegenti, occurrit epistola ejus centesima vigesima secunda, quae votis meis faciat satis. In hac enim epistola, quae Gerardo, provinciae duci seu comiti, et Bertae ipsius conjugi, inscripta est, certissima deprehendi momenta, quae in Adonem ejusque res gestas ita, ut superius expositae sunt, omnino conveniunt. Et quia haec res non parvi momenti est, operae pretium fuerit hoc loco integram adducere epistolam, ut nemo suspectam habeat fidem meam.

»Praecellentissimo duci G. et clarissimae conjugi ejus B. Lupus praesentem et futuram salutem.

»Semper insignis fama de probitate vestra bonos quosque laetificavit: sed nunc in omnium notitia uberius effloruit, cum eamdem probitatem vestram successu profuturo Christianis omnibus Divinitas comprobavit. Cum vero quae primo polliceri, postea [Col. 0012A] promittere dignati estis, largiti fueritis, conabimur gratias cumulare. Caeterum quod diligenter scrutamini, noveritis monachum et discipulum meum Ad. nunquam a nostro monasterio aufugisse: sed ad petitionem beatae memoriae Marcwardi abbatis ex Prumia aut Proneam [l. ad Proneam] a nobis eum honeste directum, et cum illo aliquandiu conversatum, quorumdam invidiosorum vitasse insidias: et inde discendi studio et quietis amore in urbe Lugdunensium constitisse. Reverentissimis autem viris Remigio et H. Gratianopolitano instanter postulantibus, et conversationem memorati fratris laudantibus, quanquam olim meam verbis habuisset licentiam, etiam regulares litteras accepisse; quae prolatae, quid de eo sentiam, fideli relatione fatebuntur. Litteras etiam eum ecclesiasticas habere a venerabili episcopo nostro Guenilone certissime scio: nec impedire eum aliquid, si Deus eum vocat, quo juste ejus infirmari possit electio. Bene apud nos conversatus [Col. 0012B] est: quae plurimum indiget Ecclesia, idoneus est ad docendum; regularibus et pontificalibus fultus est epistolis; progenitorum nobilitate ornatur; in sancto proposito, judicio praedictorum antistitum, inter quos degit, devote perdurat. Quid restat, nisi ut quod sanctis praesulibus Deus inspiraverit fiat? Quid autem mirum, si aliquando asperius aliquid super eo locutus sum? Illud culpa fuit inimicorum ejus impudenter falsa vulgantium: istud quod nunc litteris alligo [f. allego], meum est judicium constanter prius visa, et postea comperta narrantis. Cupio vos valere feliciter.«

5. Ex hac Lupi epistola discimus monachum quemdam Ferrariensem, nobilem, doctum, cujus nomen incipiebat a litteris Ad., degisse in provincia Lugdunensi, Remigio et Heboni episcopis probatum, et ad episcopalem dignitatem electum: quae omnia cum Breviariis Viennensi et Romanensi conveniunt, nec alii quam Adoni legitime aptari possunt. Haec distinctius explicanda per partes. Sed antequam id [Col. 0012C] praestem, Lectorem admonere decet, quantum debeat publica res litteraria diligentiae eruditissimi viri Stephani Baluzii, qui in nova editione Lupi abbatis operum id egit unius voculae; imo duplicis tantum litterae correctione, ut illustrandae Adonis nostri memoriae praeferret lucem. Nam cum in editione Massoniana prius legeretur, monachum meum nonnunquam, ipse collatione veterum codicum reposuit: monachum meum Ad. nunquam, tametsi, uti modeste fatetur, quis fuerit hic homo, quem duabus his litteris Ad. expressum videmus, divinare non potuit. Nunc ad ordinem rerum ab Adone gestarum accedo.

6. Cum Ado tempore Caroli regis, cognomento Calvi, ortus dicitur, id eo modo interpretare, quo similes jam locos frequenter exposui, ut eo tempore inclaruerit: nam eum regnante Carolo Magno, circiter annum octingentesimum, in lucem prodiisse constat. Quippe annos natus septuaginta sex, decessit [Col. 0012D] anno Christi octingentesimo septuagesimo quinto, ut postea videbimus. In utroque Breviario nobili prosapia exortus dicitur, apud Lupum progenitorum nobilitate ornatus. Patriam ei fuisse Wastinensem aut Senonicum pagum conjicio.

7. Dum adhuc infantulus esset, in monasterium quod Ferrarias ex antiquo vocant, a parentibus traditus est, more scilicet in regula sancti Benedicti praescripto de oblatione et susceptione puerorum cap. 59. Hinc conjecturam sumo, Adonem natum fuisse in loco vicino Ferrariensi monasterio, de quo superius actum ad Vitam sancti Aldrici archiepiscopi Senonensis. Istic a Sigulfo abbate puer susceptus fuisse videtur: ubi bene conversatus, teste Lupo, omnes sibi coaevos in studiis litterarum praeivit, ex Breviario Romanensi. De ejus doctrina testimonium suppeditat Lupus, cum eum scribit esse idoneum ad docendum quae plurimum indiget Ecclesia.

8. Post aliquantam moram in coenobio Ferrariensi, [Col. 0013A] ad petitionem Marcwardi abbatis ex Prumia, seu Prumiensis, qui ab anno 829 ad 853 loco praefuit, honeste directus ad Proneam est: quo nomine Ausonius in sua Mosella laudat rivulum quemdam, qui locum istum praeterfluit; unde monasterium aliquando Pronea, passim Prumia dictum, voce nonnihil inflexa. Attamen legere malim ad petitionem Marcwardi abbatis Prumiam ad Proneam directum Adonem: ut designetur Prumiae situs ad Proneam amnem. Inter utrumque monasterium, Ferrariense scilicet et Prumiense, ultro citroque facilis monachorum commeatus erat: tum quia ex Ferrariensi coenobio assumptus fuerat Marcwardus, tum quia cum Lupo magna necessitudine conjunctus erat. Et quidem Ferrarienses Prumiam transmittebantur ad discendam maxime Germanicam linguam, cujus usum eo tempore pernecessarium fuisse testatur Lupus in epistolis 70 et 91. Quin etiam temporibus illis monasteria, etsi nullo communis regiminis vinculo connexa erant, facile tamen monachis ultro [Col. 0013B] citroque commeantibus patebant propter ejusdem religionis unitatem, ut loquitur Marcwardus in Lupina epistola 72 ad Didonem Senonici monasterii sancti Petri abbatem, in arte medica peritissimum, ad quem monachos suos sanandos dirigebat. Hinc Lupus in epistola 116 ad monachos coenobii sancti Germani apud Antisiodorum: Semper quidem in coenobiorum nostrorum habitatoribus vera charitas viguit; sed nunquam tam certis indiciis, ut nostro tempore, sui magnitudinem declaravit.

9. Prumiae aliquandiu commoratus Ado, ut habet Lupus, postea quorumdam invidiosorum insidiis impetitus est: quas ut vitaret, Romam se contulit, ut domum beati Petri principis apostolorum orationis gratia visitaret. Hujus itineris non meminit Lupus, qui Adonis aemulis, uti ipse fatetur, nimis credulam adhibuit aurem, quique alias monachorum suorum Romanas peregrinationes commemorat in epistolis [Col. 0013C] 101, 102 et 103 pro Aldulfo et Acarico; tum 106 et 107 pro Dolivaldo scriptis, tum sui ipsius, tum Guenilonis Senonensis archiepiscopi nomine, in ipsorum peregrinorum commendationem. Romae exacto fere quinquennio, vir sanctus Ravennam devenit: ubi quemdam libellum a quodam fratre religioso praestitum transcripsit ad describendas sanctorum martyrum passiones, id est Martyrologium, de quo postea recurret oratio. Libellus iste est vetus Martyrologium, quo usus est Ado in suo condendo, a Rosweido editum. Huic praefixa est Adonis epistola, contestantis, quantum ex veteri illo Martyrologio profecerit. Huic operi, inquit, id est Adoniano Martyrologio, ut dies martyrum verissime notarentur, qui confusi in Kalendis satis inveniri solent, adjuvit venerabile et perantiquum Martyrologium, ab urbe Roma Aquileiam cuidam sancto episcopo a pontifice Romano directum, et mihi postmodum a quodam religioso fratre aliquot diebus praestitum; quod ego diligenti cura transcriptum, positus apud Ravennam, [Col. 0013D] in capite hujus operis ponendum putavi. Haec Ado in praefatione Martyrologii sui: ex quibus superiora Viennensis Breviarii verba derivata sunt.

10. Ravenna digressus Ado, inde Lugdunum pervenit, ubi tunc praeerat dignae memoriae Remigius praesul eximius: qui Dei famulum Adonem pie suscepit, et quaeque necessaria illi benigne exhibuit. At ubi collocutione mutua, quae in illo latebant scientiae et probitatis insignia pernoscere potuit, secum retinere toto adnisu conatus est. Et ad abbatem ipsius deprecatoria legatione acta, litteras permissorias impetravit ad eum retinendum in suum suaeque Ecclesiae obsequium, quousque utile judicasset. Viennensi Breviario hac in re concordat Lupus, testatus Adonem discendi studio et quietis amore in urbe Lugdunensium constitisse. Reverentissimis autem viris Remigio et Hebone Gratianopolitano instanter postulantibus, et conversationem memorati fratris laudantibus, quanquam olim meam, inquit, [Col. 0014A] habuisset licentiam, etiam regulares litteras (obedientiales vocant) accepisse, et litteras etiam ecclesiasticas seu dimissorias a venerabili Guenilone episcopo Senonensi. Sane litterarum studia tunc temporis, si alias unquam, Lugduni viguisse probant viri docti Leidradus, Agobardus, Amulo, Remigius istius Ecclesiae pontifices, et Florus diaconus. Addit Romanense Breviarium, Remigium ecclesiam beati Romani cum sibi adjacentibus rebus in obsequium delegasse Adoni, ubi secretius orationi vacaret. Quaenam fuerit illa ecclesia, certo pronuntiare non ausim: forsan ecclesia sancti Romani, quae in Viennensis urbis parte orientali sita erat, testante ipso Adone in Martyrologio XIII Kal. Decembris, ubi sanctorum Severini, Exsuperii et Felicis corpora in eam ecclesiam translata fuisse scribit, et in libello de Vita sancti Theuderii abbatis memorat basilicam sancti Romani martyris in suburbio civitatis, in vico Brenniaco: quae basilica hactenus superest, Equitibus [Col. 0014B] Melitensis ordinis commendata.

11. Exin obitu Viennensis praesulis comperto, ejusdem Ecclesiae filii divina inspiratione super hoc tracti, omnes in commune uno consilio, pari voluntate, dominum Adonem petiverunt sibi praeficiendum episcopum. Quocirca ex consensu tam cleri quam plebis, cum consilio comprovincialium episcoporum idem Dei famulus Viennensem consecratur in pontificem. Huic tamen electioni restitisse nonnullos, in his Gerardum illarum partium comitem, ob eam scilicet causam, quod Adonem ex monasterio suo fuga elapsum crederet, docet nos Lupi epistola superior, in qua eum ab omni defectionis et infamiae labe absolvit, contestatus nihil impedire, si Deus eum vocaret, quo juste ejus infirmari posset electio. Haec contigit post mortem Agilmari Viennensis antistitis, successoris sancti Barnardi. Haec, inquam, electio contigit anno sexagesimo supra octingentesimum, ut constat tum ex actis concilii Lingonensis [Col. 0014C] circa Kalendas Julii anno praecedenti celebrati, cui Agilmarus interfuit; tum ex Tusiacensi, cui subscripsit Ado sub die XI Kalendas Novembris anni 860; tum denique ex Synodo Viennensi, de qua infra, quam Ado habuit anno Christi 870, indictione tertia, episcopatus anno decimo. Ac proinde Agilmarus ejus decessor annis novemdecim, non novem tantum, ut voluit Joannes a Bosco, sedisse dicendus est; siquidem Barnardum Agilmari antecessorem anno 842 decessisse demonstratum est. Et quidem Agilmarus pridie Nonas Julias vita demigravit, et quidem anno 860, ex tomo I Analectorum, pag. 103; in cujus locum Remigius sanctae Lugdunensis Ecclesiae et Ebo Gratianopolitanus episcopus cum clero et populo elegerunt S. Adonem. Apud Joannem a Bosco in Appendice Bibliothecae Floriacensis, ubi de Antiquitatibus Viennae exstat epistola Nicolai papae primi Adoni missa cum pallio, initio ejus pontificatus; qua in epistola eum submonet tristari se quod in litteris professionis fidei suae ad [Col. 0014D] pontificem missis Ado probaret quatuor duntaxat synodos generales, quinta et sexta praetermissis: explicaret hac de re mentem suam: mittere se interim pallium et capitula synodi Romanae, quam recens tenuerat. Misit et aliam subinde eidem epistolam, qua Viennensis Ecclesiae privilegia confirmat. An septimam synodum probaverit Ado, incertum: imo in Chronico, quod post acceptam episcopalem dignitatem condidisse videtur, hanc synodum rejicit: quae mens tum Gallicanae Ecclesiae erat. In brevi Chronico Viennensium antistitum, quod anno 1139 jussu Burnonis conditum est, S. Ado pallium et confirmationem privilegiorum anno 861 a papa Nicolao recepisse cum decretis Lateranensis, id est Romani concilii, perhibetur.

12. Neque vero, ut moris est plerisque, mox suscepto honoris gradu in superbiam elatus est: sed magis in coepta persistens humilitate, omnes quoque subditos secundum suum modum imitatores Veritatis [Col. 0015A] fieri assidue monebat, dicens: Discite a me quia mitis sum et humilis corde (Matth. XI, 29): quae verba leguntur in Breviario Viennensi.

13. Anno 866, ex Annalibus Bertinianis, Carolus rex cognomento Calvus, et Lotharius rex Attiniaci missaticum communiter ordinant pro negotio Teutbergae ipsius Lotharii pellicis, et Carolus quidem per Egilonem Senensem archiepiscopum, et Lotharius per Adonem Viennensem archiepiscopum, ac per Waltarium suum a secretis domesticum, papae Nicolao quae sibi visa sunt secretius mandant. Ado id praestitit litteris scriptis ad Nicolaum, cujus rescriptum hac de re non integrum exstat, in quo pontifex sanctissimum confratrem Adonem archiepiscopum laudat, quod pro statu sanctae Dei Ecclesiae ferventius invigilet, et contra delinquentium, praevaricatorum, et sanctarum legum violatorum mores et actus per zelum rectitudinis erectus sit.

14. Exstant et aliae Nicolai epistolae quatuor Adoni scriptae in Appendice secunda epistolarum [Col. 0015B] Nicolai, in tomo VIII Conciliorum editionis Labbeanae. In prima respondet pontifex Adonis consultis de Lotharii regis divortio et de Alvico clerico: in secunda, inferiores ecclesias a Romanis consuetudinibus recedere non debere: in tertia, rationem reddit dilatae synodi, et Adonem corripit, quod Gerardi comitis presbyterum dixisset; tum variis consultis respondet: in quarta privilegium metropolis Viennensis confirmat. Additur et epistola quinta Anastasii bibliothecarii ad Adonem de morte Nicolai papae: quam epistolam aliis etiam Galliarum episcopis directam fuisse intellexi ex ms. codice Antisiodorensi monasterii sancti Mariani, in quo haec epistola sic inscribitur: Venerando mihi et valde diligendo ill. archiepiscopo ill. plurimam salutem. Triste tibi nuntium, etc. Est et aliud fragmentum epistolae eidem a Nicolao papa directae, qua pontifex Adonem increpat, quod ejus auctoritate Albericus subdiaconus uxorem duxisset contra praescripta canonum. [Col. 0015C] In Labbeana Conciliorum editione typis etiam vulgatae sunt Adriani papae II epistolae duae, in quarum prima pontifex ab Adone submonitus, cur a Nicolai papae decretis recessisset, se excusat laudato zelo Adonis: in altera, quae mutila est, litteras Nicolao decessori suo ab Adone directas se recepisse testatur.

15. Anno jam dicto 866 Nicolaus papa litteris datis ad Hincmarum Rhemorum antistitem, praecipit, Remigium Lugdunensem, Adonem Viennensem, Wenilonem Rothomagensem, una cum caeteris archiepiscopis et episcopis Galliarum et Neustriae apud Suessionem urbem pariter convenire, ad discutiendam causam Wlfadi et aliorum Rhemensium clericorum, quos ab Ebone ordinatos Hincmarus in ordinem redegerat. Coacta est synodus haec XV Kal. Septembris; at ei non interfuit Ado; quam ob causam, incertum.

16. Hincmarus ipse suo et Adonis, aliorumque Galliae pontificum nomine scripsit ad Ludovicum Germaniae regem pro Bertulfo Trevirensi archiepiscopo adversus Waltonem coenobii sancti Maximini [Col. 0015D] monachum, sedis Trevirensis (uti dicit) invasorem. Idem porro Hincmarus Adoni Viennensi archiepiscopo scribit inter caetera pro epistola beati Aviti ad sanctum Remigium scripta, quam quidam Rotfridus monachus ei dixerat se apud eumdem Adonem legisse. Sed et si qua praeterea de sancto Remigio reperire valeret, ei super aurum et topazion pretiosa mitteret. Frodoardus auctor in Historiae Rhemensis lib. III, cap. 21, qui et alibi testatur, Rotfridum hunc coenobii Remigiani apud Rhemos monachum fuisse.

17. Addo ex Chronico Hugonis abbatis Flaviniacensis, Remigium Lugdunensem pontificem Adoni Viennensi episcopo, quem Romanae Ecclesiae vicarium, id est legatum, appellat, et Nicolao papae litteras misisse pro Trevirensi et Coloniensi episcopis depositis, Teutgaudo scilicet et Guntario; denique ipsum Remigium simul et Adonem scripsisse Joanni [Col. 0016A] papae pro simonia; et quia per manum laicam quilibet indigni ad episcopatum promovebantur.

18. Anno 869 defuncto Ebone Gratianopolis episcopo, Lotharius rex a fratre suo Ludovico secundo imperatore obtinuit, ut cuidam suo clerico, Bernario nomine, episcopatum Gratianopolitanum concederet. Ludovici hac de re litteras accepit Ado pridie Idus Julii, quibus monebatur, ut quam primum eumdem Bernarium episcopum ordinaret. Huc alias etiam Kalendis Augusti accepit tum ab Lothario rege, qui ipsum certiorem facit de prospero itinere suo Romano, praecipitque, ut redeunti sibi obviam veniat ad sanctum Mauricium: tum a Carolo rege VI Kalendas Septembris, qui Adonem sibi charissimum vocat, significans, se cuidam clerico, diacono olim venerabilis archiepiscopi Remigii, et postmodum Lotharii nepotis sui, ita concessisse Gratianopolitanum episcopatum, ut vestro, inquit, judicio si canonice probaveritis, ibi a vestra sanctitate ordinetur episcopus. Exstant hae litterae apud [Col. 0016B] Sirmondum in Conciliorum Galliae tomo III.

19. Ado vero cernens religionem a sua observantia partim defecisse adversarum causarum occasione, institit omnimodis, ut ad pristinam rectitudinis normam paulatim ipsius studio reformaretur, uti legimus in Breviario Romanensi. Hinc constant institutionis ejus perplura documenta: siquidem et de nocturnis et de diurnis officiis psallendi regulam pulchre constituit.

20. Ex synodis ejus auctoritate habitis una mihi succurrit, quam eruditus vir Petrus Louvetus, superius laudatus, ex Viennensi Chartario descriptam Acherio nostro transmisit, quae sic se habet:

Anno 870 Incarnationis Domini nostri Jesu Christi congregata est synodus Viennae metropolis Ecclesiae domno et venerabili archiepiscopo Adone praesidente, et vigilantissima cura causas ecclesiasticas et filiorum suorum necessitates investigante ac ecclesiastico more definiente. Adveniens reverendus [Col. 0016C] vir Manno praepositus coenobii sancti Augendi, adventus sui causam manifestans protulit in medio, quamdam ecclesiam ex coenobio praedicto et infra Viennensem dioecesim sitam in villa Velnis, dotatam in honore sancti Petri, privilegio sibi concesso ab antecessoribus sanctissimi jam fati archiepiscopi, necnon ab ipso compontifice usque ad id tempus conservato, proclamante vici sancti Albani rectore desolatam esse. Protulit etiam isdem venerabilis praepositus scripturam inquisitionis temporibus piae recordationis domni Agilmari factam, eo quod et tunc temporis altercatio haberetur inter ipsarum rectores ecclesiarum. Sed quia ea sancta synodus irrita judicavit, eo quod canonicorum. . . . . roboratam non vidit, placuit sancto pontifici a capite per sanctissimos presbyteros omnem causam reiterari, quatenus veritate comperta, altercatio diu ventilata firmaretur [l., finiretur]. His igitur testantibus et dicentibus ordinem veritatis, visum est domno pontifici [Col. 0016D] una cum consensu sanctissimae synodi, quatenus sicut in diebus antecessorum suorum sanctorum pontificum honorata fuit sancta congregatio coenobii beatissimi Augendi, sic et in hac petitione et in caeteris necessitatibus suis honorem et opem ferret ad vires suas sancta metropolis Viennensis Ecclesia, et ut sopita querela firmius privilegium suum super facto Viennensis [f. S. Augendi] Ecclesia in futurum possideat, litteris etiam roboretur. In hunc itaque modum ego Ado Viennensis archiepiscopus consentiens et pio consilio filiorum meorum annuens, manu propria subter firmavi, sanctisque filiis meis, secundum morem ecclesiasticum firmare rogavi. Actum Viennae publice, mense Aprilis, episcopatus domni Adonis anno decimo, indictione tertia.

21. Sunt et alia quaedam instrumenta in eodem Chartario pontificatu Adonis facta: unum, in quo refertur litigatio Witfredi advocati ecclesiae sancti Mauricii, qui veniens publice in Viennam civitatem [Col. 0017A] in praesentia domni Adonis ejusdem ecclesiae venerabilis archiepiscopi, et Erlulfi vicecomitis missi illustris Bosonis comitis, Constantii coepiscopi et aliorum, adversus Sigifredum quemdam expostulavit, quod immunitatem ecclesiae sancti Mauricii in villis ei subjectis violasset. Aliud in eodem codice exstat instrumentum Rodstagni et conjugis ejus Bertildis, Adoni et Ecclesiae Viennensi tradentium res suas in agro S. Ferreoli, acceptis ab ipso Adone de thesauro Viennensis ecclesiae libris quinque, et calice cum patena de auro cocto, pensante unaquaque libram ad ferros Spaniscos. Rodstagnus autem res suas in ea villa exsistentes tradidit Adoni ejusque clero, accipiens ostium, et cespitem, et andelanc: et post aliquantum temporis pergameno dato scripturam exinde facere rogavit Adonem, Constantium chorepiscopum, Erlenum praepositum, Leutbertum decanum, Teutelmum abbatem et diaconum, aliosque clericos. Actum XII Kal. Maii, anno IV, quo successit domnus Karolus rex in regnum nepotis [Col. 0017B] sui Lotharii, id est anno Christi 869. Tertium instrumentum est ejusdem Adonis, Amalgaudo et uxori ejus Volfoldae ac filio eorum Hadriano concedentis usumfructum quorumdam praediorum, quia res suas episcopali ecclesiae sancti Stephani donaverant. Fragmenta quaedam ex ejusmodi praestaria (sic vocabant) excerpere juvat. Consuetudo et justitia ecclesiastica est, ut qui res et facultates suas Deo servisque ipsius contulerit, ei aliquid quod rationabiliter postulaverit ad invicem, de rebus suis Ecclesia conferat. Ideo ego Ado archiepiscopus Viennensis Ecclesiae una cum sacerdotibus et clericis ejusdem sanctae matris Ecclesiae concedimus tibi, Amalgaude, et uxori tuae Volfoldae ac filio vestro Hadriano res quas de potestate ac jure vestro ad potestatem ecclesiae nostrae per chartarum instrumenta tradidistis: et pro hac tam pia collatione concedimus etiam tibi et uxori et filio tuo supra scripto praestatione beneficii Alausium villam ecclesiae nostrae [Col. 0017C] ad serviendum, quandiu vixeritis, et colonicas quas per praestariam jam vobis una cum ecclesiis in Valle-Aurea beneficiavimus. . . . . Pro vestitura vero annis singulis in festivitate beatissimorum Macchabaeorum Kalendis Augusti pastum unum fratribus canonicis in Viennensi coenobio positis faciatis, ipsaque die orationes 'generales pro vobis ac propinquis vestris faciat supra dicta ecclesia. Haec absque temporis nota. In litteris Raganfridi archiepiscopi Viennensis, suggerente Berilone vicecomite, confirmantur res ad ecclesiam sancti Petri extra muros Viennae civitatis sitam pertinentes, quae etiam olim regali praecepto Lotharii quondam regis per suggestionem sanctorum episcoporum Remigii Lugdunensis et Adonis Viennensis restitutae fuerant.

22. Anno jam dicto 870 Ado politiori stylo exornavit Acta sancti Desiderii Viennensis pontificis et martyris in gratiam Viennensium, eaque monachis coenobii sancti Galli in Alamannia cum nonnullis [Col. 0017D] ejusdem sancti reliquiis transmisit. De hac aliisque ipsius lucubrationibus infra.

23. Cabillonensibus synodis duabus subscripsit: nimirum uni anno 873 coactae in ecclesia sancti Laurentii, quae canonicis ecclesiae sancti Marcelli restituta est; alteri anno 875 in ipsa basilica sancti Marcelli, ubi subscripsit litteris pro monasterio Trenorchiensi, editis apud Petrum Franciscum Chiffletium in Probationibus historiae ejusdem monasterii.

24. Reliqua viri sancti facta perstringit Viennense Breviarium, religionem in ecclesiis exornandis, hospitalitatem et charitatem in pauperes, assiduitatem in officiis divinis: ut superius videre licet in ejusdem Breviarii lectionibus 6, 7, et 8.

25. Cumque jam tempus adesset quo Dominus militem suum beata mercede vellet donare, sextum decimum circiter annum in episcopatu agens, de praesenti ad futuram vitam felici fine demigravit: [Col. 0018A] cujus corpus in ecclesia sanctorum Apostolorum officiose tumulatum est. Ita Breviarium Romanense, cui Viennense concordat. Addit Romanense: Qui vixit annos plus minusve septuaginta sex. Adonis obitum anno septuagesimo quinto supra octingentesimum accidisse mihi constat, tum quia episcopatum tenuit annos sexdecim ab anno Christi 860, tum quia Ortramnus ejus successor concilio Pontigonensi subscripsit anno 876. Diem mortis sextum decimum mensis Decembris signant Breviaria et Martyrologia Romanum et Gallicanum; annum etiam designat Viennense ms. cujus copiam ab erudito viro Nicolao Chorerio accepit noster Claudius Stephanotius. En ejus verba: XVII Kal. Januarii S. Adonis Viennensis episcopi, mirae sanctitatis viri, anno ab Incarnatione Domini 875, indictione octava. Rexit autem ecclesiam suam sexdecim annos, et sepultus est in ecclesia Apostolorum Viennae, hoc est in extramurana monasterii sancti Petri basilica, ubi Viennenses pontifices tumulari mos erat. Monasterium [Col. 0018B] sancti Petri ab ordine sancti Benedicti ad saeculares canonicos devolutum est, uti et alia multa, quae Viennae quondam exstitisse nos docet libellus de Vita sancti Clari abbatis in saeculo II. Ex his colliges Adonem anno circa octingentesimo natum esse; siquidem obiit anno 875, postquam vixit annos plus minusve septuaginta sex. Haec de sancti Adonis rebus gestis, quatenus eas eruere licuit ex probatis monumentis, maxime ex Lupi epistola 122, et ex Breviariis Viennensi et Romanensi, quod mihi primum illustrandi Adonis occasionem et materiam praebuit. Viennense legerat Andreas Sausseius, qui in Martyrologio suo Gallicano scribit, Adonem primos annos transegisse in monasterio Ferrariensi sub Lupi abbatis disciplina: quod nemo ante eum (si non fallor) observarat. Sancti Adonis festus dies ritu duplici colitur in ecclesia Viennensi, solemnius in ecclesia sancti Petri, ubi ejus reliquiae promiscue cum aliis aliorum sanctorum archiepiscoporum ossibus [Col. 0018C] sub altari asservari creduntur, post sacrarum thecarum expilationem ab haereticis factam memoria patrum nostrorum.

26. In fine animadvertenda sunt aliqua de Adonis scriptis, in quibus primum locum sibi vindicare videtur Martyrologium; nam caeteras lucubrationes condidit jam episcopus: hanc vero ante episcopatum aggressus est, ut colligitur ex eo, quod quinquennio Romae exacto Ravennam devenit: ubi quemdam libellum a quodam fratre religioso praestitum transscripsit, ad describendas sanctorum martyrum passiones, id est Martyrologium, quod Adoni Trevirensi pontifici a nonnullis perperam tribuitur. Typis primo vulgatum fuit a Jacobo Mosandro Carthusiano, tum ab Heriberto Rosweido, qui nomen Adonis praefixum invenit in codice Everbodiensi, hoc modo: Ado Viennensis archiepiscopus quasi epilogatum compilavit, incipiens a festivitatibus apostolorum aut discipulorum aut successorum eorum, et in fine subjicitur [Col. 0018D] apud ipsum Precatio Adonis versibus composita. Uterque editor quorumdam sanctorum nomina, quae ab aliis inserta credidere, in appendicem conjecerunt: quod an jure merito factum sit mox videbimus.

27. In pluribus, quae vidi, istius Martyrologii exemplaribus manu exaratis non comparet Adonis nomen, hanc proculdubio ob causam, quod epistola nomen Adonis praeferens, non initio ipsius Martyrologii, sed veteris (ut Rosweidus censuit) Romani, quo usus est Ado in suo condendo, et quod in plerisque codicibus mss. desideratur, praefixa sit, ob idque ab Adoniani Martyrologii descriptoribus praetermissa. Verum ejus auctor satis se ipse prodit in plerisque Martyrologii sui locis. Is enim agens de translatione corporis sancti Augustini Ecclesiae doctoris anno 822 Ticinum facta per Liutprandum Langobardorum regem, eam nuper factam esse dicit V Kal. Septembris. Deinde ad XVIII Kal. Octobris meminit translationis [Col. 0019A] reliquiarum sancti Cypriani tum ex Africa in Galliam regnante Carolo Magno, tum Arelate Lugdunum per Leidradum pontificem; nam quod in editis additur de translatione Compendium facta per Carolum Calvum, insertum videtur post mortem Adonis, nec comparet in nostro exemplari ante annos sexcentos manu descripto. Postea agens Auctor de instituto festo sanctorum omnium Kalendis Novembris: Sed in Gallis, inquit, monente sanctae recordationis Gregorio pontifice piissimus Ludovicus imperator omnibus regni et imperii sui episcopis consentientibus statuit, ut solemniter festivitas omnium sanctorum in praedicta die annuatim perpetuo ageretur. Ad haec in ms. codice nostro dedicatio ecclesiae monasterii Cellensis anno 850 facta accurate describitur XVII Kal. Novembris eum ad modum, quo superius relata est ad annum 873, ubi de sancti Frodoberti abbatis translatione egimus. Haec quo minus ab interpolatore addita putem, ea me causa movet, quod singulas (quas vocant) circumstantias [Col. 0019B] non ita accurate nosset homo posterioris temporis: cum eos ignorasse videatur auctor anonymus, qui librum de Vita sancti Frodoberti abbatis Cellensis in saeculo II editum composuit. Ex his colligere licet martyrologum istum vixisse regnante Carolo Calvo.

28. Locum in quo frequens demoratus est, satis innuit, Burgundiam scilicet, cujus sanctos indigenas diligentius quam alios commendat: maxime vero totus esse videtur in annotandis rebus quae pertinent ad urbem Autisiodorum et monasterium sancti Germani; ex quo aliquando conjiciebam eum illius monasterii alumnum fuisse. Nam in codice nostro singulae ejus ecclesiae, altarium, et cryptarum dedicationes memorantur: sancti Germani ejus civitatis episcopi ubique data occasione fit mentio, nempe quarto Idus Julii, ubi agens auctor de sancto Savino: Hic fuit, inquit, ex discipulis magni Patris Germani: et Nonis Augusti, ubi de sancto Cassiano, ad cujus, [Col. 0019C] ait, tumulum cum sanctus Germanus episcopus advenisset, mirabile dictu! post orationem more solito fusam, vocans eum ex sepulcro ait ei: Quid hic agis, frater Cassiane? Denique praeter alia festa sancti Germani, ejus vigiliam exprimit pridie Kalendas Octobris: quae omnia satis indicant hominem non longe ab Autisiodoro aliquando vixisse.

29. Scio Mosandrum et Rosweidum haec et pleraque alia, aut non legisse in manuscriptis codicibus quibus usi sunt, aut rejecisse in appendicem, quasi ab aliis inserta essent. Et nonnulla certe ab recentioribus addita sunt in codice nostro, ut commemoratio sancti Maioli abbatis V Idus Maii, et XVII Kal. Septembris in Verziaco monasterio exceptio corporis sancti Ragnoberti Bajocensis episcopi, et alia pauca: at ea quae de Autisiodoro et monasterio sancti Germani habentur, a primario auctore scripta existimo, quoniam in pluribus ejus Martyrologii, quae legi, exemplaribus, tum integris, tum contractis, eadem [Col. 0019D] omnino referuntur. Idem judicium esto de omnibus fere nominibus, quae Mozander et Rosweidus in secessum rejecerunt. Quod enim alia atque alia desint in diversis membraneis codicibus, id provenit ex duplici capite: primum, quod cum istud Martyrologium in divinis officiis, per varias ecclesias legeretur, alii ipsum contrahebant, alii quosdam sanctos provinciae aut ecclesiae suae ignotos resecabant; alterum, quod auctor ipse multis vicibus Martyrologium suum auxit, alios atque alios addendo sanctos, qui in eo primo non exstabant. Unde contigit ut, qui primarium exemplar transcripsere, non tot habeant, quam qui secundariis exemplaribus usi sunt. Certe quae in Rosweidi Adone desideratur SS. Florentini et Hilarii commemoratio, ex Adonis Martyrologio refertur a Petro de Natalibus in lib. VIII, cap. 124. Denique Adonem hujus Martyrologii conditorem esse constat tum ex epistola, veteri, quo usus est, Martyrologio praefixa, tum ex Notkeri Martyrologio ad [Col. 0020A] diem X Kal. Junii, ubi rationem reddit cur Ado in suo nullam facit mentionem sancti Desiderii, archiepiscopi licet Viennensis et martyris, cujus nulla re vera exstat commemoratio in vulgato Adonis Martyrologio: quod passim sub Adonis nomine laudat Petrus de Natalibus.

30. Hinc intelligimus, Martyrologium istud ab Adone scriptum esse ante episcopatum, et ipsi opus suum postea relegenti excidisse sanctos Desiderium Viennensem episcopum, et Theuderium in eadem urbe abbatem. Senex erat, cum huic operi subjecit precationem, quae apud Rosweidum incipit ab his versibus:

Christe, precor veniam segni des mitis alumno,
   Tardus sum, tarde sed tibi nemo venit.
Longus praeteritis tenuit nos error in annis;
   Sufficiat meritis haec rogo poena meis.
Vita brevis superest, in mortem et pronior aetas,
   Jam peccare senex non queo, nolo tuus.

[Col. 0020B] Qui tamen versus dubites an sint Adonis, cum Floro tribuantur in tomo I veterum Analectorum pag. 407. At cum in ms. codice Petaviano vacuum sit tituli spatium, Adoni his versus detrahere non licet. Haec sunt quae de praedicto Martyrologio mihi venerunt in mentem: in quo restituenda est commemoratio sancti Mauri abbatis, sanctae Scholasticae, et aliorum fere omnium sanctorum, quos Mozander et Rosweidus eliminaverunt. Caeterum an vetus illud, quo usus est Ado, Martyrologium, fuerit Romanum, in hujusce tomi praefatione expendi.

31. Ado etiam retroactorum temporum summam ab exordio mundi usque ad imperatoris Lotharii ac Ludovici et Caroli filiorum regni principatum, quanta potuit brevitate, notavit, ut ipse praefatur in Chronico suo, cujus extrema pars in editis est alterius auctoris, ab eo loco, si non me fallit conjectura, ubi agit de divisione regni, quam inter filios suos fecit Ludovicus rex Noricorum: tametsi Thuaneum [Col. 0020C] exemplar, quod annos quingentos superat, eodem modo desinit quam libri editi, id est in anno 879.

32. Idem etiam Acta sancti Desiderii Viennensis episcopi expolivit in gratiam Viennensium suorum, uti fidem facit Praefatiuncula Adonis Viennensis Ecclesiae antistitis, anno incarnationis Domini 870, indictione 3, cum passione sancti Desiderii episcopi eidem ecclesiae directa, cujus haec verba: Adeo, peccator et humilis episcopus Viennensis Ecclesiae, dilectissimis fratribus et filiis ejusdem ecclesiae . . . Beatissimi Desiderii Patris vestri vitam et martyrium, sicut antiquis scriptis commendatur, vobis idcirco revolvere et stylo committere aggressus sum, ut ejus incitamentis et studiis ad amorem vitae aeternae vos amplius inflammarem. Hanc Vitam primus typis vulgavit Henricus Canisius in antiquarum Lectionum tomo VI, in cujus Vitae fine additur subjectus Indiculus Isonis monachi Sancti Gallensis. Hanc autem passionem praefatus Ado archiepiscopus [Col. 0020D] nobis fratribus in coenobio sancti Galli sub Grimaldo abbate Deo militantibus, reliquiasque sancti Desiderii ab eo postulantibus cum ipsius aliorumque sanctorum reliquiis, actibus quoque et passionibus infra descriptis, anno supra memorato per nuntios satis fideles dirigere curavit, nimirum in primis per Beroldum presbyterum, testante Notkero in Martyrologio suo ad diem X Kal. Junii, ubi de sancto Desiderio: De quo, inquit, quia venerabilis Pater Ado ejusdem ecclesiae nostra aetate pontifex, utpote in praesentia posito, et ob id suis in cunctis notissimo, aliquid superfluum dicere judicavit; nos juxta scriptum quod idem apostolicus vir anno ab Incarnatione Domini 870, indictione 3, per virum sanctissimum Beroldum presbyterum, indigenam eorumdem locorum, sed nunc in castro Turico Christi servitiis insistentem, cum reliquiis ipsius sancti martyris Desiderii, et aliorum sanctorum pignoribus atque agonibus nobis in coenobio sancti Galli constitutis [Col. 0021A] direxit; pauca de eo summatim attingentes, earumdem rerum ignaris insinuare curavimus.

33. In utroque hoc testimonio mentio fit de sanctorum actibus et passionibus seu agonibus, quos manu descriptos Ado Gallensibus monachis dono dedit: quibus verbis constat Martyrologium ab ipso Adone compositum. Id vero aperte declarat Notkeri testimonium, rationem reddentis cur Ado in Martyrologio suo non meminerit Desiderii Viennensis episcopi: de quo, inquit, venerabilis Pater Ado, utpote in praesentia posito, et ob id suis cunctis notissimo, aliquid superfluum dicere judicavit: nam Desiderii mentionem in Martyrologii Adonis exemplaribus, tam editis quam manu exaratis, praetermissam esse superius observatum est.

34. Ad haec idem sanctus pontifex libellum de Vita sancti Theuderii abbatis Viennensis litteris mandavit, ejusque coenobii monachis nuncupavit hoc prologo: Ado Viennensis episcopus fratribus in coenobio sancti Theuderii consistentibus in Domino [Col. 0021B] Jesu Christo aeternam salutem. Patris vestri Vitam, id est beati Theuderii, idcirco vestrae sanctitati scriptis meis commendare disposui, ut vos suis exemplis ad amorem vitae aeternae amplius invitarem, etc. Vita haec edita est in appendice saeculi primi.

Adonem antequam missum faciamus, in seriem Viennensium episcoporum, qui saeculo nono exstitere, quaedam observare juvat. Praeter indicem utriusque Galliae Christianae, et tertium Joannis a Bosco, unum ex ms. codice Viennensi acceptum mihi suppeditavit noster Claudius Stephanotius, qui index jussu Burnonis episcopi anno 1239 conscriptus est. Alium item indicem saeculi noni ac decimi episcoporum habes in tomo I Analectorum. Omnes hi indices cum Kalendario Viennensi ms. comparandi sunt. Burnonis Chronographus de Urso, a quo exordium duco, ejusque successoribus ita scribit:

S. Ursus vir bonus et simplex, senio gravatus [Col. 0021C] coadjutorem sibi elegit, ut ejus vices ageret. Sepultus fuit in ecclesia S. Stephani X Kal. Maii.

S. Ultraja ex Judaeo de tribu Benjamin Christianus, doctissimus, praedicti Ursi episcopi coadjutor et successor, Karolo Magno percharus, finem vitae accepit Idibus Martii, et sepulturam cum suo praedecessore in ecclesia S. Stephani. Is in vulgatis indicibus, item in ms. Kalendario ecclesiae Viennensis memoratur his verbis: Commemoratio Ultrajae Viennensis episcopi, qui tempore imperatoris Karoli, cum adhuc senex Ursus superviveret, et [Col. 0022A] cum esset Benjamini generis homo, episcopatum Viennensem suscepit: cujus tempore agente pio principe Carolo partem rerum suarum Viennensis ecclesia recepit. Rexit ecclesiam annis XI, et sepultus est in ecclesia B. Severi [l. Stephani], ubi antecessor ipsius Ursus sepultus jacet. Burnonis Chronographus, Kalendarium ms. atque adeo Joannes a Bosco, Urso seu Ursioni, quem anno 794 concilio Francofurtensi interfuisse constat ex can. 8, praeponunt Wolferium, eumque ab Ultraja distinguunt. Verum Ado noster, cui potior fides, Urso postponit Wlferium, natione Bajowarium, quem binominem fuisse, et Ultrejam patrio nomine appellatum dicit.

S. Barnardus sub annum 810 Ultrajae seu Wolferio suffectus, anno 842 obiit, ut ad ejus Vitam probatum est in tomo superiori. Hinc corrigendus Burnonis Chronographus, qui Barnardi ordinationem anno 817, mortem anno 862 reposuit.

S. Agilmarus a Lothario imperatore confirmationem [Col. 0022B] fundationis Romanensis monasterii a S. Barnardo fundati impetravit, inquit Chronographus, et anno 800 ex dictis, non 800, ut fallit Chronographus, pridie Non. Julii animam efflavit, et solemniter ad pedes Naamatii in ecclesia S. Petri fuit tumulatus.

S. Ado hujus vitae lumen amisit XVII Kal. Januarii anno 873, ex praemissis, non anno 876, ut in Analectis, aut anno 879, apud Chronographum.

Post Adonem clerus et populus elegerunt Othtrannum archiepiscopum Viennensem: cujus consecrationi Bernerius Gratianopolitanus episcopus interfuit, ex Analectis: S. Othrannus, inquit Chronographus, jacet in aede S. Petri, defunctus 16 septem., anno 888.

Post hunc Othrannum electus et consecratus est Barnoinus, qui anno Dominicae Incarnationis 899, indictione 11, obiit, ex Analectis: ubi mendum in annum Incarnationis, ut ex autographo postea deprehendi, [Col. 0022C] irrepsit, uti et in sequentem.

Quippe eodem anno Incarnationis 899, indictione 11, V Kal. Februar. die Dominica consecratus est archiepiscopus Raganfridus, cui consecrationi interfuit Isaac sanctae Gratianopolitanae ecclesiae episcopus, tempore Ludovici regis filii Bosonis. Hinc corrigendus iterum Chronographus, qui Barnoini obitum locat anno 901, scribitque eum interfuisse concilio Viennae celebrato a legato sedis apostolicae anno 892. Haec de Viennensibus episcopis, deque Adone dicta sint.




[Col. 0023]
S. ADONIS VIENNENSIS CHRONICON IN AETATES SEX DIVISUM [a 1Kb] NEMPE I. Ab origine mundi usque ad diluvium.---II. A diluvio ad Abrahami nativitatem.---III. Ab Abraham ad David usque.---IV. A Davidis regno ad transmigrationem Hebraeorum in Babyloniam.---V. Ab eadem transmigratione ad Christum Servatorem nostrum.---VI. A Christo ad mundi finem.
(Ex Bibl. Patr. max., tom. XVI.)



AETAS PRIMA AB ORIGINE MUNDI USQUE AD DILUVIUM.

[Col. 0023A] Breves temporum per generationes et regna, primus ex nostris Julius Africanus sub imperatore Marco Aurelio Antonino simplicis historiae stylo elicuit. Deinde Eusebius Caesariensis, atque sanctae memoriae Hieronymus presbyter, chronicorum Canonum multiplicum ediderunt historiam, regnis simul ac temporibus digestam. Post hos alii atque alii, inter quos praecipue Victor, Turonensis Ecclesiae episcopus, recensitis praedictorum historiis, gesta sequentium aetatum usque ad consulatum Justini junioris explevit. Horum nos temporum summam, ab exordio mundi usque ad imperatoris Lotharii ac Ludovici fratris ejus, ac Ludovici et Caroli regum principatum, quanta potuimus brevitate notavimus, adjicentes e latere descendentem lineam temporum [b 1Kb] , [Col. 0023B] cujus indicio summa praeteriti saeculi cognoscatur. Quaedam etiam ex divinis libris ad eruditionem legentium, ubi opportunum duximus, subnotantes, ut ex brevi lector plura colligere possit.

Sex diebus rerum creaturam Deus formavit. Primo die condidit lucem. Secundo, firmamentum coeli medio libravit aquarum, ipsis aquis ac terra cum coelo superiore ac virtutibus, quae in ea Conditorem laudarent, ante horum sex dierum exordium creatis. Tertio, congregatis in suum locum aquis, quae cuncta contexerant, aridam jussit apparere. Quarto, sidera in firmamento coeli posuit, qui nunc quantum conjunctura aequinoctii colligitur, XII Kalendarum Aprilium vocatur. Quinto, natatilia et volatilia animantia creavit. Sexto, animalia terrestria, [Col. 0023C] et ipsum hominem Adam formavit: de cujus latere [Col. 0024A] dormientis matrem omnium viventium Evam produxit: qui nunc, quantum credibile videtur, decimus Kalendarum Aprilium dies appellatur. Unde merito creditur, si non verior sententia vicerit, eodem decimo Kalendarum Aprilium die, Dominum fuisse crucifixum. Dicebat enim una eademque non solum hebdomadis, sed et mensis die, secundum Adam pro generis humani salute vivifica morte sopitum, de productis e latere suo coelestibus sacramentis sponsam sibi Ecclesiam sanctificare: quo videlicet die primum Adam humani generis patrem ipse creaverat; eique de latere costam tollens, mulierem aedificaverat, cujus adjutorio genus humanum propagaret.

[A. M. 130] Adam annorum centum triginta [Col. 0024B] genuit Seth, cui supervixit annis octingentis. Verum Septuaginta Interpretes ante natum Seth posuerunt annos ducentos et triginta; postea, septingentos. Seth interpretatur resurrectio, quia in eo resuscitatum est semen justum, quod est stirpis filiorum Dei, et quia significavit resurrectionem Christi a mortuis: cujus mortem illatam a Judaeis significavit Abel, qui dicitur luctus, a fratre Cain occisus.

[235] Seth annorum centum quinque genuit Enos; cui supervixit annis octingentis septem. Porro Septuaginta ante natum Enos annos ducentos quinque posuere, postea, septingentos septem. Enos interpretatur homo, de quo benedicitur. Iste coepit invocare nomen Domini, quia hominum est proprium ut, suae conditionis memores, invocent Conditoris auxilium, [Col. 0024C] ut filii resurrectionis esse laetentur.

[Col. 0025A] [325] Enos anno nonagesimo genuit Cainam, cui supervixit annos octingentos quindecim. Septuaginta ante natum Cainam centum nonaginta annos, postea septingentos quinque, posuere. Cujus nomen interpretatur natura Dei.

[395] Cainam annorum septuaginta genuit Malaleel; post cujus ortum vixit annos octingentos quadraginta. Septuaginta ante natum Malaleel, centum septuaginta; postea dixere septingentos quadraginta. Qui interpretatur, Quis est Dominus Deus, vel ex vita Deus.

[460] Malaleel anno sexagesimo quinto genuit Jared, cui supervixit annos octingentos triginta. Septuaginta ante natum Jared annos centum sexaginta quinque, postea posuere sexcentos triginta. [Col. 0025B] Interpretatur autem descendens sive roborans.

[622] Jared annorum centum sexaginta duorum genuit Enoc, cui supervixit annos octingentos. In hac generatione nusquam utrique codices discrepant. Enoch translatus est a Deo: quique etiam nonnulla scripsisse, Juda apostolo idipsum attestante, fertur. Sed ob antiquitatem suspectae fidei, a Patribus refutata sunt, ut sunt illa quae sub ejus nomine proferuntur de gigantibus fabulae [a 1Kb] , quod non habuerint homines patres.

[684.] Enoch annorum sexaginta quinque genuit Mathusalem, post cujus ortum ambulavit cum Deo trecentis annis. Septuaginta ante natum Mathusalem posuere centum quinquaginta quinque annos, postea ducentos Enoch, qui interpretatur dedicatio, septima [Col. 0025C] generatione translatus, civitatem electorum insinuat, quae in sexta hujus saeculi aetate pro Deo laborans, in septima sabbati futuri gloriam dedicationis exspectat. At quia reprobi sola praesenti sunt fidelitate contenti, Cain civitatem quam statuit non in septima generatione, sed in primogenito Enoch filio consecrat.

[874] Mathusalem annorum centum octoginta septem genuit Lamech, cui supervixit annos septingentos octoginta duos, id est usque ad diluvium. Septuaginta ante natum Lamech, centum sexaginta septem annos ponunt postea, octingentos duos, qui numerus, ut lector facillime videbit, juxta Hebraicam veritatem viginti annis, juxta vero Septuaginta [Col. 0025D] auctoritatem, quatuordecim annis tempora diluvii transiit. Et quomodo verum est quod octo tantum animae in arca salvae factae sunt? Sed in Hebraeorum et in Samaritanorum libris ita scriptum reperitur: Et vixit Mathusala centum octoginta septem annis, et genuit Lamech; et vixit Mathusala, postquam genuit Lamech, septingentis octoginta duos annos, et genuit filios et filias. Et fuerunt omnes dies Mathusalae anni nongenti sexaginta novem, et mortuus est. Et vixit Lamech centum octoginta duos annos, et genuit Noe. A die ergo nativitatis Mathusalae usque ad diem ortus Noe, sunt anni trecenti sexaginta novem. His adde sexcentos annos Noe, quia in sexcentesimo vitae ejus anno diluvium [Col. 0026A] factum est, atque ita fit ut nongentesimo sexagesimo nono vitae suae anno Mathusala mortuus sit, eo anno quo coepit esse diluvium. Mathusala annorum centum octoginta septem genuit Lamech: hac generatione gigantes nati sunt, hacque aetate Jubal ex genere Cain artem musicam reperit, cujus etiam frater Tubal Cain aeris ferrique inventor fuit.

[1056] Lamech annorum centum octoginta duorum genuit Noe, cui supervixit annos septingentos quinque. Septuaginta ponunt annos ante natum Noe, centum octoginta novem. Et postea, quingentos sexaginta quinque. In hac sola generatione summa universitatis discrepat, quia triginta quatuor annis plus vixisse Lamech in Hebraeis quam in Septuaginta translatorum codicibus invenitur: et quia hoc [Col. 0026B] potuit accidere errore scriptoris, potius ei linguae creditur unde est in aliam per interpretes facta translatio.

[1556] Noe, divino oraculo jubente, anno aetatis suae quingentesimo, arcam aedificare coepit. His temporibus, ut refert Josephus (Antiq. lib. I), scientes illi homines quod aut aquis aut igne perire poterant, in duabus columnis, ex latere et lapide factis, studia sua conscripserunt, ne delerentur memoria quae sapienter invenerant. Quarum lapidea columna fertur in diluvio durasse, et hactenus in Syria permanere. Noe anno sexcentesimo venit diluvium, mense secundo, decima septima die mensis. Cujus arcam Josephus sedisse refert in montibus Armeniae, qui vocantur Ararat. Haec prima aetas saeculi, secundum [Col. 0026C] Hebraicam translationem, continet annos mille sexcentos quinquaginta sex. Secundum Septuaginta editionem, bis mille ducentos quadraginta duos.

(OROS. l. I, c. 3.) In hac prima aetate, sacrae litterae continent, praeter veritatem historicam et omnis creaturae conditionem, quod virtute Spiritus sancti creatura, per inobedientiam peccati labe foedata, sanctificatis aquis esset ad perpetuam gratiam abluenda; sicque lux pietatis a nocte impietatis, misericordi justaque divisione, esset dirimenda. Et in formatione Adam, et, de costa lateris ejus, mulieris Evae, sacramentum Christi et Ecclesiae. Et in contempto mandato omnibus transgressoribus praeceptorum Dei perpetuam mortem justo judicio inferri. [Col. 0026D] Et in serpentem diabolum prolatam sententiam in eis manere qui ejus fecerint voluntatem; et in maledicto mulieris, originale peccatum sequi; et transgressorum filios sub peccato nasci; et praedictam poenam peccati in labore sudoris et doloris, quam radix humani generis Adam per propagationem in ramos ex radice damnata venientes infudit.

In Cain et Abel duorum populorum figuram, Judaeorum et Christianorum, ubi sacrificium majoris respuitur, et minoris placitum assumitur; electorum multitudinem, ad veram et aeternam dedicationem transferendam, et homicidae filios, viae suae ordinem corrumpentes, et justo et manifesto judicio omnipotentis Dei intercipiendos.



AETAS SECUNDA A DILUVIO AD ABRAHAMI NATIVITATEM.
[Col. 0027]

[Col. 0027A] [1657] Secunda saeculi aetate, prima hujus diei, quae est vicesima septima mensis secundi, egressus est Noe de arca, in qua pauci, id est octo animae, salvae factae sunt per aquam. Quod commemorans in Epistola sua beatus Petrus apostolus statim exponere curavit: Quod et vos nunc similis formae salvos fecit baptisma, non carnis depositio sordium, sed conscientiae bonae interrogatio per Deum: per resurrectionem Jesu Christi, qui est in dextera Dei, in aqua diluvii baptismum: in arca et his quae continebat Ecclesiam et fideles ejus; in octonario animarum numero, mysterium Dominicae resurrectionis, in cujus fide baptizamur, docens esse figurata.

Fuerunt autem Noe filii tres, Sem, Cham et Japhet, ex quibus septuaginta duae linguae sunt, id est [Col. 0027B] de Sem viginti octo; de Cham, triginta; de Japhet, quindecim.

[1658] Sem centesimo anno genuit Arphaxad, biennio post diluvium, a quo Chaldaei. Supervixit autem Sem nato Arphaxad quingentis annis, id est usque ad quinquagesimum annum nativitatis Jacob.

[1694] Arphaxad anno centesimo trigesimo quinto genuit Sale. Hic Septuaginta interpretes unam generationem plus quam Hebraica veritas posuerunt, dicentes quod Arphaxad, cum esset annis centum triginta quinque genuit Cainam, qui cum centum triginta annorum fuerit, ipse genuit Sale. Quorum translationem evangelista Lucas hoc loco videtur esse secutus. Vixit autem Arphaxad post natum Sale quadringentis tribus annis, cui tamen Septuaginta [Col. 0027C] post natum Cainam ascribunt annos quadringentos triginta, et Cainam post natum Sale, trecentos triginta octo. Ab Arphaxad Samaritae vel Indi.

[1724] Sale annorum triginta genuit Heber, cui supervixit annis quadringentis tribus. Ante natum Heber, Septuaginta posuerunt annos centum triginta, postea, trecentos triginta. Ab hoc Heber Hebraeorum nomen et genus oritur.

[1785] Heber annis triginta quatuor genuit Phalec, cui supervixit quadringentis triginta annis. Septuaginta ante natum Phalec posuere ann. centum triginta quatuor, postea, ducentos septuaginta. Phalec interpretatur divisio; cui propterea tale nomen parentes imposuerunt, quia tempore nativitatis ipsius terra per linguarum confusionem divisa est. Cujus divisionis [Col. 0027D] Arnobius rhetor ita meminit (ARNOBIUS in Psal. CIV): Sem, primogenito Noe, pars facta est a Persida et Bactris usque in Indiam longe, et usque Rhinocoruras: quae spatia terrarum habent linguas, sermone barbarico, viginti septem [a 1Kb] . In quibus linguis gentes sunt patriarum quadringinta sex, non diversarum linguarum, sed diversarum patriarum: [Col. 0028A] sicuti cum una lingua sit Latina, sub una lingua diversae sunt patriae, Brutiorum, Lucanorum, Apulorum, Calabrorum, Picentum, Tuscorum, et si dicamus his atque hujusmodi similia. Cham vero, secundus filius Noe, a Rhinocoruris usque Gaddila, habens linguas sermone Punico a parte Garamantum; Latino, a parte boreae; barbarico; a parte meridiani, Aethiopum, Aegyptiorum, et barbaris interioribus, vario sermone, viginti duabus linguis, in patriis trecentis nonaginta quatuor. Japhet autem, tertius, a Media usque ad Gaddila ad boream. Habet autem Japhet flumen Tigridem, quod dividit Mediam et Babyloniam, in patriis ducentis, sermone vario in linguis viginti quatuor. Fiunt ergo omnes simul linguae septuaginta duae; patriae autem generationum [Col. 0028B] mille, quae in tripartito orbe, Asia, Africa, Europa sitae sunt: habetque, ut diximus, Japhet flumen Tigridem, quod dividit Mediam et Babyloniam; Sem autem Euphratem; Cham vero Geon, qui vocatur Nilus.

Phalec annorum triginta genuit Ragau, cui supervixit annis ducentis novem. Septuaginta ante natum Ragau centum triginta annos ponunt, postea, ducentos octo. Tempore Phalec turris aedificata est factaque linguarum divisio. Hujus turris altitudo quinquies mille centum septuaginta quatuor dicitur tenere passuum, paulatim altioribus in angustias coarctatis, ut pondus imminens facilius sustentaret. Describunt ibi templa marmorea, lapidibus pretiosis auroque distincta, et multa alia quae videntur incredibilia. [Col. 0028C] Auctor hujus turris Nemrod gigas exstitit. Qui post confusionem linguarum migravit inde ad Persas, eosque ignem colere docuit. Abhinc errores gentium creverunt, templa constructa, et quidam gentium principes tanquam dii sunt adorati.

[1820] Ragau annorum triginta duo genuit Seruth, cui supervixit annis ducentis septem. Septuaginta ante natum Seruth, centum triginta duos annos ponunt, postea ducentos octo. Scytharum regnum exortum est, ubi primus regnavit Tanaus.

[1858] Seruth annorum triginta genuit Nachor, cui supervixit annos ducentos. Septuaginta ante natum Nachor ponunt annos centum triginta, postea, ducentos. Aegyptiorum regnum sumit principium, ubi primus regnavit Zoes.

[Col. 0028D] [1878] Nachor annorum viginti octo genuit Thare, cui supervixit annos centum et novemdecim. Septuaginta ante natum Thare ponunt septuaginta novem, postea, centum triginta novem. Assyriorum regnum et Sicyoniorum nascitur; sed primus in Assyriis regnavit Belus, quem quidam Saturnum existimant: in Sicyonia Aegialeus, a quo Aegyalea nuncupata [Col. 0029A] est, quae hactenus Peloponnesus vacatur Ninus, rex Assyriorum primus, propagandae dominationis libidine, arma foras extulit, cruentamque vitam magnis per totam Asiam bellis egit.

[1948] Thare annorum septuaginta genuit Abraham, cui supervixit annos centum triginta quinque. Sub quo Zoroastres, magicae inventor, a Nino rege occiditur: qui Ninus ipse, dum deficientem a se oppugnat urbem, sagitta ictus interiit, murique Babyloniae a Semiramide regina Assyriorum aedificantur (BEROS. l. V). Hactenus secunda saeculi aetas protenditur, fiuntque anni a diluvio usque ad Abraham, mille septuaginta duo, secundum vulgatam editionem, id est Septuaginta interpretum: secundum vero Hebraeorum codices, longe pauciores inveniuntur, [Col. 0029B] id est ducentis nonaginta duobus.

In hac secunda aetate sacrae litterae continent, praeter veritatem historicam, fidem et sacramentis plenam Patrum obedientiam. In hac Noe mysticae jussioni et fabricae obediens, arcam figuratis numeris et mensuris fabricans, eamque mundis immundisque animalibus, ut ei praeceptum fuerat implens, Ecclesiam sanctam nobis composuit, mirificis sacramentis redundantem, lignum passionis et crucis ferentem, morte Christi baptismi gratiam exhibentem, pretium nostrum tanquam per ostium lateris manantem: per quod columba eadem ipsa Ecclesia tanto munere dotata processit: et corvus haereticus exiens, tantis sacramentis indignus, ab illa quae texerat, nigredine peccati illectus, transvolans humani cadaveris [Col. 0029C] cupiditate naufragus, reverti contemnit. Arca construitur a Noe de lignis non putrescentibus, Ecclesia construitur a Christo ex hominibus in sempiternum victuris, quae nunc in fluctibus hujus mundi natat.

Quod autem de quadratis lignis fieri jubetur, stabilem vitam sanctorum significat, undique ad omne opus bonum paratam: quocunque enim verteris quadratum, firmiter stabit.

Quod bitumine glutinantur arcae ligna intrinsecus et extrinsecus, ut in compage unitatis significetur tolerantia charitatis, ne scandalis Ecclesiam tentantibus, sive ab his qui intus sunt, sive ab illis qui foris sunt, cedat fraterna junctura, et solvat vinculum pacis: est enim bitumen ferventissimum et violentissimum gluten, significans dilectionis ardorem, [Col. 0029D] magna fortitudine ad tenendam societatem spiritalem omnia tolerantem.

Quod trecentis cubitis arca longa est, ut sexies quinquaginta compleantur: sicut sex aetatibus omne hujus saeculi tempus extenditur, in quibus omnibus Christus nunquam destitit praedicari, sed in trecentis cubitis signum ligni passionis ostenditur: ipsius enim litterae numerus crucis demonstrat signum, quo, socii Christi passionis effecti per baptismum, longitudinem vitae aeternae adipiscimur. Quod vero cubitis quinquaginta latitudo ejus expanditur, insinuat quod corda credentium Spiritus sancti dono charitate dilatantur: unde quinquagesimo die post resurrectionem suam Christus Spiritum sanctum [Col. 0030A] credentibus misit. Quod autem ejus altitudo triginta cubitis surgit, quem numerum decies habet in trecentis cubitis longitudo, quia Christus est altitudo nostra, qui triginta annorum aetatem gerens, doctrinam evangelicam consecravit, contestans legem non se venisse solvere, sed adimplere. Quod sexies longa ad latitudinem suam, et decies ad altitudinem suam, humani corporis instar ostendit, in quo Christus apparuit: corporis enim longitudo a vertice usque ad vestigium, sexies tantum habet, quantum latitudo, quae est ab uno latere ad alterum latus, a dextera in sinistram, vel a sinistra in dexteram: et decies quam altus a terra. Unde facta est arca trecentorum in longitudine cubitorum, et quinquaginta in latitudine, et triginta in altitudine.

[Col. 0030B] Eadem arca collecta in unum cubitum, desuper consummatur: sic Ecclesia, corpus Christi, in unitate collecta sublimatur et perficitur. Quod autem aditus ei sit a latere, nemo quippe intrat in Ecclesiam, nisi per sacramentum redemptionis peccatorum, quod ex Christi latere aperto manavit.

Quod inferiora arcae bicamerata et tricamerata construuntur, sic ex omnibus gentibus vel bipertitam multitudinem congregat Ecclesia, propter circumcisionem et praeputium, vel tripertitam, propter tres filios Noe, quorum progenie repletus est orbis. Ideo arcae inferiora dicta sunt, quia in hac terrena vita est diversitas gentium. In summa autem omnes in unum consummamur: et non est ibi varietas, [Col. 0030C] quia omnia et in omnibus Christus.

Quod cuncta animalium includuntur genere in arca, quia ex omnibus gentibus et nationibus congregatio sit in Ecclesia: quod etiam Petro demonstratus discus ille significat, quod munda et immunda ibi sint animalia (Act. II); sicut in Ecclesiae sacramentis, et boni et mali versantur.

Quod septena sunt munda, et bina immunda, ideo quia boni servant unitatem spiritus in vinculo pacis, sanctum autem Spiritum in divina Scriptura in septiformi operatione commendat, mali autem in binario numero schismata faciles et quodammodo divisibiles ostenduntur.

Quod ipse Noe cum suis octavus numeratur, quia in Christo spes resurrectionis nostrae apparuit, qui [Col. 0030D] octava die, id est post Sabbati septimam, a mortuis resurrexit.

Quod post septem dies ex quo ingressus est Noe in arcam factum est diluvium, quia in spem futurae quietis, quae septimo die significata est, baptizamur.

Quod praeter arcam omnis caro quam terra sustentabat, diluvio consumpta est, quia praeter Ecclesiae societatem, aqua baptismi quamvis eadem sit, non solum non valet et salutem, sed potius valet ad perniciem.

Quod quadraginta diebus et quadraginta noctibus pluit, quia omnis reatus peccatorum in decem praeceptis legis admittitur per universum orbem terrarum: qui quatuor partibus continetur, sive ille reatus, qui ad dies pertinet, ex rerum prosperitate; [Col. 0031A] sive qui ad noctes, ex rerum adversitate contractus sit, sacramento baptismi abluitur.

Quod Noe quingentorum erat annorum, cum ei locutus est Dominus ut arcam sibi faceret, et sexcentos agebat annos cum in eam fuisset ingressus, significatur sexta aetate in manifestatione evangelica, Ecclesiam construendam, quod et secundus mensis anni sexcentesimi, quo intrat Noe in arcam significat, duo enim menses senario numero concluduntur a senario enim numero, et sexaginta cognominantur, et sexcenti et sex millia, et sexaginta millia, et sexcenta millia, et quidquid deinceps in majoribus summis per eumdem articulum numeri in infinitum consurgit. Et quod vigesimus septimus dies mensis commemoratur, ad ejusdem quadraturae [Col. 0031B] significationem pertinet, quae jam in quadratis lignis exposita est: sed hic evidentius quia nos ad omne opus bonum paratos, id est quodammodo conquadratos, Trinitas perficit, in memoria qua Deum recolimus, in intelligentia qua cognoscimus, in voluntate qua diligimus: tria enim ter, et hoc ter, fiunt viginti septem, qui est numeri ternarii quadratus.

Quod septimo mense arca sedit, hoc est requievit, ad illam septimam requiem significatio recurrit, qua perfecti requiescunt: ibi quoque illius quadraturae numerus iteratur, nam vicesima septima die secundi mensis, commendatum est hoc sacramentum: et rursus vicesima septima die mensis septimi, eadem commendatio confirmata est cum arca requievit; quod enim promittitur in spe, hoc exhibetur in re.

[Col. 0031C] Porro quia ipsa septima requies cum octava resurrectione conjungitur, hoc in sacramento regenerationis nostrae, id est in baptismo, altum prozundumque mysterium est, quod quindecim cubitis supercrescit aqua, excedens altitudinem montium. Octo itaque et septem quindecim faciunt: sed octo significant resurrectionem, septem quietem. Hoc sacramentum resurrectionis et quietis transcendit omnem sapientiam superborum, ita ut nullo modo possint indagare scientia sua altitudinem resurrectionis et quietis: et quia septuaginta et septem, et octoginta ab octo dinumerantur, conjuncto utroque numero, centum quinquaginta dies, quibus exaltata est aqua, eamdem commendant nobis atque confirmant altitudinem baptismi in consecrando [Col. 0031D] novo homine ad tenendam quietis et consecrationis fidem.

Quod post dies quadraginta emissus corvus, non est reversus, aut aquis utique interceptus, aut aliquo supernatante cadavere illectus, significat homines immunditia cupiditatis teterrimos, et ob hoc ad ea quae foris sunt in hoc mundo ire: aut rebaptizari, quasi aut praeter arcam, id est praeter Ecclesiam, baptismus prosit, ut occidant et seducant, docere et tenere.

Quod columba emissa, non inventa requie, reversa est, ostendit per Novum Testamentum requiem sanctis in hoc mundo non esse promissam: post quadraginta enim dies emissa est; qui numerus [Col. 0032A] vitam, quae in hoc mundo agitur significat. Denique post septem dies dimissa propter illam septenariam operationem spiritalem, olivae fructuosum surculum retulit: quo significaret nonnullos etiam extra Ecclesiam baptizatos, si in eis pinguedo non defuerit charitatis, posteriore tempore in ore columbae tanquam in osculo pacis, ad unitatem societatis posse perduci. Quod post alios septem dies eadem dimissa, non est reversa, significat finem saeculi, quando erit sanctorum requies, non adhuc in sacramento spei, quo in hoc tempore consociatur, quandiu bibitur quod de latere Christi manavit: sed jam in ipsa perfectione salutis aeternae, cum tradetur regnum Deo et Patri, ut perspicua contemplatione incommutabilis veritatis, nullis ministeriis corporalibus egeamus.

[Col. 0032B] Quod sexcentesimo et primo anno vitae Noe, aperitur arcae tectum, quia finita sexta aetate saeculi revelabitur absconditum sacramentum atque promissum.

Quod vicesimo septimo die secundi mensis, dicitur sicca fuisse terra, tanquam finita est baptizandi jam necessitas in numero dierum quinquagesimo et septimo: ipse enim est dies secundi mensis, vicesimus septimus, qui numerus ex illa conjunctione spiritus et corporis septies octones habet, uno addito propter unitatis vinculum.

Quod de arca conjuncti exeunt, qui disjuncti ante intraverant, quia in hoc tempore caro concupiscit [Col. 0032C] adversus spiritum, et spiritus adversus carnem (Gal. V); postmodum autem, id est in fine saeculi, in resurrectione scilicet sanctorum, omnimoda et perfecta pace spiritus corpori adhaerebit, nulla mortalitatis indigentia, vel concupiscentia resistente.

Dantur eis cuncta animalia in escam, ex quibus sanguis prohibetur manducari, ne vita pristina, quasi suffocata, teneatur in conscientia, sed habeat tanquam effusionem per confessionem.

Quod vero testamentum posuit Deus inter se et homines, atque omnem animam vivam, ne perderet eam diluvio, arcum scilicet qui apparet in nubibus, qui nunquam nisi de sole resplendet, quia illi non pereunt diluvio, qui in prophetis et omnibus divinis [Col. 0032D] Scripturis, tanquam in Dei nubibus agnoscunt Christum.

In hac aetate secunda post diluvium plantavit vineam Noe et inebriatus atque nudatus est in domo sua, portans Christi figuram, qui inebriatus est dum passus est, nudatus est dum crucifixus est in domo sua, in gente sua et in domesticis sanguinis sui. Hanc nuditatem, id est passionem Christi, videns Cham derisit: et Judaei Christi mortem videntes, subsannavere. Sem vero et Japhet, tanquam duo populi, ex circumcisione et praeputio, credentes, quodammodo passionem Christi velamento texerunt, id est sacramento honoraverunt: vestimentum enim significat sacramentum, quod dorso imposuerunt, [Col. 0033A] quasi memoriam praeteritorum; quia passionem Christi transactam celebrat Ecclesia, non adhuc spectat futuram. Medius autem frater Cham, id est impius populus Judaeorum, qui nec primatum apostolicae tenuit, nec ultimus in gentibus credidit, vidit nuditatem patris, quia consensit in necem Domini Salvatoris: nuntiat fratribus foras, quia per eum manifestatum est quod erat in prophetis secretum; ideoque fit servus fratrum suorum, facta ipsa gens quodammodo scriniaria Christianorum, bajulans legem et prophetas ad testimonium assertionis Ecclesiae, ut honoremus per sacramentum quod numerant illi per litteram. Peccante Cham posteritas ejus damnatur, quia plebs Judaica quae Dominum crucifixit, [Col. 0034A] etiam in filios poenam damnationis suae transmisit. Sed et reprobi qui hic delinquunt, in posterum, id est futurum, sententiam damnationis excipiunt.

Nemrod filius Chus, primus novam imperii cupiditate tyrannidem arripuit, comparatus diabolo, qui superbe intumescens super sidera se exaltare voluit: quique venator et deceptor hominum ad mortem in Babel, id est in confusione, regnare non immerito dicitur; ubi confunduntur linguae turrim impietatis superbae aedificantium, omnium videlicet qui ab unitate fidei et integritate confessionis quasi per dissonantiam linguae ad invicem fecerunt.



AETAS TERTIA AB ABRAHAM AD DAVID USQUE.
[Col. 0033]

[Col. 0033B] [2185] Tertia mundi aetas a nativitate coepit Abraham patriarchae, qui septuaginta quinque annorum cum esset, relicta gente et patria, ad imperium Dei venit in terram Chanaan, accipiens promissionem nascituri de suo semine Salvatoris, in quo benedicerentur omnes gentes, simul et seipsum in gentem magnam esse futurum (Gen. XII): quarum una spiritalis, alter est promissio carnalis (Rom. IV; Gal. III, IV). His temporibus adhuc Ninus et Semiramis in Assyriis regnant.

[2271] Abraham annorum octoginta sex genuit Ismael, a quo Ismaelitae, qui postea Agareni, ad ultimum Saraceni sunt dicti. Vixit autem Ismael annos centum triginta septem: interpretatur autem Ismael auditio Dei, populum Judaeorum significans, [Col. 0033C] eo quod in fine mundi crediturus a Domino exaudiatur. Porro Agar interpretatur advena vel conversa, Synagogae gerens personam.

[2285] Abraham annorum centum genuit Isaac: qui primus et solus intra Testamenti Veteris seriem, legitur octava die circumcisus. Quod non sine magno mysterio privilegium est filio promissionis donatum. Interpretatur autem Abram pater excelsus, propter priorem scilicet populum Judaeorum: Abraham vero pater multarum, id est gentium, sicut est illud in Apostolo: Qui contra spem in spem credidit, ut fieret pater multarum gentium (Rom. IV, 18). Vixit autem centum septuaginta quinque annis.

[2350] Isaac annorum septuaginta genuit Esau et [Col. 0033D] Jacob, patriarchas Idumaeae et Israeliticae gentis, post quorum ortum vixit annis centum et viginti: factique sunt omnes anni illius centum octoginta. His temporibus primus apud Argos regnavit Inachus, annis quinquaginta: cujus filius fuit Phoroneus, qui primus in Graecia leges judiciaque conscripsit, qui et Io, quem Aegyptii mutato nomine Isidem coluerunt. Interpretatur autem Isaac risus, [Col. 0034B] qui in typo Salvatoris a patre in sacrificio oblatus est.

[2440] Jacob annorum nonaginta genuit Joseph. His temporibus Serapis et Jovis filius, ut quidam ferunt, Aegyptiorum rex moriens, falso errore in deos transfertur; et Memphis civitas in Aegypto conditur ab Ape Argivorum rege: Sparta quoque a Sparto Phoronei filio Argivorum regis.

[2480] Jacob annorum centum triginta descendit in Aegyptum, in animabus septuaginta. Vixit autem annis decem et septem in Aegypto: factique sunt omnes dies vitae illius, centum quadraginta septem anni. Interpretatur autem Jacob supplantator, qui et Israel videns Deum: vel melius princeps cum Deo, omnium sanctorum praeferens imaginem, qui per [Col. 0034C] fidem atque munditiam cordis semper videns Deum. Joseph annorum centum decem mortuus: cujus ossa tulit Moyses et filii Israel pariterque ossa fratrum ipsius filiorum Jacob, et portaverunt in terram Chanaan. Hoc tempore Graecia Argo regnante habere segetes coepit, delatis aliunde seminibus.

[2546] Hebraeorum servitus in Aegypto annorum centum quadraginta quatuor. Ut scriptura autem testatur Exodi, habitatio filiorum Israel qui manserunt in Aegypto fuit quadringentorum triginta annorum: quibus expletis, eadem die egressus est omnis exercitus Domini de terra Aegypti, quorum tamen summam annorum, chronographi a septuagesimo anno et quinto nativitatis Abraham, quando terram [Col. 0034D] repromissionis intravit, computant, sequentes editionem Septuaginta interpretum, quae dicit: Habitatio autem filiorum Israel, qua habitaverunt in Aegypto et in terra Chanaan, ipsi et patres eorum, anni trecenti triginta. Quam necessario sequendam et ipsa Hebraica veritas ostendit, quae narrat Caat, filium Levi, quem natum esse constat in terra Chanaan, vixisse annis centum triginta tribus, et filium [Col. 0035A] Amram patrem Moysis annis centum triginta septem, et ipsum Moysem octoginta fuisse annorum, tempore egressionis de Aegypto. Quia nimirum horum summam annorum constat quadringentos et triginta implere non posse. Annuit autem horum translationi et Apostolus cum ait: Abrahae dictae sunt promissiones, et semini ejus non dicit: Et seminibus, quasi in multis, sed quasi in uno, et semini tuo, qui est Christus: hoc autem dico: Testamentum confirmatum a Deo, quae post quadringentos et triginta annos facta est lex, non irritum facit ad evacuandam promissionem (Gal. IV, 16, 17). His temporibus, scilicet servitutis Israel in Aegypto, Prometheus fuisse scribitur, quem figunt fabulae de luto formasse homines. Tunc etiam fratres ejus Atlas magnus est astrologus habitus: [Col. 0035B] Mercuriusque nepos Atlantis multarum artium peritus, et ob hoc post mortem vano errore in deos translatus.

[2645] Hac etiam aetate primus Procidus quadrigam junxit: eodemque tempore Cecrops Athenas condidit, et ex nomine Minervae Atticos Athenienses vocavit. Iste etiam bovem immolans, primus in sacrificio Jovem adorari praecepit. Tunc primi chorites Corybantes modulatam in armis saltationem et consonam invenerunt. Tunc etiam scribitur in Thessalia sub Deucalione factum diluvium, et Phaetonis fabulosum incendium.

[2649] Moyses, annis quadraginta eductum ex Aegypto populum Israel, et de servitute Aegypti liberatum, rexit in deserto, quorum primo anno tabernaculum [Col. 0035C] Domino construit, et septem mensibus opus perficiens, mense primo anni secundi, prima die mensis erexit. Per eumdem Moysem Judaei simul cum lege et litteras habere coeperunt. Quinque libri Moysis, secundum Septuaginta seniorum interpretationem, continent gesta annorum trium millium septingentorum triginta. Quot vero annos hujus temporis Hebraica veritas contineat, Joseph in primo contra Apionem Grammaticum libro ita commemorat: Neque igitur innumera apud nos habentur volumina inter se invicem discordantia, sed duo tantum et viginti sunt libri, qui omnium temporum seriem continent, qui et juste creduntur divinitus inspirati. Ex quibus quinque sunt Moysis, continentes leges vitae et successionis humanae prosapiam, [Col. 0035D] usque ad ipsius Moysis terminum pertendentes, qui paulo minus a tribus millibus annorum continentiam gerunt. Moysis temporibus templum Delphis construitur: Lacedaemon conditur. Moyses centum viginti annorum moritur. Vitis in Graecia invenitur. His temporibus adeo ingens et gravis aestus incanduit, ut sol per devia transcendens universum orbem non calore affecisse, sed igne torruisse dicatur. Inde ridicula Phaetonis texitur fabula.

Josue annis viginti sex rexit populum Israel, ut Josephus docet; nam Scriptura sancta quot fuerint anni ducatus illius tacet. Eusebius in Chronicis viginti septem posuit. Primo autem sui ducatus anno Josue, primo mense, decima die mensis, populum patefacto [Col. 0036A] Jordanis alveo, in terram repromissionis induxit. Quo videlicet anno, ut in Chronicis Eusebii reperimus, principium erat quinquagesimi primi jubilaei secundum Hebraeos, facile inveniri valet, id est anni bis mille quingenti ab initio mundi erant completi: singulis Jubilaeorum ordinibus per quinquagenos annos deputatis. Sed nostra inquisitio comperit minorem temporis hujus esse summam: constat enim quia mille sexcenti quinquaginta sex ad diluvium usque fuere anni: inde ad Abraham, ducenti nonaginta duo qui septuaginta erat annorum quando promissionem Dei accepit. Promissionis anni quadringenti triginta; ducatus Mosis, anni sexaginta qui profecto numerus non bis mille quingentos, sed septem minus, id est bis mille quadringentos nonaginta [Col. 0036B] tres annos implent. His temporibus Josue, primus Erychthonius Atheniensium princeps in Graecia quadrigam junxit. Josue centum et decem annorum moritur.

[2757] Othoniel annis quadraginta de tribu Juda primus Israel, Deo jubente, judex constituitur, illum praefigurans qui in tertio tempore mundi tribu Juda cum gratia ad salvandos populos venit. Hujus temporibus primo filii Israel servierunt Chusan Rasataim regi Mesopotamiae, octo annis Cadmus regnat Thebis, qui primus Graecas litteras adinvenit. Per idem tempus, primi Linus et Amphion apud Graecos in musica arte claruerunt, Idaeique Dactyli ferrum invenerunt eo tempore.

[2797] Ahoth, anno octogesimo, filius Jera, filii [Col. 0036C] Gemini, qui utraque manu utebatur pro dextera. Cujus principiis servivit Israel Eglon regi Moab annos decem et octo, donec percusso Eglon liberavit Israel. Hoc tempore Cyrene civitas condita est in Libya. His temporibus fabulae fictae sunt de Triptolemo, quod, jubente Cerere, serpentium pennis gestatus, indigentibus frumenta volando distribuit; de Hippocentauris, quod equorum hominumque fuerint natura permisti; de Cerbero tricipiti inferorum cane; de Phrixo et Helle sorore sua, quod ariete vecti per aerem volaverint; de Gorgone meretrice, quae crinita serpentibus fuerit, et aspicientes convertebat in lapides; de Bellerophonte, quod equo pennis volanti sit vectus, de Amphione, quod citharae cantu lapides et saxa commoverit.

[Col. 0036D] [2877] Debora, prophetissa ex tribu Ephraim cum Barac de tribu Nepthalim, annis quadraginta. Cujus initio ducatus oppressit filios Israel Jabin, rex Chanaan, qui regnabat in Asor annis viginti, sed occiso ab Israel, et a Jael uxore Abercinei. Sisara principe militiae ejus, humiliatus tandem ac deletus est. Hoc tempore Miletus condita. Per idem tempus Apollo medicinae artem invenit. Fabula quoque tunc ficta est de fabro Daedalo, et ejus filio Icaro, quod coaptatis sibi pennis volaverit. Haec aetate primus regnat Latinis Picus, qui fertur Saturni filius fuisse.

[2918] Gedeon annis quadraginta ex tribu Manasse. Sub quo servit Israel Madianitis et Amalechitis [Col. 0037A] septem annis; sed Gedeon pugnante liberatur. Urbs Tyrus condita, ante templum Hierosolymorum, annis ducentis et quadraginta. Orpheus Thracius Linusque magister Herculis, artis musicae inventores, clari habentur. Argonautarum navigatio scribitur.

[2955.] Abimelech, annis tribus regnavit in Sichem. Iste septuaginta fratres suos filios Gedeonis interfecit. Hercules Ilium vastat.

[2958.] Thola, annis viginti quatuor filius Foa, patrui Abimelech, vir de Issachar, qui habitabat in Sanir montis Ephraim. Priamus in Troja post Laomedontem, regnavit annos tredecim. Fabula ficta de Minotauro, bestia labyrintho inclusa. Bellum Lapitharum et Centaurorum, quos scribit Palaephatus [Col. 0037B] primo de Incredibilibus libro, nobiles fuisse equites Thessalorum,

[2981] Jair, annis duobus et triginta ex tribu Manasse. Per haec tempora Hercules agonem Olympiacum constituit, atque in Libya Antaeum occidit, a quo usque ad primam Olympiadem supputantur anni quadringenti triginta.

[3004] Jeptes Galadites, annis sex. Philistini et Amanitae deprimunt Israel; ex quibus Amanitae debellantur a Jepte; qui in libro Judicum ab aetate Moysis usque ad semetipsum, ait supputari annos trecentos, vel, ut quidam codices habent, annos trecentos quinque et viginti. Cujus tempore Hercules quinquagesimum secundum annum agens, ob morbi dolorem sese flammis injecit. Per idem tempus Alexander [Col. 0037C] Helenam rapuit, Trojanumque bellum decennale surrexit.

[3010] Abesa de Bethlehem, annis septem. Agamemnon imperat Mycenis quinque et viginti. Cujus anno quindecimo Troja capitur. Amazones arma sumpserunt.

[3017] Ajalon Zabulonites, annis decem. Hic cum annis suis decem in Septuaginta Interpretibus non habetur, quorum damno supplendo, Josue filio Nun, Eusebius Samueli et Sauli, quorum annos Scriptura non dicit, plures annos quam in Josepho legerat, annotavit, quatenus ab egressu Israel ex Aegypto usque ad aedificationem templi quadringentorum octoginta annorum summam, quam Scriptura praedicat haberet.

[Col. 0037D] [3025] Abdon sive Labdon de tribu Ephraim, annis octo. Cujus anno tertio Troja capta est; et Aeneas ad Italiam venit. Completis a primo anno Cecropis, qui primus apud Atticam regnavit, annos trecentos triginta quinque. A quadragesimo autem et tertio anno regni Nini Assyriorum regis, computantur anni octingenti viginti quinque. A mortuo Labdon servivit Israel Philistaeis quadraginta annis. Hac aetate Carmentis nympha Latinas litteras reperit.

[2025] Samson de tribu Dan, annis viginti. Ascanius Aeneae filius Albam condidit. Ulyssis quoque fabula ficta. Hactenus Judicum liber tempora signat, habens annos ducentos nonaginta novem, Judices autem duodecim; post quos sacerdotes constituti [Col. 0038A] sunt Latini, qui postea Romani nuncupati sunt, post tertium annum captivitatis Trojae, sive annis tribus. Postquam octavum regnavit Aeneas, ut quidam scribunt, Ascanius annis triginta octo. Ante Aeneam, Janus, Saturnus, Picus, Faunus, Latinis in Italia regnaverunt per annos circiter centum quinquaginta.

[3046] Heli sacerdos annis quadraginta. In Hebraeorum libris, anni quadraginta: in Septuaginta, anni viginti inveniuntur. Arca Testamenti ab Allophylis capitur. Regnum Sicyoniorum finitur, qui ab Aegialeo usque ad Zeuzippum regnaverunt, per annos nongentos sexaginta duos. Hectoris filii Ilium receperunt, expulsis Antenoris posteris, Heleno illis subsidium ferente. Latinorum tertius Silvius Aeneae filius, regnat annis viginti novem qui quod post mortem [Col. 0038B] patris editus, ruri fuerat educatus, et Sylvi, et Posthumi nomen accepit, a quo omnes Albanorum reges Sylvii vocati sunt.

[3085] Samuel et Saul, annis quadraginta. In Scriptura sacra, ducatus Samuelis quot annis fuerit minime patet; docet tamen Josephus tredecim annis principatum illius emicuisse. Chronici vero, Samuel et Saul simul annis quadraginta praefuisse signant. In Actibus apostolorum apostolus Paulus ita concionatus ad populum est: Deus plebis Israel elegit patres nostros, et plebem exaltavit, cum essent incolae in terra Aegypti, et in brachio excelso eduxit eos ex ea, et per quadraginta annorum tempus, mores eorum sustinuit in deserto; et destruens gentes septem in terra Chanaan, sorte distribuit eis terram eorum, [Col. 0038C] quasi post quadringentos et quinquaginta annos; et post hac dedit judices, usque ad Samuel prophetam; et exinde postulaverunt regem; et dedit illis Deus Saul, filium Cis, virum de tribu Benjamin, annis quadraginta. Ab hoc tempora prophetarum incipiunt. Lacedaemoniorum regnum exoritur; atque Homerus fuisse putatur.

In hac tertia aetate mundi, salva veritate historica, praefigurat in vocatione Abrahae, terram viventium Christi populo futuram, nec incolatus nostri longos exitus formidandos, et in Christo Domino semper sperandum, per cujus gratiam vivendo sempiterna potiemur haereditate; et in semine ejusdem Abrahae, ut stellas coeli multiplicari populum Christianum; et in oblatione et sacerdotio ejus regale Ecclesiae sacerdotium, [Col. 0038D] et in proprietate nominis ipsius, quod esset in Christo pater multarum gentium per fidem, cum unius tantum gentis pater fuerit per generationem: et in circumcisione carnis, quod corde circumcidendus esset Christianus.

Et in Isaac nato, qui risus dicitur, quod gentium populus qui in Christum de illa serie in carne venientem irrisum a Judaeis crederent, et agnoscerent illius contumeliosam passionem, suam veram esse liberationem.

Et in Sodoma et Gomorra, impiarum civitatum subversione, futuri judicii diem, nec posse evadere statuta supplicia, noxia curiositate propositum sanctae conversationis contemnentes, retroque male vivendo [Col. 0039A] respicientes; solosque liberari, quos gratia Christi liberaverit.

Et in immolatione arietis pro Isaac, Christi passionem expressam; et injuratione Dei quod semen Abrahae in Christo supra numerum extenderetur, et non tantum ex semine carnis, sed fide vocari ad infinitum numerum filios Abraham.

Et ex femore Abraham, carnem Christi venturam, quando idem Abraham servo jubet: Pone manum tuam sub femore meo, et jura mihi per Deum coeli; ostenditque Christum qui est Deus coeli, per Virginem Mariam ex femore suo in carne futurum.

Et in geminis Rebeccae duos populos, Christianos et Judaeos, quorum minor Jacob lenis, in ipsa jam pueritia per cocturam rubram lenticulae, majorem [Col. 0039B] fratrem Esau hispidum supplantans, lenem mitemque signat populum Christianum, qui per cocturam rubram, Passionem scilicet Christi, sanguine rubratam, edaci ac saevienti Judaeo populo, cujus curam gestabat Esau, primatus dignitatem illo vendente suscepit; ille quod nascendo habuit per concupiscentiam perdidit; Christianus per gratiam quod in natura non habuit, acquisivit. Cui pelles haedorum super brachia, et cervicem nudam mater aptavit, vesteque primogeniti sui induit, tanquam jam nobis illum figuratum ostendens Christum, qui accepit, non carnem peccati, sed similitudinem carnis peccati, legemque Veteris Testamenti tanquam vestem primogeniti excipiens, non solverit, sed impleverit. Post cujus odorem benedictae concurrunt omnes gentes, quae [Col. 0039C] per gratiam Judaeis et primatum, et benedictionem abstulerunt. Jacob quoque, filius Isaac, nepos Abrahae fugiens fratris insidias, in sacramento lapidem quem ad caput habuit dormiens eminus erigens eumque liniens oleo, Christum nobis lapidem angularem consecravit. Et idem Jacob, claudus effectus in latitudine femoris populum Hebraeorum significat claudicaturum. Judas filius Jacob, cum nuru sua concubuit Thamar, qua intelligitur plebs Judaea, cui de tribu Juda reges tanquam mariti adhibebantur; unde nomen ejus amaritudo interpretatur, quia ipsa Domino fellis poculum dedit.

In duobus filiis Judae duo genera principum qui non recte operabantur in plebe, unum eorum qui oberrat, alterum qui nihil proderat: nec enim sunt [Col. 0039D] amplius quam duo genera hominum inutilia generi humano: unum nocentium, alterum praestare nolentium, et, si quid boni habent, in hac terrena vita perdentium, tanquam in terram fundentium; unde major Her interpretatur pellicitus, qualibus tunicis induti sunt primi homines, in poenam damnationis suae, dimissi ex paradiso. Sequens Onan interpretatur moestus eorum, id est, quibus nihil prodesse cum habeat unde prodesse possit. In tertio filio Judae, Sela qui interpretatur dimissio ejus, significatur tempus ex quo reges plebi Judaeorum coeperunt de tribu Juda non fieri; quia erat eadem tribus Judae, sed etiam in populo Judae nemo regnabat; propterea Thamar filium Judae maritum non [Col. 0040A] accipiebat. Isto tempore omne magisterium Judaeorum, et mystica, unde Christi vocabantur, unctio ipsa defecerat. Neque ad mysticam unctionem Herodes pertinet alienigena, qui deficiente ex tribu Juda principe regio, a Romanis in Judaea regnum acceperat; sub cujus tempore natus est Christus, unctus Sanctus sanctorum oleo exsultationis prae participibus suis, qui veniens ad oves quae perierant domus Israel, testimonio Joannis, in aqua usus est; cujus figuram gessit ipse Judas, cum iret ad tondendas oves in Tamna, quod interpretatur deficiens; jam enim defecerat princeps ex Juda, atque unctio mystica Judaeorum. Venit autem cum suo pastore Odollamite, cui nomen erat Iras; interpretatur autem Odollamites testimonium in aqua, habens quidem [Col. 0040B] Dominus testimonium majus Joanne, propter infirmas tamen oves, hoc testimonio usus est in aqua, nam et ipse Iras, quod nomen illius pastoris fuit, interpretatur fratris mei visio. Vidit omnino fratrem suum Jesum secundum semen Abrahae, secundum cognationem Mariae et Elizabeth matris suae; eumdemque Dominum et Deum suum, quem jam salutaverat ex utero, agnovit perfectius ex columba; et ideo tanquam Odollamites, vere testimonium perhibet in aqua. Venit autem Dominus ad oves tondendas, hoc est exonerandas sarcinas peccatorum. Inde Thamar habitum mutat; nam et commutans interpretatur; mutat et nomen, et de Synagoga fit Ecclesia, sed in ea prorsus nomen amaritudinis permanet, non illius in qua Domino [Col. 0040C] fel ministravit, sed illius in qua Petrus flevit amare, nam et Juda confessio est, confessioni ergo amaritudo misceatur, ut vera poenitentia praesignetur. Haec poenitentia fecundatur Ecclesia in omnibus gentibus; nam et ipse habitus meretricis, confessio peccatorum est; typum quippe Ecclesiae gerit Thamar ex gentibus evocatae, sedens cum hoc habitu ad portam Enahim, quod interpretatur fontes, currit enim velut cervus ad fontes aquarum pervenire ad semen Abrahae: illic enim a non cognoscente fetatur, quia de illa praedictum est: Populus quem non cognovi, servivit mihi. Accipit in occulto annulum, monile, et virgam; vocatione signatur, justificatione decora, glorificatione exaltatur, sed haec adhuc in occulto, ubi fit conceptio sanctae ubertatis. Mittitur [Col. 0040D] meretrici promissus haedus exprobratio scilicet peccati per eumdem Odollamitem, tanquam increpantem et dicentem: Generatio viperarum; sed non eam invenit peccati exprobratio, quam mutavit confessionis amaritudo. Post vero publicis signis annuli, monilis, et virgae arguit temere judicantes Judaeos, quorum jam personam Judas ipse gestabat, prolatis certissimis documentis suae vocationis, justificationis et glorificationis. Ostendit virgam signum passionis, et monile legitimae legis, et annulum pignus immortalitatis, quando accusatur a Judaeis quasi adulteratrix legis.

In actionibus quoque Joseph et Benjamin, Christus et Ecclesia ipsius figuratur. Quorum unus Joseph a [Col. 0041A] patre missus, signat Christum a Patre missum ad oves visitandas, cum fratres in passione, tunica exspoliatum miserunt in lacum; ac vestem ejus in sanguine haedi tinctam, sub falsa testatione, patri miserunt; venditumque gentibus Salvatorem transmiserunt, cui in coelo sol, stella ac luna, et in manipulis terra, inferna quoque carceris subderentur, ut ei omne genu flectatur coelestium, terrestrium, et infernorum. Cum eodem Joseph, ad sacramentum Dominicae passionis, duo Pharaonis spadones in carcerem detrusi sunt, ut trium crucifixorum numerus suppleretur; e quibus verus Joseph Christus, revelando mysteria unum puniret per debitum supplicium, alterum per indebitam gratiam liberaret. Idem Joseph post duos annos dierum tertio incipiente, de [Col. 0041B] carcere educitur; et Christus die tertia a mortuis resurgit. Praesentatur Pharaoni; mundo resurrectio declaratur. Data est Joseph potestas in Aegypto; data est Christo omnis potestas in coelo et in terra. Collegit Joseph per suos frumentum multum; collegit Christus credentium numerum sine numero. Constituit Joseph horrea per totam Aegyptum; consecravit Christus per totum mundum Ecclesias. Aperuit Joseph horrea tempore famis, et ministravit frumenta populis; aperuit Christus ex horreis suis diuturnam sui corporis praebiturus annonam esurientibus et sitientibus justitiam. Acquisivit Joseph totam Aegyptum Pharaoni; acquisivit Christus mundum pastum et reconciliatum Patri. Venerunt fratres Joseph, qui eum vendiderant, fame compulsi, ad [Col. 0041C] eum; venerunt et ad Christum Judaei, qui eum crucifixerant, ut ejus refecti cibariis, a fame animae liberarentur. Adorant illi, adorant et isti: sicque miris sacramentis, in actione fratrum, actio nobis apostolica praemonstratur.

In Benjamin quoque extremo Joseph fratre et doctor et magister gentium in fide et veritate, Paulus praefiguratur: cui figurate scyphus argenteus in sacco legis celatur, et trecenti argentei cum quinque stolis optimis dantur.

Et in descensione Jacob in Aegyptum, Christi descensio in mundum; et in multiplicatione seminis ejus in Aegypto, in Christo per fidem gentes in toto mundo multiplicandae.

In Moyse figura exprimitur Mediatoris, qui mundo [Col. 0041D] pacem intulit, ut Moyses Aegyptum sabulo abscondit, Christus ex obsessis virtutem diaboli expellendo cohibuit. Quod idem Moyses uxorem filiam sacerdotis Madian accepit, mediatorem ex alienigenis sumere conjugem significat et Ecclesiam. Quod idem pastor ovium, mediatorem signavit pastorem bonum ovium in carne futurum: qui ex hoc mundo quasi ex Aegypto oves suas colligendo, in unum ovile Ecclesiae congregaret. Superantur magorum praestigia, [Col. 0042A] serpensque Moysi voravit serpentes eorum magorum: virga Christi, doctrina, qua omnium paganorum haereticorumque dogmata consumuntur.

In Aegypto decem plagis mundus feritur: in occisione agni, Christi immolatio: et in figura Paschae, Christi transitus ad Patrem. In mari Rubro baptismus Christi sanguine rubratus. In manna, panis coelestis. Christus expressus in extensione manuum Moysi, signo crucis expugnari inimicos. Datae leges in monte, Christi mandata servari in spiritali altitudine, in tabernaculo, Christi Ecclesiam.

In Aaron sacerdotio, novum in Christo sacerdotium: In sacrificiis omnibus, Christum figuratum. In varietate leprarum, haereseon vel errorum varietates, in escis mundis et immundis, eleemosynis munda [Col. 0042B] omnia fieri. In Aegypti escis desideratis, Christum manna fastidisse, et voluptatibus illicitis concupiscentias praestitisse. In virga Aaron germinante confirmationem Sacerdotii Christi. In aeneo serpente, Christi morte ubique in ore fidelium sonante, virulentiam virorum perimendam, et a percussione diaboli, fide mortem Christi aspicientes sanandos. Et in bis per ussa petra sacramenta passionis Christi mirabili opere distincta. Et in vacca rufa, cujus cinis in aquas lustrationis projicitur, mysterium nostrae redemptionis et salutis plenissime expressum.

In sepultura Moysi occultata, litteram legis; et carnales observationes occulendas.

In Jesu Nave principatu sequente, Dominum Christum in Novo Testamento verum ducem et principem [Col. 0042C] futurum, et civitates mundi destructurum, ac aereas potestates debellaturum, ac omnem idololatriam penitus abluturum, et omnis generis vitia expugnaturum.

Debora in typo Ecclesiae hostem superavit. Gedeon gratiam Christi abundantem commendavit, et quod fide, trinitatis hostes essent superandi, ac martyria appetenda actis suis insinuat. In Abimelech concubinae filio, haeretici. In Jephte filia virgine, carnis Christi immolatio virginis et in resurrectione totius corruptionis absorptio. In Samson Nazareo, Christus Dominus fortis in capite; in ligatione ipsius a meretrice muliere, Christus Dominus, quod Judaeorum vincula omnia potentialiter dirumperet. In Ruth, Ecclesia ex gentibus, Judaeis illudens. [Col. 0042D] In Samuele, Christus Dominus dux, sacerdos et propheta, sacerdotes arguens, et Synagogam veterem novo sacerdotio Christi in gratia Novi Testamenti permutans.

Clauditur haec tertia aetas Patriarcharum actis, et legis sacramentis, ac judicium figuris, venerabiliter insignis, in repulsione et abjectione Saulis, continens annos nongentos quadraginta.



AETAS QUARTA A DAVIDIS REGNO AD TRANSMIGRATIONEM HEBRAEORUM BABYLONIAM.
[Col. 0043]

[Col. 0043A] [3125] Quarta aetas mundi. David primus ex tribu Juda rex, annis quadraginta. Latinorum quintus, Silvius, annis quinquaginta. Codrus sponte se hostibus offerens, interimitur. Ephesus condita ab Andronico. Carthago condita est a Didone filia Carchedonis Tyrii, anno centesimo quadragesimo tertio post Trojanum excidium; prophetantibus in Judaea Gath, Nathan et Asaph.

[3165] Salomon, filius David, annis quadraginta. Qui quarto regni sui anno, mense secundo, templum Domino aedificare coepit in Jerusalem, collectis ab egressu Israel ex Aegypto annis quadragentis octoginta: quod in figuram universi temporis quo in hoc saeculo Christi aedificatur Ecclesia, quae in futuro perficitur septem annis, et septimo mense anni octavi dedicavit. Latinorum sextus, Alba Silvius, [Col. 0043B] Aeneae filius, regnat annis octoginta octo. Regina Sabba venit audire sapientiam Salomonis.

[3205] Roboam, filius Salomonis, annis sexdecim. Sub quo Jeroboam de tribu Ephraim separavit decem tribus a domo David, et a Domino, in figuram haereticorum qui suos sequaces a Christo et Ecclesia segregant. Hujus quinto anno Sesac rex Aegypti, veniens Hierosolymam, templum spoliavit. Latinorum septimus Aegyptas Silvius, Albae superioris regis filius, regnavit annis viginti tribus. Samus condita, et Smyrna in urbis modum ampliata. Sybilla Erithraea illustris habetur.

[3882] Abia, filius Roboam, annis tribus. Hic pugnantem contra se Jeroboam superavit, occisis de exercitu ejus millibus quingentis, eo quod sperasset [Col. 0043C] in Domino. Sub quo Hebraeae gentis pontifex maximus Abimelech insignis est habitus.

[3885] Asa, filius Abia, annis quadraginta et uno. Ab hoc conductus Benadab rex Syriae Damasci contra Israel, percussit omnem terram Nephtalim. Prophetabant in Judaea Achias, Eliu, Amos, Joel, et Azarias. Latinorum octavus Capys Silvius Aegypti, superioris regis filius, regnat annis viginti septem. Asa idola destruit, templum mundat. Egredientem contra se Zaraa Aethiopem cum suo sternit exercitu. Amri Rex Israel emit montem Samariae, a Somer, duobus talentis argenti, et aedificavit eam. Achiel de Bethel, Jericho instaurat.

[3926] Josaphat annis viginti quinque. Elias, et [Col. 0043D] Elisaeus, et Abdias, Azarias, et Micheas prophetabant. Elias Thesbites, tres semis annos pluviam continuit, propter peccata Achab, et populi Israel, et inter caetera magnalia Elisaeum filium Saphat, qui erat de Abel Maula, pro se unxit prophetam. Latinorum nonus Carpentus Silvius, superioris regis Capys filius, regnavit annis tredecim. Post quem filius ejus Tiberius decimus, annis octo. Josaphat fecit rectum coram Domino.

[Col. 0044A] [3951] Joram, filius Josaphat, annis octo. Elias curru igneo rapitur, quasi usque in coelum; et Elisaeus, haeres prophetiae derelictus, primo miraculo aquas Jericho sanat. In diebus Joram recessit Edom. ne esset sub Juda, et constituit sibi regem. Ambulavit autem Joram in viis domus Achab; filia quippe Achab erat uxor ejus.

[3959] Ochozias sive Azarias anno uno. Jonadab filius Rechab clarus habetur. Azariam cum filio suo Joas, et nepote Amasia, ob enormitatem scelerum, et quia nec patrem filiumve quispiam eorum bonum habebat evangelista Matthaeus a Domini Salvatoris genealogia secludit.

[3960] Athalia, mater Azariae, annis septem. Quae videns interfectum ab Jehu rege Israel filium suum [Col. 0044B] Azariam, interfecit omnem stirpem regiam domus Joram, praeter solum Joas filium Azariae, quem Jozabeth uxor Joiadae pontificis furata est de medio filiorum regis, cum interficerentur. Joiada pontifex, qui solus post Moysen vixisse annos centum triginta perhibetur.

[3967] Joas, filius Azariae, annis quadraginta. Iste bono principio et fine usus pessimo, in principiis suis templum innovavit. In extremis inter caetera facinora, Zachariam quoque filium Joiadae tutoris quondam ac regnificatoris sui, inter templum et altare lapidare praecepit; quem ob meritorum gratiam Dominus in Evangelio filium Zachariae, id est benedicti Domini, cognominat. Lycurgus legislator Apollinis oraculo insignis habetur. Latinorum duodecimus [Col. 0044C] Aremulus Silvius. Agrippae superioris regis filius, regnavit annis decem et octo, qui praesidium Albanorum inter montes, ubi nunc Roma est, posuit. Cujus filius fuit Julius proavus Julii Proculi, qui cum suo populo Romam commigrans, fundavit Juliam gentem.

Amasias, filius Joas, annis viginti novem. Elisaeus propheta defunctus sepelitur in Samaria. Azahel rex Syrorum afflixit Israel.

[4047] Latinorum decimus tertius, Aventinus Silvius Aremuli superioris regis major filius, regnavit annis triginta septem; atque in eodem monte qui nunc pars Urbis est, mortuus ac sepultus, aeternum loco vocabulum dedit. Vienna urbs condita a Venerio [Col. 0044D] Africae exsule, inde nominata, ut Livius in Annalibus scribit, quod biennio perfecta fuerit, primum Bienna, postmodum b subtracta, addita v, Vienna nuncupata. Quam postea Romani, Senatu composito qui Gallias disponeret, Senatoriam appellare voluerunt. Inde post aliquot tempora, quinque legionibus in ea compositis, quinque castris in circuitu eam insignem fecere; ac publica horrea et cellaria totius militiae ibi constituerunt. Ex nominibus autem tribunorum [Col. 0045A] Julii Caesaris, nomina castris imposuerunt Crappum, Eumedium, Sospolum, Quiriacum, Pompetiacum.

[4076] Azarias, qui et Ozias, filius Amasiae, annis quinquaginta et uno. Assyriorum tricesimus sextus, Tonosconleros, qui vocatur Graece Sardanapalus, qui Tharsum atque Anchialem condidit, et in praelio victus ab Arbace Medo, semet incendio concremavit. Usque ad id tempus fuisse reges Assyriorum historiae referunt; et fiunt simul anni a primo anno Nini Regis Assyriorum, mille centum et sexaginta quatuor. Arbaces Medus, Assyriorum imperio destructo, regnum in Medos transtulit. Deinde multis praeliis undique scatescentibus, per varios eventus ad Scythas Chaldaeosque, et rursum ad Medos parili via rediit. Latinorum decimus quartus, [Col. 0045B] Procas Silvius, Aventini superioris regis filius regnavit. Post quem Amulius Silvius. Hesiodus poeta claruit, atque Phidon Argius mensuras et pondera reperit. Per idem tempus olympias prima constituitur. Macedonum regnum inchoat, primum habens regem Cananum. Lacaedemoniorum reges deficiunt; Lydorum incipiunt. Osee, Amos, Isaias, et Jonas in Judaea prophetant.

Joathan, filius Oziae, annis sexdecim. Olympias prima ab Eliensibus constituitur. Remus et Romulus generantur, matre et Ilia. Joathan, inter caetera virtutum bonarum opera, portam domus Domini sublimissimam aedificavit, quae in Actibus Apostolorum Speciosa vocatur.

[Col. 0045C] [4103] Achaz, filius Joathan, annis sexdecim. Ab hoc conductus Theglatphalasar rex Assyriorum, Rasin regem, Syriae interfecit, et habitatores Damasci transtulit Cyrenem.

Roma condita in monte Latino, undecimo Kal. Maii a geminis Remo et Romulo filiis Rheae Sylviae, quae erat filia Numitoris fratris regis Amulii, virgo vestalis, sed constuprata. Consualibus ludis Sabinae raptae, anno ab Urbe condita tertio. Remus a Fabio Romuli duce occisus.

[4119] Ezechias, filius Achaz, annis viginti octo. Hujus anno sexto Salmanasar rex Assyriorum, capta Samaria, transtulit Israel in Assyrios, atque in Judaea Samaritas accolas misit. Cujus regnum a primo Jeroboam steterat annis trecentis sexaginta. [Col. 0045D] Hoc tempore Romulus primus milites ex populo sumpsit, centumque a populo nobilissimos viros elegit qui ob aetatem, senatores, ob curam et sollicitudinem reipublicae, patres vocati sunt. Mortuo Romulo, qui triginta septem annos regnavit, per quinos dies Senatores rempublicam rexerunt; atque unus expletus est annus.

Post quos Numa Pompilius, annis quadraginta et uno; qui Capitolium a fundamentis aedificavit.

[4147] Manasses, annis quinquaginta sex. Hic ob scelera sua catenatus et compenditus, in Babyloniam ducitur; sed ob poenitentiam et preces, restituitur in regnum. Numa Pompilius, primus Vestales virgines instituit, duosque menses, Januarium et Februarium [Col. 0046A] decem mensibus anni adjecit. Sibylla Samia claruit.

Romanorum tertius, Tullus Hostilius, regnavit annos triginta duos, qui primus regum Romanorum purpura et fascibus usus est; adjecto monte Coelio et urbem ampliavit.

[4203] Amon, filius Manasse, annis duobus, in Hebraica veritate; in Septuaginta legitur regnasse duodecim. Histrus civitas in Ponto condita. Amon a servis suis interficitur.

[4205] Josias, filius Amon, annos triginta unum. Hic mundata Judaea et Hierusalem templo etiam innovato, post abjectas idololatriae sordes, pascha Domino celeberrimum facit decimo octavo anno regni sui; et cum Nechao Aegyptiorum rege congressus, [Col. 0046B] occiditur in campo Mageddo, quae nunc Maximianopolis vocatur. Thales Milesius, primus physicus clarus habetur. Prophetabant in Judaea, Jeremias, Oldas, et Sophonias. Romanorum quartus Ancus Martius, Numae ex filia nepos, regnavit annis viginti tribus, qui Aventinum montem et Janiculum Urbi addidit, et supra mare, decimoquinto ab Urbe miliario Hostiam condidit. Post quem Tarquinius Priscus, annis triginta septem; qui circum Romae aedificavit, numerum senatorum auxit; Romanos ludos instituit, muros et cloacas aedificavit. Capitolium exstruxit. In Hebraeo, viginti et uno annis regnasse Josias: in Septuaginta Interpretibus, triginta tribus legitur. Sed et Eusebius inter regnum ejus et Joachim, alium de suo adjecit annum, propter menses [Col. 0046C] bis terrenos quibus Joachaz vel Joachim regnaverunt. Verum quid veritas habeat Jeremias pandit, qui se a decimo tertio anno Josiae usque ad annum quartum Joachim, viginti tribus annis prophetasse perhibet; et Nabuchodonosor quarto anno Joachim regnare coepisse; decimo nono autem anno regni ejus, Hierusalem fuisse destructam.

[4259] Joachim, filius Josiae, annis undecim. Post Josiam regnavit Joachaz mensibus tribus; quem Nechao vinctum ducens in Aegyptum, Joachim constituit regem. Hujus anno tertio Nabuchodonosor, capta Jerusalem, et plurimis captivatis, in quibus erant Daniel, Ananias, Azarias, Misael, partem vasorum templi Babyloniam transfert. A quarto Joachim anno Scriptura regnum Nabuchodonosor computat: [Col. 0046D] quia ex eo non solum Chaldaeis, et Judaeis, sed et Assyriis, Aegyptiis, Moabitis, aliisque innumeris gentibus incipit regnare.

Joachim, qui et Jechonias, filius Joachim, mensibus tribus ac diebus decem. Hic circumdata a Chaldaeis Jerusalem, exiit ad regem Babylonis, et mater ejus, et ductus est in Babylonem cum populo suo anno octavo regni Nabuchodonosor.

[4347] Sedechias, annis undecim, qui et Mathan, filius Josiae. Hujus anno undecimo, regis Babylonis novenario. Judaea captivata in Babyloniam, et templum Dei incensum, aedificationis suae anno quadringintesimo tricesimo. Qui autem reliqui fuerant Judaei, transfugerunt in Aegyptum qua post annos [Col. 0047A] quinque percussa a Chaldaeis, in Babyloniam sunt et ipsi transmigrati. Secundum Septuaginta interpretes anni computantur ab aedificatione templi, quadringenti quinquaginta quatuor. Per idem tempus Sapho mulier in diverso poemate claruit; Solon leges Atheniensibus dedit.

In hac quarta aetate, in David manu forti, parvo in fratribus uncto, regis nostri Christi Sacramenta figurantur. Qui pastor ovium, unctus a Deo Patre, de ore leonis diaboli, et Petrum negantem, et latronem eripuit confitentem. Cujus citharam, si respicias resonantem, quam ligno crucis carnis membrorumque suorum chordis aptatam plectro dum tangit sancti Spiritus, omne animal replet benedictione, et diabolum de cordibus fugat iniquorum, pro quibus [Col. 0047B] in cruce oravit. Qui adversus magnum hostem verum Goliath pugnaturus, sapientiam hujus mundi, tanquam illa arma Saul rejiciens in quinque lapidibus, stulta mundi elegit, ut confundat fortia. Ex quinque enim libris legis Moysis, unus lapis praedictis fundibulo carnis locatus, manu forti expressus, totam diaboli superbiam elisit, suoque peremit gladio, dum mortem ex morte occidit. Ex cujus victoria inimici Judaei invidiam conceperunt, et pro dilectione odium retribuerunt.

Quod idem David per latebras montium, per speluncas ac deserta inimico persequente discurrit, membrorum suorum ac martyrum persecutiones expressit.

Quod inimico suo pepercit, pinnam chlamydis ejus [Col. 0047C] abscindens, figuras quod hostibus suis dum abscidit vitium magnum superbiae parcit, ne dentur aeternae occisioni.

Quod declinans persecutoris insidias, fugit in Geth; sic Christus saevientibus Judaeis subtrahens se gentibus dedit.

Arreptitium idem se simulans, dum salivae illius in barbam decurrunt, Christi firmitatem sapientia conditam, et sacratissimum corpus ipsius in sanctificato pane gestatum manibus suis presbyteri mysterio nobis insinuat.

Idem David dolet occisum inimicum Saul: quia et Christus suos plurimum dilexit inimicos.

Ad David unctum totus colligitur Israel; ad Christum ut promissum est totus colligitur mundus.

[Col. 0047D] In David Christus ille desiderabilis omnibus gentibus quasi in solatium deambulans, quia in sole posuit tabernaculum suum, adamavit Ecclesiam super tectum se lavantem, id est, emundantem se a sordibus saeculi, et domum luteam spiritali contemplatione transcendentem atque calcantem: et inchoata cum illa primae conventionis notitia, postea ab ea penitus separatum diabolum occidit, eamque sibi perpetuo connubio copulavit.

David senili aetate confecto Abisac virgo, quae eum calefaceret, applicatur: senio urgente mundo, verus David Christus sibi virginem calentem fide applicat Ecclesiam.

In Salomone pax nostra, qui est Christus expressus, [Col. 0048A] in quo sapientia Christus, veniens mittere gladium in terram, haereticorum fraudem removens verae matri Catholicae uti parvulum non divisum, vivum reddit statum; nec vult propter jurgium haereticorum scindere et dimidiare filium qui ex vivis lapidibus domum construens, unum ex omnibus fidelibus templum fecit: ad quem visendum sapientiamque ejus audiendam, regina Saba, id est Ecclesia, a finibus terrae venit. Universa itaque quae de Salomone, vel ab eo prophetice gesta sunt recte Christo Domino consignantur. Ne quis autem putaret in Salomone cuncta impleta quae prophetice de Christo dicebantur, in senectute depravatus, sapientiam divino judicio amisit, ut in Christo Domino omnia illa quae signata fuerant, servarentur. Caeterum [Col. 0048B] fornicatus mente et corpore, Domino se deserente, male obiisse videtur: metuendum exemplum posteris relinquens, ne felicitate hujus vitae turbati, Christum deserant; quod est suorum aeterna felicitas.

In divisione regni, ac totius populi pene Israelitici a domo David, haereticorum et schismaticorum ostenditur figura.

In Elia Christus; qui per figuram vespere saeculi ut vitulus immolatus, sacerdotes omnes idololatriae cum ipso errore simul exstinxit, replens terram gratiae pluvia, qua fames fidelis animae repellatur.

Quod eidem Eliae in eremo constituto corvi panem mane et carnes vespere ministrant, figura totius corporis [Col. 0048C] Domini monstratur: quia primum in praeceptis panem, postea carnem Dominicae passionis ex ligno crucis decoctam Judaei tetri colore gentibus ministrarunt.

Tribus temporibus etiam et dimidio temporis in tribus annis et sex mensibus coelestis pluvia Dei alto judicio negatur eis, qui carnem ejus non comedentes neque ejus sanguinem bibentes, redempti ab ejus corpore inveniuntur alieni.

Elias pastus a vidua, Christus misericordiae opera suscipiens, et recompensans in Ecclesia, quae adhuc vidua in agro sacrarum Scripturarum per duo ligna crucis, duo praecepta colligit, ut sibi filiisque in tempore famis consulat.

In Elisaeo etiam duplex spiritus Eliae discipulorum [Col. 0048D] chorus Christi, Spiritum sanctum duplo munere accipiens.

In mortuo suscitato, genus humanum per Christum afflatu gratiae suscitatum, quem lex nullo modo suscitare valuit.

Jordanem Elisaeus eodem spiritu operante transit; quo noster Dominus Jesus eumdem fluvium suo in Baptismo consecravit.

Insultant pueri Elisaeo, et a bestiis sunt lacerati: insultant Judaei Christo, et a Romanis vel malignis spiritibus sunt pervasi. Naaman Elisaeus septies lavari, ut purgaretur a lepra, in Jordane jubet: septiformis gratiae spiritu mundari a vitiis animam, quibus interior exteriorque homo polluitur, signat: [Col. 0049A] quod etiam aqua psa demonstrat qua tinguntur consecrati, in nomine Patris et Filii et Spiritus sancti.

Giezi puer prophetae munera Naaman accipiens, et per hoc maculis leprae respersus, haereticos ostendit, qui venditantes velut expiationes peccatorum, qui quoque maculis, quibus ipsi fuerant aspersi supplentur.

In Ezechiae regis signo Christi descensus, qui est Sol justitiae; et etiam inferna misericorditer penetrantis figura praesignatur: qui etiam docet nos in bono nunquam prosperitatis efferri.

[Col. 0050A] In Josiae actibus, Christus verum pascha nobis factus aperte expressus, Ecclesiam suam mundans et expurgans, pro qua mortuus est. Cujus filii ob meritum culpae in captivitatem ducti, qui gratiam Christi in vacuum ducunt, designant: et praecepta Christi velut Jeremiae parvipendentes, diabolo velut Nabuchodonosor, captivi vitiis traduntur. Concluditur autem haec aetas quarta mundi a David usque ad transmigrationem in Babyloniam, continens annos quadringintos septuaginta.



AETAS QUINTA AB EADEM TRANSMIGRATIONE AD CHRISTUM SALVATOREM NOSTRUM.
[Col. 0049]

[Col. 0049B] [4271] Quinta mundi aetas coepit ab extremo excidio regni Judaici, quod juxta prophetiam Jeremiae septuaginta annis permansit, anno decimo quarto, postquam percussa est civitas, qui est vicesimus quintus annus transmigrationis regis Joachim, cum quo Ezechiel captivatus est: ipse Ezechiel in visionibus Dei adductus in terram Israel vidit renovationem civitatis ac templi, caeremoniarumque ejus. Vastata Judaea Chaldaei non ut Assyrii in Samariam alios miserere colonos, sed desertam reliquere terram, donec post annos septuaginta in eam Judaei redirent. A sacerdotibus ignis ab altari holocaustomatis sublatus et absconditus in puteo post septuagesimum regressionis annum assumitur, inventus vivus. Romanorum sextus Servius regnavit annos quadraginta [Col. 0049C] quatuor, qui tres montes Urbi addidit: Quirinalem, Esquilinum, Viminalem; fossas circum muros duxit. Post Nabuchodonosor, qui, teste Scriptura sacra, viginti quinque post eversam Jerusalem vixit annis, Evilmerodach filius ejus regnavit annis decem et octo; post quem Egesar filius ejus, annis quadraginta. Cui successit frater ejus Laborsodach, mensibus novem. Hoc defuncto ad Balthasar qui Naboan nuncupatur, transiit imperium. Qui cum jam septemdecim regnaret annos, capta est a Cyro Persarum et Dario Medorum rege Babylonia, discedente Arbace praefecto in Medos, a quo primum Babylonia dehonorata fuerat. Partem regni penes se retinuere Chaldaei, qui Babyloniam sibi adversum Medos vindicaverunt, unde factum est ut Nabuchodonosor, [Col. 0049D] caeterique post eum usque ad Cyrum, reges, quamvis Chaldaeorum viribus potentes, et Babyloniae nomine clari legantur, in numero tamen et cardine regum non habentur illustrium. Darius autem Astyagis filius, qui Babyloniam destruxit, cum Cyro cognato suo agebat annum sexagesimum secundum, quando Babylonia fuit invasa. Quique Danielem prophetam sumens, ad se in Mediam duxit, et omni eum honore celebravit. Hujus Darii Daniel ipse ita meminit, dicens: In anno primo Darii filii Assueri de semine Medorum, qui imperavit super regnum Chaldaeorum. [Col. 0050B] Ego Daniel intellexi in libris numerum annorum, de quo factus est sermo Domini ad Jeremiam prophetam, ut complerentur desolationis Jerusalem septuaginta annis. Eusebius in Temporum libris triginta annos ab eversione Jerusalem usque ad initium Cyri regis Persarum; Julius autem Africanus septuaginta computat. Porro Hieronymus in Expositione prophetae Danielis ita dicit: Tradunt Hebraei hujusmodi fabulam usque ad septuagesimum annum, quo Jeremias captivitatem Judaeorum dixerat esse solvendam, de quo et Zacharias in principio voluminis sui loquitur, irritam putans Dei pollicitationem Balthasar, falsumque promissum versus in gaudium, fecit grande convivium, insultans quodammodo spei Judaeorum, et vasis templi; sed statim [Col. 0050C] ultio consecuta est. Danielis omnis prophetia mysteriis licet sit plena, quaedam tamen pars ejus ita claritate elucet, ut etiam tempus signet quando venturus esset ipse Salvator et Dominus. Septuaginta hebdomadas breviatas esse, Gabriel angelus in populo ejus eidem Danieli revelavit, ut adduceretur justitia sempiterna, et impleretur prophetia, et ungeretur Sanctus sanctorum. Beatus Hieronymus labore ingenioque magno per supputationes annorum regum Babyloniae, septuaginta hebdomadas usque ad nostri Redemptoris nativitatem, annis quadringentis nonaginta perduxit, sejungens septem in restaurationem templi hebdomadas quinquaginta septem usque ad Domini nativitatem et passionem ipsius, et unam vastationis quae facta est a Vespasiano duce cum Tito [Col. 0050D] filio ejus. Duodecim sane sunt propheticae visiones ejusdem Danielis, sed in Hebraeo decem tantum reperiuntur. Pythagoras per idem tempus, philosophus et Arithmeticae inventor clarus habetur.

[4292] Persarum primus Cyrus regnavit annos triginta. Hic, ut compleretur verbum Domini ex ore Jeremiae, primo sui regni anno, laxata Hebraeorum captivitate, quinquaginta ferme hominum millia regredi fecit in Judaeam restituens eis vasa templi Domini aurea et argentea quinque millia quadringenta. Qui congregati in Jerusalem, mense septimo aedificaverunt altare, et [Col. 0051A] a primo die mensis ejusdem coeperunt offerre holocaustum Domino. Anno autem secundo adventus sui, mense secundo, templi fundamenta jecerunt; anno incensionis ejus, juxta Africanum, septuagesimo secundo; juxta autem Chronica Eusebii, trigesimo secundo; sed impedientibus Samaritanis, intermissum est opus usque ad annum Darii secundum, qui etiam in regno Assueri et Artaxerxis scripserunt accusationem adversum Judaeos; et rescripsit Artaxerxes me aedificaretur Hierusalem. Romanorum septimus Tarquinus regnavit annis triginta quinque; qui causa Tarquinii junioris sui filii qui Lucretiam corruperat, regno expulsus est.

[4322] Cambyses, Cyri filius, annis octo. Hic devicta Aegypto cunctam ejus religionem abominatus, [Col. 0051B] caeremonias ejus et templa deposuit; Babylonem in Aegypto aedificavit. Hunc aiunt Hebraei secundum Nabuchodonosor vocari, sub quo Judith historia scribitur.

Fratres magi, mensibus septem. Jesus sacerdos magnus et princeps gentis: Zorobabel, et Aggaeus, Zacharias, et Malachias prophetae clari habentur.

[4330] Darius annos triginti sex. Inter Darium et Cambysem regnasse duos fratres magos in libris Chronicorum reperimus; verum B. Hieronymus in expositione Danielis scribit, post Cambysem, Smerdem magum regnasse, qui Pantaptem filiam Cambysis duxit uxorem. Qui cum a septem magis fuisset occisus, et in loco ejus Darius suscepisset imperium, eadem Pantapte nupsit Dario, et ex eo Xerxem [Col. 0051C] filium genuit. Secundo anno Darii, septuagesimus captivitatis Hierusalem annus impletur, ut vult Eusebius, testem adhibens Zachariam prophetam, apud quem secundo Darii anno loquitur angelus: Domine exercituum, usquequo tu non misereberis Hierusalem, et urbium Juda quibus iratus es? Iste septuagesimus annus est (Zach. I, 12). Sexto Darii anno templi aedificatio completur, die tertia mensis Adar, qui est quadragesimus sextus annus ex quo ejus sub Cyro templi fundamenta sunt jacta; unde in Evangelio dicunt Judaei: Quadraginta et sex annis aedificatum est templum hoc (Joan. II, 20). Coeperunt autem aedificare anno secundo Darii, mense sexto, die vigesima quarta; et anno sexto, ut dictum est, et mense duodecimo, tertia die compleverunt. Ex quo apparet [Col. 0051D] opus templi et antea non parva ex parte peractum; annos autem septuaginta a destructione illius usque ad perfectam restaurandi licentiam esse computandos.

Pulsis urbe regibus, qui imperaverant annis ducentis quadraginta quatuor, vix usque ad duodecimum lapidem Roma tenebat imperium. Romae post exactos reges primum consules a Bruto esse coeperunt; deinde tribuni plebis ac dictatores, et rursum consules semper obtinuerunt, per annos ferme quadringentos sexaginta quatuor usque ad Julium Caesarem, qui primus singulare arripuit imperium, Olympiade centesima octogesima quarta.

[4360] Xerxes, filius Darii, annis viginti. Hic Aegyptum, quae a Dario discesserat, capit, et adversus [Col. 0052A] Graeciam pugnaturus, septingenta millia armatorum, et trecenta de auxiliis, rostratas autem naves mille ducentas; onerarias autem tria millia numero habuisse narratur; et tamen victus, ad patriam refugit. Pindarus, Sophocles et Euripides tragoediarum scriptores, celebrantur insignes. Inter eruditos quoque historiarum scriptores, Herodotus, et Zeusis pictor agnoscitur. Arrabanus, mensibus septem, Socrates nascitur.

Artaxerxes, qui et Longimanus annis quadraginta. Hujus anno septimo, prima die mensis primi, Esdras sacerdos et scriba legis Dei ascendit de Babylone cum epistola regis, et in prima mensis quinti venit in Hierusalem cum viris mille septingentis. Et inter alia strenue gesta castigavit filios transmigrationis [Col. 0052B] ab uxoribus alienigenis. Ejusdem anno vicesimo, Neemias pincerna de Susis castro adveniens, murum Jerusalem quinquaginta duobus diebus restituit, et ducatum genti duodecim annis praebuit.

Hucusque divina Scriptura temporum seriem continet. Quae vero posthaec apud Judaeos sunt gesta, de libris Machabaeorum, et Josephi, atque Africani scriptis exhibentur, qui deinceps universam historiam usque ad Romana tempora persecuti sunt. Et quidem Africanus in quinto Temporum volumine, hujus temporis ita meminit; mansit itaque imperfectum opus usque ad Neemiam, et vigesimum quintum annum regis Artaxerxis. Quo tempore regni Persarum, centum et quindecim, anni fuerant evoluti. Captivitatis autem Jerusalem centesimus quinquagesimus [Col. 0052C] et quintus annus erat; et tunc primum Artaxerxes jussit muros extrui Jerusalem; operi praefuit Neemias, et aedificata est platea, et muri circumdati; et ex illo tempore si numerare velis, septuaginta annorum hebdomadas usque ad Christum poteris invenire. Xerxes menses duos, postquam Sogdianus menses septem. Hippocrates medicus clarus habetur, et Democritus agnoscitur. Quo tempore Galli Senones et Viennenses, Martis et Victoriae templum ad orientem urbis Viennae constituunt.

[4428] Darius cognomento Nothus, annis viginti et octo. Aegyptus recessit a Persis. Reversis de captivitate Judaeis, non reges, sed pontifices praefuerunt usque ad Aristobulum, qui cum dignitate pontificis [Col. 0052D] etiam regale sibi coepit usurpare vocabulum. Plato nascitur.

[4446] Artaxerxes qui cognominatus est Mnemon, Darii et Parisatis filius annis quadraginta. Sub hoc rege videtur historia Esther completa; ipse quippe est qui ab Hebraeis Assuerus, a Septuaginta interpretibus Artaxerxes vocatur. Athenienses quatuor et viginti litteras habere coeperunt; ante enim tantum sexdecim habebant. Galli Senones, duce Brenno, exercitu copioso Romam invadunt, et incensam sex mensibus vastaverunt. Universam juventutem, quam constat vix mille hominum tunc fuisse, in arce Capitolini montis, latitantem obsidione concludunt; ibique infelices reliquias fame, peste, desperatione, [Col. 0053A] formidine terrent, subigunt, vendunt. Nam mille libras auri discessionis pretium paciscuntur; tribuni militares pro consulibus esse coeperunt. Carthaginensium bellum formidolosissimum inchoatum, Livio consule. Navale praelium cum Annibale seniore commissum. Triginta et una naves Annibalis captae, viginti mersae, tria millia hominum occisa, septem millia capta. Annibal scapha subductus aufugit. Caio Aquilino Floro, Lucio Cornelio Scipione consulibus, Hannone in locum Annibalis imperatore subrogato, navali praelio victus, exercitu amisso, ipse Hanno confertissimis hostibus se immiscuit, ibique occisus est. Annibal senior a Carthaginensibus iterum imperator, infeliciter cum Romanis navali praelio congressus, et victus, seditione suorum lapidibus coopertus [Col. 0053B] interiit. Carpeno imperatore, et Hannone classi praefecto, iterum Carthaginenses conserto praelio cum Romanis, sexaginta et quatuor naves perdiderunt. Trecenta et eo amplius castella populata. Manlio consule, septem et viginti millia captivorum eum ingentibus spoliis ex Africa Romam missi. Serpens mirae magnitudinis centum viginti pedum, haud procul a flumine Bagada, in Africa a Regulo consule occiditur. Asdrubale et Amilcare imperatoribus, Regulo consule, atrocissimum bellum gestum in quo caesa sunt Carthaginensium decem et septem millia, capta quinque millia. Elephanti decem octo abducti. Oppida octoginta et duo in deditionem cessere. Carthaginenses Hispanorum, Gallorum, sed et Graecorum auxilio comparato, Xanthippo Lacedaemonio [Col. 0053C] cum auxiliis accito pugnam cum Romanis conserunt. Triginta millia Romanorum militum prostrata; Regulus, ille dux nobilis cum quingentis viris captus, in catenas conjectus est. Decimo anno Punici belli Xanthippus tam audacis facti conscius, rerum instabilium mutationem timens, ex Africa migravit in Graeciam. Aemilio Pacilio Fulvio coss. Romani cum classe trecentorum navium cum Carthaginensibus pari classe convenerunt. Centum et quatuor naves Carthaginensium demersae. Triginta cum pugnatoribus captae, triginta et quinque millia militum caesa, novem navibus Romanorum depressis, mille centum militibus perditis. Hannone duce imperatore Poenorum, commisso praelio, Aemilio iterum consule, novem millia militum perdiderunt. Romana classis ad Italiam [Col. 0053D] praedis onusta remeans, infando naufragio eversa. Nam de trecentis navibus ducentae viginti perierunt. Octoginta vix abjectis oneribus liberatae. Hamilcar, rex Poenorum, Numidiam mille argenti talentis, et viginti millibus boum reliquos condemnavit. Principes omnium populorum patibulo suffixit. Servilius et Sempronius, ducentis et sexaginta navibus in Africam transgressi maritima circa Syrtes depopulati sunt. Inde cum ad Italiam redirent, illisi scopulis, centum quinquaginta naves onerarias perdiderunt. Asdrubal imperator cum elephantis centum viginti, et equitum peditumque amplius triginta millibus cum Metello pugnam conseruit. Viginti millia Carthaginensium eo praelio caesa sunt. Elephanti [Col. 0054A] quoque sex et viginti interfecti, centum et quatuor capti, Asdrubal cum paucis Lilybaeum profugit. Regulus, qui per quinquennium captivus detinebatur, ad pacem petendam Romam missus, non impetrata pace reversus, resectis palbebris, in machina religatus, vigilando a Carthaginensibus necatur. Attilus Regulus et Manlius coss. victi ab Annibale Amilcaris filio, perdita exercitus parte, vix aegre evaserunt. Claudius consul a classe Poenorum superatus, cum triginta navibus Lilybaeum in castra confugit; octo millia militum caesa, triginta capta referuntur. Luctatius consul cum Hannone navibus decertans quatuor et sexaginta Punicas naves coepit, centum et triginta demersit; triginta duo millia hominum capta, caesa quatuor millia fuere. Hanno navem antevertens [Col. 0054B] aufugit, Luctatius ad Erycinam civitatem duo millia Carthaginensium conserta pugna interfecit. Carthaginenses ea conditione paciscuntur, ut Sicilia Sardiniaque decederent, et puri argenti tria millia talentorum aequis pensionibus per annos viginti penderent. Post annos tres et viginti bellum Punicum primum ex quo inchoatum fuerat, finitum. Aristoteles octavum decimum aetatis annum gerens, Platonis auditor est.

Artaxerxes, qui et Ochus annis sex et viginti qui discedere ab armis, et quiescere in pace universam Graeciam per legatos praecepit, denuntians contradictorem pacis bello impetendum. Bellum civile et plusquam civile apud Persas gestum, cum Artaxerxes et Cyrus, filii Darii, de regno ambigerent; in quo [Col. 0054C] conflictu, cum e diverso concurrentes sibi ambo fratres, mutuo casu subjecti fuissent, prior Artaxerxes vulneratus a fratre, equi velocitate morti exemptus evasit; Cyrus autem mox a cohorte regia oppressus, finem certamini dedit. Sic Artaxerxes potestatem regni fratricidio firmavit. Lacedaemones toti orienti bellum moventes, Hircilidem ducem in hanc militiam legunt. Qui cum sibi adversus duos potentissimos Persarum regis praefectos, Farnabuzum et Tisipharnem, pugnandum videret, proviso ad tempus consilio, ut pondus geminae congressionis eluderet, unum denuntiato bello appetit, alterum pacta pace suspendit. Farnabuzus Tisipharnem apud Artaxerxem ut proditorem defert: in cujus locum Conon Atheniensis exsul navali praelio constituitur. Qui classem [Col. 0054D] Lacedaemoniorum invadit, hostiles agros, turres, castella, caeteraque praesidia expugnat: et veluti effusa tempestas, quacunque incubuit, cuncta prosternit. Thebani auxilio Atheniensium multa animati fiducia propter virtutem atque industriam Epaminondae ducis sui, terrestre praelium committunt. Lysander, Lacedaemoniensis dux clarus occiditur. Pausanias dux alter insimulatus proditionis, in exsilium ducitur. Agesilaus, rex Lacedaemoniorum, Thebanos successu duplicis victoriae laetiores aggreditur, et superat. Ipse tamen Agesilaus graviter vulneratur. Conon Atheniensis dux Persici exercitus, Athenas reaedificat. Lacedaemones furtim castellum Arcadum repentina irruptione perfringunt. Arcades [Col. 0055A] juncto sibi Thebanorum auxilio, amissa furto bello repetunt. Archedamus dux Lacedaemoniorum, ibi vulneratur. Thebani dato parcendi signo, finem dedere certamini. Thebani, Lacedaemoniis ad alia bella conversis, tacito intempesta nocte Lacedaemonem veniunt; praecognito adventu hostium, armati senes, aevo confecti, adversus quindecim millia militum, vix centum homines in ipsis se portarum angustiis objecere. Superveniente juventute Lacedaemoniorum, aperto praelio Epaminondas dux Thebanorum, incautius dimicans, vulneratur. Cum de victoria suorum comperisset, scutum exosculatus remota manu qua vulnus occluserat, egressum sanguinis, ac mortis patefecit introitum. Iterum terribilis Gallorum inundatio juxta Anienem fluvium, et [Col. 0055B] quartum ab urbe lapidem consedit. Ubi atrocissimam pugnam Manlius Torquatus singulariter inchoavit. Titus Quintus dictator cruentissima congressione confecit. Iterum in bellum ruentes Galli a Caio Sulpitio dictatore superati sunt. Iterum se Galli per maritima loca diffuderunt, et a Marco Valerio Corvino occiso provocatore Gallo graviter trucidati sunt. Artaxerxes, qui et Ochus, post transactum in Aegypto maximum diuturnumque bellum, plurimos Judaeos in transmigrationem egit, atque in Hyrcania ad Caspium mare habitare praecepit. Cujus etiam belli tempestate transcurrens, et Sillodam opulentissimam Phoenices provinciae urbem delevit, et Aegyptum quamvis prius victus, tunc tamen subactam comminutamque ferro, Persarum [Col. 0055C] subjecit imperio. Demosthenes orator agnoscitur. Aristoteles philosophus praedicatur. Plato moritur.

[4512] Arses, Ochi filius, annos tres. Judaeorum pontifex maximus Jaddus clarus habetur, cujus frater Manasses templum in monte Garizim constituit. Speusippus moritur, cui succedit Xenocrates. In his diebus Alexander magnus, atrocissimus turbo totius orientis, nascitur. Anno ab Urbe condita quadringentesimo secundo, Alexander rex Epirotarum, Alexandri magni avunculus, trajectis in Italiam copiis maximo bello in Lucania victus atque occisus est. Anno ab urbe condita quadringentesimo, Philippus Amynthae filius, Alexandri pater, regnum Macedonum adeptus, viginti quinque annis tenuit: quibus hos omnes acerbitatum acervos, cunctasque [Col. 0055D] malorum moles struxit. Hic obses primum Thebanis datus a patre, per triennium apud Epaminondam imperatorem et philosophum, eruditus est. Hic rex sanctus cum Athenis bellum, gessit et vicit; Larissam urbem nobilissimam cepit; Thessaliam ambitione habendorum equitum invasit, et exercitu suo admiscuit. Cum Aruba Molossorum rege pactus, sororem ejus Olympiadem uxorem duxit. Qui Aruba dum imperium suum Macedonum affinitate se dilataturum putat, per hoc deceptus amisit; privatusque in exsilio consenuit. Philippus apud Matonam urbem ictu sagittae oculum perdidit, et prope totam Graeciam consiliis praeventam, viribus domuit; Cappadociam, capto per dolum rege, imperio Macedoniae [Col. 0056A] subdidit. Philippus fratres suos patri ex noverca genitos interficere aggressus, Olinthum urbem florentissimam, sanguine repleta, opibus hominibusque vacuavit, et abstractos inde fratres supplicio et neci dedit. Auraria loco in Thessalia, et argenti metalla in Thracia invasit. Philippus angustias Thermopylarum instructis copiis ingreditur, easque praesidiis emunit, Athenienses, Phocenses, atque Thessalos perdomuit. Byzantium a Pausania rege Spartanorum conditam, obsidione cinxit. Scythicum bellum totis viribus aggreditur. Viginti millia puerorum ac foeminarum Scythicae gentis capta. Pecorum magna copia abducta, auri argentique nihil repertum. Viginti millia nobilium equorum sufficiendo generi Macedoniam missa. Bello Triballico ita Philippus in [Col. 0056B] femore vulneratus est, ut per corpus ejus equus interficeretur. Hic postmodum die nuptiarum Cleopatrae filiae suae, cum inter duos Alexandros, filium generumque, contenderet, a Pausania nobili Macedonum adolescente in angustiis sine custodibus circumventus occiditur. Romani bellum Latinis rebellantibus intulerunt, Manlio Torquato et Decio Mure coss. in quo bello Decius occubuit; Manlius filium suum juvenem victorem occidit. Minutia virgo Vestalis ob admissum incestum, viva obruta in campo qui nunc Sceleratus vocatur. Trecentae septuaginta matronae damnatae, quae propinasse venena viris suis et sceleris consciae repertae sunt.

[4525] Darius, Arsami filius, annis sex; Alexander Philippi et Olympiadis filius, viginti aetatis annos [Col. 0056C] gerens, Macedonibus regnare coepit. Fabio magistro equitum Romanorum pugnam conserente, viginti millia Samnitum ceciderunt. Veturio et Posthumio consulibus, apud Caudinas furculas, Samnites victoria potiti, universum exercitum Romanorum turpiter captum, armis etiam vestimentisque nudatum sub jugum miserunt, sexcentis equitibus Romanis in obsidatum receptis. Papirio consule, Samnites victi sunt. Hunc Papirium inter caeteros duces tunc in Republica sua optimos, Romani delegerunt, qui Alexandri impetum sustineret. Demosthenes orator auro Persarum corruptus, ut Graeci ab imperio Macedonum deficerent, auctor exstitit. Alexander Athenienses metu mulctae solvit; Thebanos cum diruta civitate delevit; reliquos [Col. 0056D] sub corona vendidit; caeteras urbes Achaiae et Thessaliae vectigales fecit; Illyrios et Thracas bello domuit. Profecturus ad Persicum bellum, omnes cognatos ac proximos suos interfecit. In exercitu ejus fuerunt peditum triginta duo millia, equitum quatuor millia, naves centum et octoginta. Tam parva manu universum terrarum orbem aggredi ausus est. Primo ejus cum Dario rege congressu, sexcenta millia Persarum in acie fuere. Secundo Darii adventu timens Alexander angustias locorum, Taurum montem mira celeritate transcendit, et quingentis stadiis sub una die cursu transmissis, Tarsum venit. Ibique cum sudans in Cidnum praefrigidum amnem, descendisset, obriguit: contractuque nervorum [Col. 0057A] proximus morti fuit: Darius cum trecentis millibus peditum, et centum millibus equitum, in aciem procedit. Ingentibus utrinque animis pugna committitur; in qua ambo reges, et Alexander et Darius, vulnerantur. Persarum ibi tunc militum octoginta millia, equitum decem millia caesa, capta autem quadraginta millia fuere. Ex Macedonibus cecidere pedites centum et triginta, equites centum et quadraginta. In castris Persarum multum auri caeterarumque opum repertum. Inter captivos castrorum, mater et uxor eadem, soror et filiae duae Darii fuere. Quarum redemptionem Darius oblata etiam regni dimidia parte, non impetravit. Darius spe pacis amissa quadraginta quatuor millia peditum, et centum millia equitum, Alexandro apud Tarsum bello opponit. In [Col. 0057B] ferrum ruunt Macedones, raroque ullo praelio tantum sanguinis fusum est. Darius victus, persuasu suorum fugere compulsus, totusque Oriens in potestatem Macedonii cessit imperii. Alexander quatuor et triginta continuis diebus, castrorum praedam percensuit. Persipolim caput Persici regni confertissimam opibus totius orbis invasit. Darium cum propinquis suis vinctum compedibus aureis teneri comperisset, cum sex millibus equitum persequi statuit inventumque in itinere multis confossum vulneribus, ac mortuum, sepeliri in sepultura majorum praecepit. Tribus praeliis totidemque annis quinquies decies centena millia peditum equitumque consumpta, Alexander etiam Judaeam ingressus, favorabiliterque exceptus, Deo victimas immolat et pontificem templi [Col. 0057C] Jaddum honoribus plurimis prosequitur, Andromacho locorum custode dimisso. Sub Persarum regibus pontifices summi fuerunt, Josue, Joachim, Eliasiph, Joiada, Jonathan, Jaddus. Mansit autem Persarum regnum, quod interfecto Dario destructum est, annos ducentos triginta unum. Alexander post mortem Darii, annis quinque regnavit. Indiam ingressus, Nisam urbem adiit. Callisthenem philosophum sibique apud Aristotelem condiscipulum, cum plurimis aliis principibus, quod eum deposito salutandi more ut Deum non adoraret, occidit. Cum Poro Indorum rege cruentissimum bellum gessit. Porus multis vulneribus confossus, et captus, ob memoriam virtutis, in regnum restitutus est, multae gentes subactae periculosissimis praeliis. Indum flumen ingressus, Babylonem [Col. 0057D] celeriter rediit, ubi eum exterritarum totius orbis provinciarum legatio operiebatur: Carthaginensium, totius Africae civitatum, Hispanorum, Gallorum, Siciliae, Sardiniae: plurimae praeterea partes Italiae; ibique tricesimo secundo vitae, regni autem sui duodecimo anno, ministri insidiis veneni haustu periit. Post quem translato in multos imperio, Aegyptum Ptolomaeus, Lagi filius, tenuit; Macedonas Philippus, qui et Artheus frater Alexandri; Syriam et Babylonem, et omnia regna Orientis Seleucus Nicanor; Asiae regnavit Antigonus. Qui apud Danielem per quatuor hirci qui arietem conterit cornua designantur.

[4537] Ptolomaeus, Lagi filius, annis quadraginta [Col. 0058A] Graeci aestimantes, ne exsules recepta libertate, ut Alexander per epistolam jusserat, ultione meditarentur, a regno Macedonum defecerunt: bellumque Antipatro, cui Graecia sorte venerat, ingerunt. Bellum inter Antigonum et Perdiccam, cui Media minor sorte obvenerat, gravissimum oritur. Ptolomaeus Aegypti viribus Perdiccam acerbissimo bello aggressus, interfecit. Olympias mater Alexandri capta a Cassandro Cariae duce occiditur; Ptolomaeus et Cassander inita cum Lysimacho et Seleuco societate, bellum terra marique contra Antigonum, qui spe dominandi Herculem Alexandri filium, liberare simulabat, instruunt. Eo bello Antigonus cum filio Demetrio vincitur. Cassander Ptolomaeo in victoria particeps Herculem Alexandri filium, quatuordecim jam annorum, [Col. 0058B] cum matre occidendum curat. Ptolomaeus cum Demetrio navali praelio conflixit victusque in Aegyptum refugit. Hac victoria Antigonus elatus, regem secum Demetrio filio appellari jubet.

Quod exemplum omnes secuti, regum sibi nomen dignitatemque sumpserunt. Ptolomaeus et Cassander, caeterique alterius factionis duces, Seleucus quoque ex Asia majore epistolis se invicem confirmantes bellum adversus Antigonum communibus viribus struunt.

Eo bello Antigonus occisus est. Victores cum de praeda non convenirent, in duas factiones diducuntur, Seleucus Demetrio, Ptolomaeus Lysimacho et Cassandro jungitur.

Cassandro defuncto, Philippus filius succedit. Antipater [Col. 0058C] Thessalonicem matrem suam, Cassandri uxorem, manu sua transverberat. Alexander frater ejus, ob ultionem matris, bellum adversus fratrem instruit, et a Demetrio, cujus auxilium petierat, circumventus occiditur. Ptolomaeus et Seleucus et Lysimachus, iterum societate pacta, bellum adversus Demetrium transferunt. His comitem et belli socium se Pyrrhus rex Epiri jungit, Demetrioque Macedonia pulso, regnum Macedoniae Pyrrhus invasit. Lysimachus generum suum Antipatrum insidiantem sibi interfecit, filiumque suum Agathoclem perosus occidit. Seleucus decimo tertio Ptolomaei anno Syriae regnare coepit: Babyloniam expugnavit: Bactrianos novis motibus assurgentes perdomuit: transitum in Indiam fecit quae post mortem Alexandri excusso cervicibus [Col. 0058D] jugo praefectos ejus occiderat. Cum Andragatho duce multa et gravia praelia gessit, firmatisque conditionibus pacta pace discessit: a quo tempore Machabaeorum Hebraea historia Graecorum supputat regnum. A quo et Edisseni sua tempora computant. Antiochiam, Laodiceam, Seleuciam, Apamiam, Edessam, Beroeam, et Pellam urbes condidit: in easque urbes quas exstruxerat, Judaeos transfert, jus eis civium et municipalem ordinem, cum Graecis aequali honore concedens. Exstinctis jam triginta quatuor Alexandri ducibus, Lysimachus annos natus septuaginta quatuor, et Seleucus septuaginta septem bellum inter se conferunt. Ultimum hoc bellum Alexandri commilitonum fuit. Lysimachus [Col. 0059A] vel amissis vel interfectis ante quindecim liberis postremus occisus est. Seleucus postmodum, insistente Ptolomaeo, cujus sororem Lysimachus habuerat, insidiis circumventus, occisus est. Ptolomaeus Hierosolymis et Judaea in ditionem suam dolo redactis, plurimos captivorum in Aegyptum transtulit.

Judaeorum pontifex maximus Onias Jaddi filius, clarus habetur. Post quem religiosissimus ac piissimus pontifex Simon Oniae filius.

Post quem Eleazarus, frater ejus, filio ejus Onia parvo admodum derelicto. Hoc tempore Zeno Stoicus, et Menander comicus, et Theophrastus philosophus claruerunt. Pyrrhus rex Epirotarum et Macedoniae Tarentinis junctus, qui classem Romanam [Col. 0059B] praetereuntem invaserant, cum exercitu Romano et Levino consule pugnam iniit. Qui viginti elephantos usque ad id tempus Romanis invisos, in Italiam primus invexit.

[4570] Ptolomaeus Philadelphus, annis triginta octo. Sostratus pharum in Alexandria construxit. Ptolomaeus Judaeos qui in Aegypto erant, liberos esse permisit, et Eleazaro pontifici vasa sancta restituens, multa donaria in templum Hierosolymis transmisit. Septuaginta interpretes petiit, qui Scripturam sanctam in Graecum eloquium verterent. Tantae autem potentiae fuit, ut Ptolomaeum patrem vinceret. Habuit enim peditum infinita millia, equitum viginti millia, curruum duo millia, elephantos quos primus adduxit ex Aethiopia quadringentos. Judaeorum [Col. 0059C] pontificatum post Eleazarum avunculus ejus Manasses accepit. Aratus astrologus agnoscitur: atque argentei nummi primum Romae constituuntur. Amilcar, dux Carthaginensium, ab Hispanis in bello occisus est. Illyricum bellum atrocissimum cum Romanis gestum. Cisalpina Gallia a Romanis defecit. Commissoque praelio apud Aretium Atilius consul occisus est. Eodem anno diro miseram Urbem terruere prodigia. Namque in Piceno fluvio sanguis effluxit, et apud Thuscos coelum ardere visum, et Arimini nocte multam lucem claram obfulsisse ac tres lunas distantibus coeli regionibus exortas apparuisse. Flaminius consul, contemptis auguriis, cum Gallis et conflixit et vicit. Annibal Poenorum imperator patri Amilcari, cum esset novem annis natus, juravit se Romanis [Col. 0059D] nunquam amicum futurum. Pyrenaeos montes transgressus inter ferocissimas Gallorum gentes ferro viam aperuit: et nono demum die a Pyrenaeo ad Alpes pervenit, atque invias rupes igni ferroque rescidit, quintoque die cum maximo labore ad plana pervenit: cum Scipione consule praelium commisit. Ipse Scipio ibi graviter vulneratus, per Scipionem filium admodum praetextatum, qui post Africanus dictus est, ab ipsa morte liberatus evasit. Sempronius consul similiter cum eo congressus, pene solus evasit. Annibal violentia frigoris, vigiliarum ac laboris, oculum amisit. Ad Thrasymenum lacum, Flaminio consule occiso, Romanus exercitus funditus trucidatus est. Apud Cannas Appuliae vicum Lucius [Col. 0060A] Aemilius Paulus, et P. Terentius Varro consules, contra Annibalem missi, omnes pene Romanae spei vires perdiderunt: quadraginta et quatuor millia Romanorum interfecta. Consul Aemilius Paulus occisus; Varro consul cum quinquaginta equitibus fugit; consulares et praetorii viri viginti interfecti; senatores capti vel occisi triginta; nobiles viri trecenti, pedestrium militum quadraginta millia, equitum ter mille quingenti. Usque adeo ultima desperatio Reipublicae apud residuos Romanos fuit, ut senatores derelinquendam Urbem putarent, nisi Cornelius Scipio tribunus tunc militum, idem qui postea Africanus, districto gladio deterruisset, ac potius pro patriae defensione in sua verba jurare coegisset, Claudius Marcellus Annibalis exercitum [Col. 0060B] praelio fudit. Centenius Penula centurio ab Annibale cum octo millibus millium caesus. Cneius Fulvius praetor victus. Annibal ad Anienem fluvium tribus millibus ab Urbe, cum Cn. Fulvio et Sulpitio consulibus pugnam commissurus, subito imbre et grandine mistae nubibus effuso, territus in castra refugit. Tuncque dixisse fertur: potiundae sibi Romae modo voluntatem non dari, modo potestatem. Scipiones duo fratres in Hispania Asdrubalem Poenorum imperatorem gravissimo bello oppresserunt. Idem Scipiones ambo e fratre Asdrubalis in Hispania interfecti sunt; a Qu. Fulvio Capua capta est. Scipio annos natus viginti quatuor, imperium in Hispania proconsulare sortitus est, pro patre et patruo ibi occisis. Magonem fratrem Annibalis captum cum [Col. 0060C] caeteris Romam misit. Scipio Poenorum ducem Asdrubalem vicit, et castris exuit. Universam Hispaniam a Pyrenaeo usque ad Oceanum in provinciam redegit. Consul cum Licinio Crasso creatus, in Africam transiit.

Annonem Amilcaris filium ducem Poenorum interfecit. Asdrubal imperator Carthaginem profugus venit. Annibal in Italia Fluvium proconsulem cum undecim tribunis interfecit. Marcellus consul cum Annibale triduo continuo dimicavit. Primo die, pari pugna discessum est; sequenti, victus consul; tertio, victor Annibalem fugere in castra compulit. Fabius Maximus consul, Tarentum quae a Romanis desciverat, cepit: ibique ingentes copias Annibalis, cum ipso duce ejus Carthalone delevit; Claudius [Col. 0060D] Marcellus consul ab Annibale cum exercitu occisus est. Annibal utrumque consulem Marcellum et Crispum insidiis circumventos interfecit; Asdrubal frater Annibalis a Marco Livio et Claudio Nerone consulibus praeventus, cum omni exercitu suo in Italia interfectus est. Annibali caput fratris sui Asdrubalis ante castra ipsius projectum. Sempronius consul cum Annibale congressus, et victus, Romam refugit. Annibal post tredecim annos redire in Africam, jussus obsessis Carthaginensibus subvenire, flens reliquit Italiam, omnibus Italici generis militibus qui sequi nollent interfectis, Carthaginem venit, colloquium Scipionis petit: ubi cum se diu attoniti admiratione mutua suspexissent, infecto pacis negotio, [Col. 0061A] praelium consertum est. Inde Annibal cum paucis inter tumultum clapsus, Adrumentum confugit. Carthaginensibus pax per Scipionem concessa, naves plusquam quingentae incensae. Scipio triumphans Urbem ingressus, quam, [a 1Kb] Terentius comicus ex nobilibus Carthaginensium captivis pileatus, quod insigne indultae sibi libertatis fuit triumphantem post currum secutus est. Punicum bellum secundum finitum, quod gestum est annis sexdecim.

[4588] Ptolomaeus Evergetes frater superioris regis annis viginti sex, qui inde Evergetes ab Aegyptiis est vocatus, quia capta Syria a Cilicia, et propemodum universa Asia, inter innumera argenti pondera ac vasa pretiosa, etiam deos eorum quos Cambyses, capta Aegypto, in Persas portaverat, retulit [Col. 0061B] Judaeorum pontifex Onias, Simonis justi filius, clarus habetur. Cujus item filius Simon non minori gloria fulget. Sub quo Jesus filius Sirach Sapientiae librum componens, quem Panaretum vocat: etiam Simonis in eo fecit mentionem. Flaminius proconsul, Philippum regem et cum eo Thracas, Macedones, Illyrios, multasque praeterea gentes, quae in auxilium ejus venerant, bello subegit. Antiochus rex Syriae bellum contra populum Romanum instruens, in Europam transivit ex Asia. Annibal exhiberi Romam a senatu jussus, clam ex Africa profectus, ad Antiochum migravit: quem cum apud Ephesum invenisset cunctantem, mox in bellum impulit. Scipio Africanus inter caeteros legatos ad Antiochum missus, etiam cum Annibale colloquium [Col. 0061C] familiare habuit: sed infecto pacis negotio, ab Antiocho discessit. Commissoque bello, a consule Glabrione superatus Antiochus vix cum paucis fugit e praelio. Iterum Scipio Africanus habens in auxilio Eumenem Attali filium, adversus Annibalem, qui tunc Antiochi classi praeerat, bellum navale gessit. Antiochus, victo Annibale atque in fugam acto, simulque omni exercitu amisso, pacem rogavit, filiumque Africani (incertum quando ceperit) ultro remisit. Annibal apud Prusiam Bythyniae regem cum a Romanis reposceretur, veneno sese necavit.

Philippus rex, qui legatos populi Romani interfecerat, propter Demetrii filii sui, quem legatum miserat, verecundissimas preces, veniam meruit: eumdem Demetrium continuo velut Romanis amicum, [Col. 0061D] fratremque ipsius, veneno necavit. Scipio Africanus ab ingrata sibi Urbe diu exsulans, apud Amiternum oppidum morbo periit. Lepido et Mucio consulibus, Basternarum gens ferocissima, auctore Perseo Philippi filio praedarum spe sollicitata, et transeundi Histri fluminis facultate, sine ulla pugna vel aliquo hoste deleta est. Nam tunc forte Danubius, qui et Hister, crassa glacie superatus, pedestrem facile transitum patiebatur, enormitate igitur ponderis et concussione gladientium concrepante gelu, se glacialis crusta dissolvit, universumque in mediis gurgitibus victa et comminuta destituit. Vulcani insula, quae ante non fuerat, repente in mari orta est. [Col. 0062A] Gracchus Tiberius Sempronius, apud Viennam urbem Galliae, in Hispaniam ulteriorem transiens, Platomam miro opere construxit, et pontem super Rhodanum ab utroque littore castris miro opere fundatis superduxit. P. Licinio Crasso, C. Cassio Longino coss. Macedonicum bellum gestum: in auxilio Romanorum tota primum Italia, deinde Ptolomaeus rex Aegyti, et Ararathes Cappadociae, Eumenes Asiae, Massinissa Numidiae fuerunt: Perseum Demetrii Philippi filium, et Macedones secuti sunt: Thraces cum rege Chesi et universi Illyrii cum rege Gentio commisso praelio victi fugere Romani. Sequente pugna, pene pari clade in hiberna discessum est. Deinde Perseus multis praeliis exercitu Romano profligato, in Illyricum transiit. Praesidium Romanorum [Col. 0062B] expugnavit: ubi magnam multitudinem Romanorum partim occidit, partim sub corona vendidit, partim secum in Macedoniam duxit. Sed postea a L. Aemilio Paulo victus et captus, in triumpho cum filiis ante currum actus, apud Albam in custodia defecit. Filius ejus junior fabricam aerariam ob tolerandam inopiam Romae didicit: ibique consumptus est.

[4614] Ptolomaeus Philopator, filius Evergetis, annis decem et septem. Hic praelio victis Judaeis numero sexaginta armatorum millium, bellum adversus Antiochum regem Syriae sumit: et victo Philopatore Judaeam sibi sociavit. Judaeorum pontifex Onias, filius Simonis, insignis habetur, ad quem Lacedaemoniorum rex Arrius legatos mittit: Claudius Marcellus [Col. 0062C] Syracusas florentissimam urbem Siciliae cepit. Scipio alter Africanus ultro se militatarum in Hispania obtulit: profectusque magnas strages gentium dedit. Tertium Punicum bellum exortum. Proconsules profecti in Africam, cum jam senatus Carthaginem delendam censuisset, Carthaginenses jussi, arma et naves tradiderunt. Postmodum procul a mari residentes, dolorem ad desperationem contulerunt, duosque duces Asdrubales creaverunt: et propter inopiam ferri, arma aggressi facere, auri argentique metallis suppleverunt. Carthaginis situs fuisse hujusmodi dicitur: Viginti duo millia passuum muro amplexa, tota pene mari cingebatur, absque faucibus quae tribus millibus aperiebantur. Is locus murum viginti pedes latum habuit saxo quadrato in altitudinem [Col. 0062D] cubitorum quadraginta. Arci urbis Byrsae nomen erat: paulo amplius quam duo millia passuum tenebat. Ex una parte murus communis est urbis et Byrsae, imminens mari. Primum ab hac consules repulsi: deinde ab Scipione intra muros hostes repulsi. Asdrubal imperator, Massinissae regis Numidiae nepos subselliorum fragmentis in curia a suis propter suspicionem proditionis occisus est. Scipio suprema sorte Carthaginem delere molitus: dum continuis sex diebus noctibusque pugnatur, ultima Carthaginenses desperationem traxit, rex Asdrubal alter se ultro dedit. Transfugae qui Aesculapii templum occupaverant, voluntario praecipitio dati, igni consumpti [Col. 0063A] sunt. Uxor Asdrubalis se duosque filios secum in medium jecit incendium: eumdem nunc mortis exitum faciens novissima regina Carthaginis, quem prima fecerat. Ipsa civitas septemdecim continuis diebus arsit, omni murali lapide in pulverem comminuto, septingentesimo post anno quam condita est.

[4631] Ptolomaeus Epiphanes, filius Philopatoris, annos viginti quatuor. Hujus tempore gesta sunt quae secundi libri Machabaeorum continet historia. Onias sacerdos assumptis Judaeorum plurimis, fugit in Aegyptum, et a Ptolomaeo honorifice susceptus, accepta ea regione quae Heliopoleos vocabatur, et concedente rege, templum exstruxit in Aegypto simile templo Judaeorum, quod permansit usque ad imperium [Col. 0063B] Vespasiani, annis ducentis et quinquaginta. Sub occasione igitur Oniae pontificis, infinita Judaeorum examina in Aegyptum confugerunt. Quo tempore et Cyrene eorum multitudine repleta est, pugnantibus contra se magno Antiocho et ducibus Ptolomaei, posita in medio Judaea in contraria studia scindebatur, aliis Antiocho, aliis Ptolomaeo faventibus. Haec autem vel Oniae vel caeteris fuit causa Aegyptum petendi. Consule Mummio, Corinthus urbs opulentissima, quippe quae velut officina omnium artificum et artificiorum, et emporium commune Asiae atque Europae fuerit, expugnata et subversa est. Plurima itaque parte populi ferro flammisque consumpta, reliqua sub corona vendita est urbs incensa, muri funditus diruti: muralis lapis in pulverem [Col. 0063C] redactus, praeda ingens erepta est. Sane cum propter multitudinem et varietatem statuarum simulacrorumque in illo civitatis incendio, permista in unum auri, argenti, atque aeris omniaque simul metalla fluxissent, novum genus metalli factum est. Unde usque hodie sive ex ipso, sive ex imitatione; ipsius aes Corinthium et Corinthia vasa dicuntur. Viriatus in Hispania, genere Lusitanus, homo pastoralis et latro, primum infestando vias, vastando provincias, maximo terrori Romanis fuit: Ventidium praetorem cum omni exercitu fugavit: Caium similiter multis praeliis fractum; Claudium cum magna instructura belli pepulit: trabeas, fasces, caeteraque insignia Romana in montibus suis tropaea suspendit. Sic per quatuordecim annos, cum Romanos [Col. 0063D] duces atque exercitus prostravisset, insidiis suorum interfectus est. Androgynus Romae visus, jussu aruspicum in mare mersus est. Pestilentia tanta exorta, ut ministri faciendorum funerum primum non sufficerent, deinde non essent, magnae domus, vacuae vivis plenae mortuis remanserunt: largissimae introrsum haeretitates, et nulli penitus haeredes. Puer Romae ex ancilla natus quadrupes, quadrimanus, oculis quatuor, auribus totidem, natura viri duplex. Scipione Africano consule, Numantia in citeriore Hispania, Numantini quoque cuncti pariter ferro veneno atque igne consumpti sunt. Scipio Thiresum quemdam Celticum principem consuluit. Qua ope Numantia, aut prius invicta claruisset, aut post [Col. 0064A] fuisset eversa. Thiresus respondit, concordia invicta, discordia exitio fuit. Ptolomaeus sororem suam stupro cognitam, ac deinde in matrimonium receptam, novissime turpius quam duxit abjecit. Privignam suam, hoc est filiam sororis et conjugis, conjugem ascivit. Filium suum quem ex sorore susceperat, necnon et filium fratris occidit. Quamobrem tantis incestis parricidiisque exsecrabilis, ab Alexandrinis regno pulsus est. Antiochus non contentus Babylonia atque Ecbatana, totoque Mediae imperio, adversus Phraartem Parthorum regem congressus et victus est. Habuit enim in exercitu suo centum millia armatorum, ducenta millia et amplius calonum atque lixarum, immista scortis et histrionibus. Parthorum igitur viribus oppressus interiit.

[Col. 0064B] [4655] Ptolomaeus Philometor, annis triginta quinque. Aristobulus natione Judaeus peripateticus philosophus cognoscitur. Qui etiam Philometori Ptolomaeo explanationum in Moysem commentarios scripsit. Attalus, Eumeni filius, moriens testamento populum Romanum imperio Asiae succedere haeredem jussit. Licinius Crassus consul adversus Aristonicum Attali fratrem, qui traditam per testamentum Romanis Asiam pervaserat, cum instructissimo missus exercitu: praeterea a magnis regibus, hoc est, Nicomede Bithyniae, Mithridate Ponti et Armeniae, Ariarathe Cappadociae, Philemene Paphlagoniae, eorumque maximis copiis adjutus, conserto bello victus est: et circumventus ab hostibus pene captus esset, nisi virgam qua erat usus ad equum, in oculum [Col. 0064C] Thracis impegisset. Barbarus cum ira et dolore exarsisset, propterea latus Crassi gladio transverberavit: ita excogitato genere mortis, effugit et decus et servitutem. Perpenna consul Aristonicum recenti victoria feriatum, improviso bello in fugam vertit, et urbem ad quam confugerat obsidione cinctam ad deditionem coegit. Aristonicus Romae jussu senatus strangulatus est. Seleucus cognomento Philometor, undecim annis regnavit in Syria. Seleuci temporibus Heliodorus missus a rege ad exspoliandum aerarium templi, divinitus flagellatus repellitur. Cui succedit Antiochus, qui appellatus est Soter: deinde Antiochus, qui appellatus est Theos, id est Deus: deinde Antiochus Epiphanes. Hic ingressus est Aegyptum, et constituit bellum adversum Ptolomaeum [Col. 0064D] regem Aegypti. Hic Judaeorum legem impugnat omniaque sordibus idolorum complens, in templo Dei Jovis Olympii simulacrum ponit. Sed et in Samaria super verticem montis Garizia, Jovis Peregrini delubrum aedificat, ipsis Samaritanis, ut id faceret, precantibus. Verum Mathathias sacerdos leges patrias vindicat, adversus Antiochi duces arma corripiens; unde ortum martyrium sanctorum Machabaeorum septem fratrum nimis venerabile, in quorum honore Viennensis Ecclesia fundata est.

Onias summus pontifex habetur, cujus frater Jason, praeripiens summum sacerdotium, permittente Antiocho, legitima civium jura destituens; sub ipsa arce gymnasium constituit, et Ephoebiam [Col. 0065A] Hierosolymis. Quo post triennii tempus in Ammanitem regionem expulso, Menelaus frater Simonis de tribu Benjamin principatum sacerdotii obtinuit. Cujus impia factione, pius Onias pontifex per Andronicum peremptus est. Quem propterea rex Antiochus purpura exutum eodem loco, quo in Oniam impietatem commiserat, jussit vita privari. Menelaum vero Antiochus Eupator, postmodum Antiochi filius de turri quinquaginta cubitorum dejici jussit: talique morte justissime damnatus est. Mathathia sacerdote defuncto, Judas Machabaeus ducatum Judaeorum suscepit, anno centesimo et quadragesimo sexto regni Graecorum. Qui mox Antiochi duces de Judaea expellens, et templum ab idolorum imaginibus emundans, patrias leges post triennium [Col. 0065B] suis civibus reddidit. Antiochus Persipolin nobilissimam et copiosissimam civitatem spoliare cupiens, multitudine ad arma concurrente, in fugam versus est: et coelesti eum judicio perurgente, dum acceleraret iter, ut Hierosolymam congeriem sepulcri Judaeorum faceret, insanabili plaga percussus, homicida et blasphemus miserabili obitu vita functus est. Cui successit Antiochus Eupator ejus filius: et post duos annos, id est anno centesimo et quinquagesimo uno regni Graecorum, regnavit Demetrius Seleuci filius. Hic constituit Alchimum impium in sacerdotio, Juda Machabaeo in bello pro legibus patriis et populo Dei pugnante occiso: et anno centesimo et quinquagesimo quarto Alchimo miserabiliter mortuo, omnium favore, Jonathae principatus [Col. 0065C] et sacerdotium decernitur.

[4690] Ptolomaeus Evergetes annis octo et viginti. Jonathas, Judaeorum dux et pontifex, cum Romanis et Spartiatis amicitias facit. Hic summa industria sacerdotio administrato octodecim annis, Triphone occiditur, fraterque ejus Simon in sacerdotium assumitur, anno regno Evergetis septimo. Scipio Africanus exanimis in cubiculo suo repertus, uxoris suae Semproniae Gracchorum sororis dolo necatus. Cujus vigor et modestia in urbe Romana sic valuit, ut eo vivo neque sociale neque civile bellum posse existere crederetur. L. Caecili Metello, et Qu. Titio Flaminio consulibus, Carthago in Africa restitui jussa, duodecimo demum anno quam fuerat eversa, et deductis civium Romanorum familiis quae eam incolerent, [Col. 0065D] restituta et repleta est, Fabio consule. Bitoito regi Arvernorum Galliae civitatis bellum maximo instructu comparanti, paucitas Romanorum occurrit, ut vix ad escam canibus quos in agmine habebat, sufficere posse Bitoitus jactaret. Qui cum sibi ad transferendas copias unum pontem Rhodani parum esse intelligeret, alium compactis lintribus catenisque connexum super stratis confixisque tabulis instruxit. Conserta pugna, victi Galli, conversi in fugam, coacervatis inconsulte hominibus, praepropero transitu pontis vincula ruperunt, ac mox cum ipsis lintribus mersi sunt. Qu. Martius consul, Gallorum gentem sub radice Alpium sitam bello aggressus est. Qui cum se Romanis copiis circumseptos [Col. 0066A] viderent, occisis conjugibus ac liberis, in flammas sese projecerunt. Qui vero praeoccupantibus Romanis, peragendae mortis suae copiam non habuerunt, alii ferro, alii suspendio, alii abnegato cibo sese consumpserunt: nullusque omnino vel parvulus superfuit, qui servitutis conditionem tolerarit. Jugurtha, Micipsae Numidarum regis adoptivus filius haeresque inter naturales ejus filios factus, cohaeredes suos Hiemsalem occidit, Adherbalem bello victum Africa expulit. Calpurnium consulem adversum se missum pecunia corrupit, et ad turpes conditiones pacis adduxit. Romam idem veniens, omnibus pecunia aut corruptis, aut attentatis, seditiones dissensionesque permiscuit. Quam cum ingrederetur, infami satis notavit elogio, dicens: Urbem venalem et [Col. 0066B] mature perituram, si emptorem invenerit. Idem tandem cruentis bellis a Romanis superatus, Boccho Maurorum regi se sociavit: commissaque pugna una cum Romanis Mario consule Bocchus, et Jugurtha fugerunt; inde nonaginta millia armatorum vincentibus Romanis usque ad internecionem caesa. Bocchus in pretium pacis Jugurtham dolo captum, catenisque obstrictum, per Syllam legatum misit ad Marium: qui in triumpho ante currum cum duobus filiis suis actus, et mox in carcere strangulatus est. Mithridates rex Parthorum, sextus ab Arsace, victo Demetrii praefecto, Babyloniam urbem finesque ejus universos victor invasit. Omnes praeterea gentes, quae inter Hydaspem fluvium et Indum jacent, subegit: ad Indiam quoque cruentum [Col. 0066C] extendit imperium. Demetrium ipsum secundo sibi bello occurrentem vicit et cepit. Quo capto, Deodatus quidam cum Alexandro filio regnum ejus et regium nomen usurpavit. Qui postea ipsum Alexandrum filium, quem participem periculi in pervadendo regno habuerat, ne in obtinendo consortem haberet, occidit. Lucius consul in Gallia Tiburtos usque Oceanum persecutus, insidiis circumventus occiditur. A Scipione consule capta urbe Gallorum Tolosa centum millia pondo auri et argenti centum decem millia e templo Apollinis suscepit. Quae cum ad Massiliam amicam populo Romano urbem misisset cum praesidiis, interfectis clam custodibus cuncta per scelus furata fuisse narrantur. Manlius et Q. Caepio coss. adversus Cimbros et Teutonas [Col. 0066D] et Teugurinos et Ambranos Galliarum Germaniarumque gentes missi, provincias sibi Rhodano fluvio medio diviserunt. Ubi inter se gravissima invidia et contentione decertantes cum magna ignominia et periculo Romani nominis victi sunt. Ita ut ex omni penitus exercitu decem tantum homines, qui miserum nuntium reportarent, superfuisse referantur. Hostes ingenti praeda potiti, nova quadam atque insolita exsecratione, cuncta quae ceperant pessumdederunt. Mario quarto consule cum in provincia Viennensi juxta Isariae Rhodanique flumina, ubi in sese confluunt, castra posuisset, Teutones, Cimbrii, Teugurini cum tribus agminibus Italiam petere destinassent, periculosissimo praelio a Romanis victi sunt. [Col. 0067A] Romae P. Malleolus annitentibus servis matrem suam interfecit. Damnatus parricidii insutusque in culeum, et in mare projectus est: in tantoque facinore Romani supplicium singulare sanxerunt. Sexto consulatu C. Marii status Romani imperii ita labefactatus est, ut pene usque ad extremum intestina clade conciderit. Metellus Numidicus, vir primarius, factione Marii a Glaucia praetore et Saturnino tribuno innocens damnatus, in exsilium cum totius urbis dolore discessit. Postmodum Saturninus et Saufeius et Labienus, cum jam praelium in foro commisissent, cogente Mario in curiam confugerunt, ibique per equites Romanos, effractis foribus, occisi sunt. Glaucia et Dolabella Saturnini frater interfecti. Rutilius quoque vir integerrimus, [Col. 0067B] qui adeo fidei atque innocentiae constantia usus est, ut die sibi ab accusatoribus dicta, usque ad cognitionem neque capillum barbamque deposuerit, neque sordida veste humilive habitu suffragatores conciliarit, inimicos permulserit, judices temperarit, cum evidenti oppugnaretur calumnia, perjurio judicum condemnatus, Smyrnam commigrans litterarum studiis intentus consenuit. Sexto Julio Caesare et Lucio Martio consulibus, intestinis causis, Sociale bellum totam commovit Italiam. Post Simonem fratrem Jonathae, Joannes filius ejus in summum sacerdotium constituitur. Hic adversum Hircanos bellum gerens, Hircani nomen accepit, et a Romanis jus amicitiae postulans, decreto senatus inter amicos relatus est. Samariam, quae nostro tempore [Col. 0067C] Sebaste vocatur, ad quam Ptolomaeus qui patrem ejus dolo peremerat, et matrem ejus vinculis constrinxerat, confugium fecerat, obsidione captam solo coaequavit: quam postea Herodes instaurans, Sebasten in honorem Augusti appellari voluit.

Ptolomaeus Phiscon, qui et Soter, annos septemdecim. Cicero Arpini nascitur, matre Helvina, patre equestris ordinis ex regio Wolscorum genere. Prodigia dira apparendo Romanam urbem moestam Sociali bello terruerunt. Nam sub ortu solis globus ignis a regione septentrionis cum maximo coeli fragore emicuit. Apud Attatinos cum panes frangerentur, cruor e mediis panibus, quasi e vulneribus, fluxit. Per septem dies continuos grando lapidum, [Col. 0067D] immistis etiam testarum fragmentis, terram latissime verberavit. Hiatu terrae flamma prorupit, quae usque ad coelum extendi visa est. Cneius Pompeius praetor cum Picentibus jussu senatus, bellum gessit, et victus est. Similiter Julius Caesar Samnitum pugna victus, caeso fugit exercitu. Postea contractis undique copiis, multa hostium millia Samnitum et Lucanorum interfecit. Cumque ab exercitu imperator appellatus est, senatus saga, hoc est vestem moeroris quam exorto Sociali bello sumpserat, ac spe arridente deposuit, atque antiquum togae decorem recuperavit. Cn. Pompeius Piscentes gravi praelio fudit, qua victoria senatus laticlavia et caetera dignitatis insignia recepit. Sociali bello necdum [Col. 0068A] finito, Romae primo bellum civile commotum est. Eodemque anno ab Urbe condita sexcentesimo sexagesimo secundo, Mithridaticum bellum coeptum est, quod triginta annis, vel, sicut aliqui scribunt, quadraginta gestum est. Mithridates igitur rex Ponti atque Armeniae multis praeliis a Romanis superatus, novissime cum Castor ejus praefectus, qui Fanagorio praeerat, interfectis amicis regis, arcem occupasset, quartuorque filios ejus ad praesidia Romana transmisisset, accensus ira, in scelera tandem exarsit, ut in plures amicos suos, et Exipodram filium suum, aliumque Macarem interficeret. Pharnaces, exemplo fratrum territus, exercitum ad persequendum se missum sibi conciliavit, et mox adversus patrem duxit. Mithridates diu ex altissimo muro filium frustra [Col. 0068B] precatus, ubi inexorabilem vidit, moriturus exclamasse fertur: Quoniam Pharnaces, inquit, mori jubet, vos, si estis, dii patrii, precor ut quandoque et ipse hanc vocem a liberis suis audiat. Statimque descendens ad uxores, pellices ac filias suas, venenum omnibus dedit. Quod cum ipse novissimus hausisset, nec tamen propter remedia, quibus vitalia sua adversus noxios succos saepe obstruxerat, veneno confici posset, frustraque spatiaretur, si quo tandem modo infuso pestis per venas agitatione corporis acta discurreret, Gallum, quemdam militem, jam fracto muro discurrentem, invitavit, eique jugulum praebuit: annosque natus duo et septuaginta hunc exitum vitae habuit. Tullio Cicerone et Caio Antonio consulibus, Pompeius, occisi Mithridatis [Col. 0068C] nuntio accepto, Syriamcoelem, et Felicem bello aggressus, Itureos Arabasque perdomuit, urbemque eorum, quam Petram nominant, cepit. Hinc ad Judaeos atque ad Hierosolymam urbem eorum Gabinium cum exercitu mittit. Quibus tunc Aristobolus expulso fratre Hircano primus ex sacerdote anno uno rex praeerat. Post quadringentesimo octogesimo tertio anno Babyloniae captivitatis, postquam regnavit Janeus cognomento Alexander, septem et triginta annis, qui pontificatum quoque administrans, crudelissime civibus praefuit. Ipse quoque Pompeius continuo post Gabinium subsecutus, et a patribus urbe susceptus, sed a plebe muro templi repulsus, in expugnationem ejus intendit: id non solum natura loci, verum etiam ingentibus muris fossaque [Col. 0068D] maxima munitum, cum alias aliis legionibus dies noctesque succedere sine requie cogeret, vix tertio mense expugnavit. Tredecim millia ibi Judaeorum caesa narrantur. Caetera multitudo in fidem venit. Pompeius muros civitatis everti, aequarique solo imperavit, aliquantos principes Judaeorum securi percussit: Hircano sacerdotium restituit. Aristobulum captivum Romam duxit. Mansitque in pontificatu Hircanus post mortem Alexandrae matris, quae post Alexandrum conjugem regnaverat in Judaeis, annis circiter triginta et quatuor. Hircano etenim in pontificatu successit Aristobolus anno uno, post quem Janeus, cognomento Alexander. Mortuo Alexandro, regnavit Alexandra uxor ejus. Post cujus [Col. 0069A] mortem Aristobulus et Hircanus filii ejus inter se de imperio dimicantes, occasionem praebuere Romanis ut Judaeam invaderent. Ut diximus, Pompeius, Hierosolyma capta urbe et templo reserato, usque ad Sancta sanctorum accedit, victumque Aristobulum secum abducit, pontificatum Hircano confirmat: quem tenuit, ut diximus, triginta et quatuor annis. Pompeius Antipatrum Herodis Ascalonitae filium procuratorem Palestinae facit. Pompeius bellum Orientis, cum viginti et duobus regibus se gessisse pro concione narravit. His diebus conjuratio Catilinae adversus patriam in urbe habita, ac prodita: quam historiam agente Cicerone Sallustius describit. Virgilius Maro in pago qui Andes dicitur, haud procul a Mantua, nascitur. Poeta quoque Lucretius [Col. 0069B] nascitur qui postea sese furore amatorio interfecit.

[4735] Ptolomaeus, qui et Alexander, annis decem. Hujus anno septimo Syria in Romanam ditionem cessit, capto Philippo a Gabinio.

[4745] Expulsus regno Ptolomaeus Phiscon per matrem Cleopatram, in Cyprum secedit. Regressus de fuga regnum obtinuit annis novem, quia Alexandrum, qui ante eum fuerat, ob interfectionem matris cives pepulerant.

[4745] Ptolomaeus Dionysius, annis triginta. Apollodorus, praeceptor postmodum Augusti, clarus habetur. Lege Vatinia Caesari Julio tres provinciae cum legionibus septem in quinquennium datae sunt, Gallia Transalpina, et Cisalpina, et Illyricus. Galliam [Col. 0069C] Comatam postea senatus adjecit. Helvetiorum animos, fortissimae Gallorum omnium gentis, ea vel maxime causa quod perpetuo pene cum Germanis bello altercabantur, a quibus Rheno tantum flumine dirimuntur, Orgeta rex, princeps gentis, spe totas invadendi Gallias, in arma accenderat. Quo caeteri optimates correpto et ad mortem coacto, conjuratione facta exustis vicis ac domibus suis, nec quod desiderium ex spe revertendi foret, profecti sunt. Horum fuit, cum primum progressa est omnis multitudo Helvetiorum, Tulingiorum, Latobagum, Raucarum et Bogiorum utriusque sexus, ad centum quinquaginta septem millia hominum. Quos cum apud Rhodanum fluvium obvios Caesar habuisset, magno difficilique bello bis vicit. Ex iis quadraginta et septem [Col. 0069D] millia in bello ceciderunt, caeteros ad deditionem coegit. Iterum Caesar incredibiles Germanorum copias, quibus praeerat Ariovistus rex, apud Sequanicos vicit. Fuerunt autem in exercitu Ariovisti Arudes, Marcumunes, Tributii, Vangiones, Nemetes, Seduces et Suevi. Iterum Belgarum gens, quae tertia pars Galliarum est, adversus Caesarem exarsit. Quarum distributim copia fuit. Bellovaci, qui caeteris numero et virtute praestare viderentur, habuere lectissima sexaginta millia armatorum. Suessiones ex duodecim oppidis quinquaginta millia; Nervii, quorum adeo indomita feritas erat, ut nunquam in id temporis mercatores ad se permiserint vina caeteraque venialia deferre, quibus inducta jucunditas torporem [Col. 0070A] virtutis afferret, similiter habuerunt quinquaginta millia. Atrebates et Ambiani, decem millia; Morini viginti quinque millia; Menapii, novem millia; Caleti decem millia; Velocasses et Veromandi, aeque decem millia; Aduatuci, decem et octo millia; Condursci, Eberones, Cerosi, Cemani, qui uno nomine Germani vocantur, quadraginta millia. Ita referuntur fuisse ducenta septuaginta duo millia armatorum lectissima. His repente silva erumpentibus exercitus Caesaris aggressus, hortatu ducis ita restitit, victosque ad internecionem pene delevit. Caesar Galba cum legione duodecima ad Beragros Sedunosque misit, qui cum hiemandi causa in vico Beragrorum, cui nomen erat Octodorus, consedisset, circumseptus a Gallis est. Qui ex montibus effusi, castra imperfecta saxisque telisque [Col. 0070B] onerant. Sed Romanis portis erumpentibus amplius quam triginta millia barbarorum ceciderunt. Veneti caeterique confines Sevios sibi ad bellum asciscunt, Osismos, Lixovias, Namnetes, Ambibaritos, Morinos, Diablintes et Menapios auxilia quoque a Britannia arcessunt. Contra hos Caesar naves longas aedificari in Ligere fluvio jubet, per quem in Oceanum deducitur. Navali praelio conserto, incensae naves hostium, interfectis iis qui pugnaverant Gallis, reliqui omnes sese dediderunt. Sed Caesar maxime ob injuriam legatorum suorum, cunctis principibus per tormenta interfectis, reliquos sub corona vendidit. Titus etiam Sabinius Aulercos, Eburonices, Luxoviosque, qui primates suos, quod auctores belli suscitandi esse nollent, interfecerant, eruptione facta [Col. 0070C] incredibili caede delevit. Oppidum Sauciatum in Aquitania expugnatum. Ex Aquitaniis et Cantabris, quinquaginta millia caesa. Germani, qui Rhenum cum immensis copiis transmiserant, usque ad internecionem deleti. Quorum numerus fuit ad quadringenta et quadraginta millia. Inde Caesar in Germaniam facto ponte transgreditur. Sicambros et Ubios obsidione liberat. Suevos, maximam et ferocissimam gentem, quorum esse centum pagos et populos multi prodidere, totamque Germaniam adventu suo terret. Mox in Galliam reciso ponte concedit. Inde ad Morinos venit, unde in Britanniam proximus et brevissimus transitus est. Navibus circiter onerariis atque actuariis octoginta praeparatis, in Britanniam transvehitur, ubi acerba pugna fatigatur. Inde adversa [Col. 0070D] tempestate correptus, plurimam classis amisit partem. Regressus in Galliam, sexcentenas naves utriusque commodi fieri imperavit, quibus iterum in Britanniam primo vere transvectus est. Tridentum, firmissimam civitatem, datis quadraginta obsidibus et Cassobellum, oppidum inter duas paludes situm, tandem gravi pugna cepit. In deditionem Britannos accipiens, in Galliam revertitur. Treveri, Eburonati, Aduatici et Nervii multitudo in arma conspiraverunt, quae ex hoc colligi plurima fuisse potest, quia cum instrumenta ruralia non haberent, gladiis concidendo terram, et sagulis exportando, vix tribus horis vallum pedum decem et fossam pedum quindecim per millia passuum, quindecim in [Col. 0071A] circuitu perfecerunt; praeterea centum viginti turres mirae altitudinis exstruxerunt. Hos Caesar vastissima caede confecit. Labienus, qui legionibus praeerat, omnes Treverorum copias interfecit, et continuo ipsam civitatem capit. Caesar Eburones postquam in Arduennam silvam refugisse comperit, quae silva totius Galliae maxima est, atque a ripis Rheni finibusque Treverorum ad Nervios usque pertingit, et in longitudine plusquam quinquaginta millibus passuum patet, omnem Galliam per nuntios invitat, ut quique secundum placitum suum reconditas in Arduenna silva praedas quaerant diripiantque. Quo facto Gallis utrinque morientibus, maximas Romanorum injurias, sine cujusdam Romani discrimine, vindicavit. Caesar multis praeliis Gallias perdomuit. Romanum [Col. 0071B] imperium, cum Lucullus Asiam, Pompeius Hispaniam, Caesar Galliam perdomuit, usque ad extremos propemodum terrae terminos propagatum est. Caesari victori ex Galliis revertenti, decretum a senatu est ut in Urbem non nisi dimisso exercitu veniret; sed Caesar Ravennam se contulit. Pompeius atque omnes senatores, crescentibus Caesaris viribus trepidi, tanquam Italia pulsi, in Graeciam transvecti, Dyrrachium gerendi belli sedem delegerunt. Caesar Romam venit, negatamque sibi ex aerario pecuniam fratris foribus invasit, protulitque ex eo pondo quatuor millia centum triginta quinque [auri], argenti pondo prope octoginta millia. Mox cum legionibus Alpes transvectus, Massiliam venit. Hanc obsidione domitam libertate concessa, [Col. 0071C] caeteris rebus abrasit. Apud Dyrrachium multi Orientis reges ad Pompeium cum auxiliis convenerant. Pugna commissa, milites Caesaris fugerunt, caesis quatuor millibus ex ejus exercitu. Inde Caesar citato agmine per Epirum in Thessaliam perrexit. Pompeius eum magnis copiis subsecutus est. Fuerunt autem Pompeio octoginta cohortes triplici ordine locatae, peditum quadraginta millia, equites in sinistro cornu sexcenti, in dextro quingenti; praeterea reges multi. Caesari similiter cohortes octoginta, triplici ordine dispositae, minus quam triginta millia peditum, equites mille. Commissa pugna, cum diu utrinque dubia sorte caederentur, tandem universus Pompeii fugit exercitus, castraque dispersa sunt. Pompeius fugiens, onerariam navem nactus, in Asiam [Col. 0071D] transiit. Inde per Cyprum in Aegyptum venit, ibique mox ut littus attigit, jussu Ptolomaei adolescentis, in gratiam Caesaris victoris, occisus est. Pompeii uxor filiique fugerunt, classisque Pompeiana direpta. Caesar, compositis apud Thessalianos rebus, Alexandriam venit, perlatoque ad se et viso Pompeii capite annuloque, flevit. [4755] Achillas, dux regius, imbutus semel Pompeii sanguine, Caesaris quoque necem meditabatur. Nam jussus exercitum dimittere, cui praeerat, viginti millium armatorum, non modo sprevit imperium, verum et aciem direxit. In ipso praelio regia classis forte subducta jubetur incendi. Ea flamma cum partem quoque urbis invasisset, quadraginta millia librorum, proximis forte aedibus [Col. 0072A] condita, exussit. Iterum commisso praelio cum Achilla, Caesar vi insistentium hostium pressus, scapham ascendit. Qua mox pondere subsequentium gravata ac mersa, per ducentos passus ad navem una manu elevata, qua chartas tenebat, nando pervenit. Mox navali praelio ipse classem regiam aut depressit aut cepit. Alexandrinis petentibus regem, Ptolomaeum infantem reddidit, qui illico ut liber fuit, bellum intulit, sed continuo ipse cum toto exercitu suo deletus est. Nam viginti millia hominum in eo bello caesa sunt, duodecim millia cum septuaginta longis navibus dedita. Rex ipse adolescens scapha exceptus ut fugeret, multis insilientibus mersus necatusque est.

»[4784] Caesar regnum Aegypti Cleopatrae Ptolomaei sorori dedit, quod tenuit annis viginti duobus. Caesar, [Col. 0072B] Syriam pervagatus, Pharnacem in Ponto vicit. Romae dictator et consul creatus, in Africam transiit. Apud Tapsum cum Juba et Scipione pugnavit et vicit. Cato sese apud Uticam occidit. Juba percussori jugulum pretio dato praebuit. Petreius eodem se gladio perfodit. Scipio in navim qua ad Hispanias fugeret, conscendens, vento coactus in Africam redierat, semetipsum jugulavit. In eadem navi etiam Titus Torquatus occisus est. Caesar Pompeii magni nepotes et filiam ejus Pompeiam jussit occidi. Ultimum bellum apud Mundam flumen gestum est adversus Pompeios duos et Labienum atque Actium Varum. Caesar Romam rediens, ubi dum Reipublicae statum contra exempla malorum clementer instaurat, auctoribus Bruto et Cassio, etiam plurimo senatu, in curia [Col. 0072C] tribus et viginti vulneribus confossus, interiit. In qua conjuratione fuisse amplius quadraginta conscios ferunt. Corpus ejus raptum populus, dolore instimulatus, in foro fragmentis tribunalium ac subselliorum cremavit post annos tres et menses sex quam regnare coeperant. Nam quatuor annis post mortem magni Cn. Pompeii bellum civile toto orbe indesinenter tonuit. Regnante apud Alexandrinos Cleopatra, quarto ejus anno finito, Caesar Julius primus Romanorum singularem obtinuit principatum, A quo etiam Caesares appellati sunt. Cassius interim, Judaea capta, templum spoliat. Abhinc imperatorum nomen.

Octavianus Caesar Augustus Romanorum secundus, regnavit annos quinquaginta sex et menses sex: a quo Augusti appellati reges Romanorum. [Col. 0072D] Quorum quindecim, vivente Cleopatra, quadraginta et unum postea vixit. Augusti undecimo anno, deficiente in Judaea pontificum principatu, complentur hebdomadae septuaginta in Daniele scriptae. Anno ab Urbe condita septingentesimo decimo, interfecto Julio Caesare, Octavianus, qui testamento Julii Caesaris avunculi et haereditatem et nomen assumpserat, ut Romam adolescens admodum venit indolem suam bellis civilibus vicit. Ut enim breviter explicem bella civilia quae ipse gessit, Mutinense, Philippense, Perusium, Siculum, Actiacum. E quibus duo, hoc est primum ac novissimum, adversus Marcum Antonium; secundum, adversus Brutum et Cassium; tertium, adversus Lucium Antonium; quartum, adversus [Col. 0073A] Sextum Pompeium, Cneii Pompeii filium, quem confecit. Caesar ad fidem conciliatae gratiae qua Antonium receperat, filiam ejus matrimomo sortitus est. Herodes, cessante regno ac sacerdotio Judaeorum, nihil ad eam gentem pertinens, utpote Antipatri Ascalonitae et matris Cypridis Arabicae filius, a Romanis Judaeorum suscepit principatum, quem tenuit annos triginta sex. Qui ne ignobilis forte et a Judaeorum semine argueretur extraneus, combussit libros omnes quibus nobilitas gentis Judaeae in templo servabatur ascripta, ut deficientibus probamentis, et ipse ad hanc pertinere putaretur: insuper etiam ut suam sobolem regio illorum generi commisceret, projecta Dosside femina Hierosolymitana, quam privatus acceperat uxorem, et nato ex [Col. 0073B] ea filio Antipatro sociavit sibi Mariannem filiam Alexandri, neptem Aristobuli fratris Hircani, qui ante eum rexerat Judaeorum gentem. Haec quinque filios ei genuit, quorum duos, Alexandrum et Aristobulum, ipse peremit in Samaria. Nec mora, post etiam illorum matrem, qua nil charius noverat, simili scelere peremit. E quibus Aristobulus Herodem ex Berenice susceperat filium, quem in Actibus apostolorum ab angelo percussum legimus. Antonius Artabanem, Armeniae regem, proditione et dolo cepit. Quem argentea catena vinctum, ad confessionem thesaurorum regiorum coegit: expugnatoque oppido in quo conditos esse prodiderat, magnam vim auri argentique abstulit. Qua elatus pecunia denuntiavit bellum Caesari, atque Octaviae [Col. 0073C] sororis Caesaris, uxoris suae, repudium indixit; et Cleopatram sibi ex Alexandria occurrere imperavit, atque uxorem duxit. Ipse Actium, ubi classem constituerat, profectus, cum prope tertiam partem remigum fame absumptam offendisset, nihil motus: Remi, inquit, modo salvi sunt: nam remiges non deerunt quoad Graecia homines habuerit. Ducentae et triginta rostratae fuere Caesaris naves, et triginta sine rostris. Triremes velocitate Liburnicis pares, octo legiones classi superpositae, absque cohortibus quinque praetoriis. Classis Antonii, centum septuaginta navium fuit, quantum numero cedens, tantum magnitudine praecellens; nam decem pedum altitudine a mari aberant. Bellum ab hora quinta usque in horam septimam incerta vincendi spe protractum, gravissimae [Col. 0073D] utrinque caedes actae: reliquum diei cum subsequente nocte in victoriam Caesaris declinavit. Prior regina Cleopatra cum sexaginta velocissimis navibus fugit. Antonius mox fugientem uxorem subsecutus est. Ex victis duodecim millia cecidisse referuntur, sex millia vulnerata sunt, e quibus mille inter curandum defecerunt. Caesar sexto imperator appellatus, et quarto ipse cum Marco Licinio Crasso consul Brundusium venit. Ibi orbis terrarum praesidia, divisis legionibus composuit. Novissime cum navali praelio Antonius decertare pararet, subito universae naves Antonianae partis ad Caesarem transierunt. Trepidus Antonius cum paucis se in regiam recepit. Deinde imminente Caesare, turbata civitate, [Col. 0074A] idem Antonius sese ferro transverberavit. Cleopatra postquam se reservari ad triumphum intellexit, voluntariam mortem petens, serpentis, ut putatur, morsu, in sinistro tacta brachio, exanimis inventa est, frustra Caesare etiam Psyllos admovente, qui venena serpentum e vulneribus hominum haustu revocare atque exsugere solent.

Caesar Alexandria urbe, omnium longe opulentissima et maxima, victor potitus est. Hactenus qui vocabantur Lagidae ab Ptolomaeo primo, Lagi filio, in Aegypto regnaverunt annis ducentis nonaginta quinque. Caesar victor ab Oriente veniens, octavo Idus Januarias Urbem triplici triumpho ingressus est. Hoc die primum Augustus consalutatus est, atque ex eadem die summa rerum ac potestas penes unum esse coepit et mansit, quod Graeci monarchiam [Col. 0074B] vocant. Porro autem hunc esse eumdem diem, hoc est octavum Idus Januarii, quo nos Epiphaniam, hoc est apparitionem sive manifestationem Dominici sacramenti observamus, nemo credentium sive etiam fidei contradicentium, nescit.

Per omnia igitur venturi Christi gratia praeparatum Caesaris imperium comprobatur: nam cum primum Caio Caesare avunculo suo interfecto ex Apollonia rediens Urbem ingrederetur, hora circiter tertia, repente liquido ac puto sereno circulus ad speciem coelestis arcus orbem solis ambiit, quasi eum unum ac potissimum in hoc mundo solumque clarissimum in orbe monstraret: cujus tempore venturus esset qui ipsum solem, mundumque totum [Col. 0074C] et fecisset et regeret. Deinde cum secundo in Sicilia receptis a Pompeio et Lepido legionibus, triginta millia servorum dominis restituisset, et sex millia, quorum domini non exstabant in crucem egisset, ingentique animo viginti millia militum exauctoravisset, atque quadraginta quatuor legiones solus imperio suo ad tutamen orbis terrae distribuisset, ovansque Urbem ingressus, omnia superiora populi Romani debita donanda, litterarum etiam monumentis abolitis censuisset, in diebus ipsis fons olei largissimus de taberna meritoria, per totum diem fluxit; quo signo quid evidentius quam sub principatu Caesaris Romanoque imperio per totum diem, hoc est per omne Romani tempus imperii, Christum, atque ex eo Christianos, id est unctum [Col. 0074D] atque ex eo unctos, de meritoria taberna, hoc est de hospita largaque Ecclesia, affluenter atque incessabiliter processuros, restituendosque per Caesarem omnes servos, qui tamen cognoscerent dominum suum, caeterosque qui sine domino invenirentur, morti supplicioque dedendos, remittendaque sub Caesare debita peccatorum in ea urbe in qua spontaneum fluxisset oleum? Tertio autem cum Urbem triumphans quinto consul ingressus est, octavo scilicet Idus Januarias, cum et Janum post ducentos annos primum ipse clausit, et clarissimum illud Augusti nomen assumpsit. Quid fidelius ac verius credi potest, quam occulto gestorum ordine ad obsequium praeparationis ejus praedestinatum fuisse qui eodem [Col. 0075A] die quo ille manifestandus multo post paululum erat, et pacis signum praeferret, et potestatis nomen assumeret (ita anno ab Urbe condita septingentesimo sexagesimo tertio, clausis Jani portis, cum Caesar Augustus finito Cantabrico bello, pacatisque omnibus gentibus, ab oriente in occidentem, a septentrione ad meridiem, ac per totum Oceani circulum Urbem ingressus, cum spectante eo ludos, pronuntiatum [Col. 0076A] esset in mimo: O dominum aequum et bonum; universique quasi de ipso dictum esset, approbavissent, et statim quidem manu vultuque indecoras adulationes repressit, et in sequenti die gravissimo corripuit edicto, dominumque se posthac appellari, ne a liberis quidem aut a nepotibus suis, vel serio vel joco passus est.



AETAS SEXTA A CHRISTO AD MUNDI FINEM.
[Col. 0075]

[Col. 0075B] [4832] Igitur eo tempore, anno scilicet Caesaris Augusti quadragesimo secundo, a morte vero Cleopatrae et Antonii, quando et Aegyptus in provinciam versa est, anno vigesimo septimo, olympiadis centesimae tertiae anno tertio, ab Urbe condita septingentesimo quinquagesimo secundo, id est eo anno quo compressis cunctarum orbis terrae gentium motibus firmissimam verissimamque pacem ordinatione Dei Caesar composuit, Jesus Christus Filius Dei, sextam mundi aetatem suo consecravit adventu. Anno imperii Augusti quadragesimo octavo, Herodes patrator scelerum, et interfector pro Christo innocentium parvulorum, morbo intercutis aquae et scatentibus toto corpore vermibus, miserabiliter digne moritur. Pro quo substitutus ab Augusto filius ejus Archelaus, [Col. 0075C] regnavit annos novem, id est usque ad ipsius Augusti finem; tunc enim non ferentibus ultra, sed accusantibus ferocitatem ejus apud Augustum Judaeis, in Viennam urbem Galliae nobilissimam relegatur, et ad minuendam Judaici regni potentiam insolentiamque domandam, quatuor fratres ejus pro eo sunt tetrarchae creati, Herodes, Antipater, Lysias et Philippus; quorum Philippus et Herodes, qui Antipas prius nuncupabatur, etiam vivente Archelao, tetrarchae fuerant ordinati. Natus igitur Christus verus Dominus totius generis humani, inter homines Romano censui statim ascriptus est, illa prima clarissimaque professione qua Caesar se omnium principem, Romanosque rerum dominos singillatim cunctorum hominum edita ascriptione signavit. (Oros., [Col. 0075D] l. VII). Natus est autem octavo Kal. Januarii Christus, cum primum incrementa omnia anni virentis incipiunt. Caesar Caium nepotem suum ad ordinandas Aegpti Syriae provincias misit. Qui praeteriens ab Aegypto, fines Palaestinae apud Hierosolymam, in templo Dei tunc sancto et celebri adorare contempsit, sicut Suetonius Tranquillus refert. Quod Augustus ubi comperit, pravo usus judicio, prudenter fecisse laudavit.

[17] Tiberius privignus Augusti, hoc est Liviae uxoris ejus filius, regnavit annos triginta et duo. Hic per semetipsum nulla bella gessit. Sane quarto imperii ejus anno, Germani Drusi filius, Caligulae pater de Germanis, ad quos ab Augusto sene missus [Col. 0076B] fuerat, triumphavit; ipse autem Tiberius plurima imperii parte, cum magna et gravi modestia reipublicae praefuit: adeo ut quibusdam praesidibus augenda provinciis tributa suadentibus scripserit, boni pastoris esse tondere pecus, non deglabrare. Hujus anno duodecimo Pilatus Judaeae procurator ab eodem dirigitur. Herodes tetrarcha, qui Judaeorum principatum tenuit annis viginti et quatuor, in honorem Tiberii et matris ejus Liviae, Tiberiadem condidit et Liviadem. Anno decimo quinto imperii Tiberii, Dominus post baptismum, quod praedicavit Joannes, mundo regnum coelorum annuntiat, peractis a mundi principio secundum Hebraeos, annis, ut etiam Eusebius in Chronicis suis signat, quatuor millibus, annotando quod decimo sexto anno Tiberii principium fuerit octuagesimi primi [Col. 0076C] Jubilaei secundum Hebraeos: nostra autem supputatio undeviginti minus ponendos esse existimat. Juxta vero Chronica eadem quae ipse Eusebius de utraque editione, ut sibi videbatur, composuit, anni supputantur quinque millia ducenti et viginti octo. Joannes Baptista ab Herode in carcere positus pro veritate capite truncatur. Anno decimo octavo imperii Tiberii, Dominus sua passione mundum redimit, et praedicaturi per Judaeae regiones apostoli, Jacobum fratrem Domini Hierosolymis ordinant episcopum; ordinant et septem diaconos, quorum uno lapidato à Judaeis Stephano, Ecclesia per regiones Judaeae et Samariae dispergitur. Praelatus praeses Palaestinae provinciae ad Tiberium imperatorem, atque ad senatum retulit de passione ac resurrectione [Col. 0076D] Christi, consequentibus virtutibus quae per ipsum palam factae fuerant, vel per discipulos ipsius in nomine ejus fiebant, et de eo quod certatim crescente plurimorum fide Deus crederetur. Tiberius cum suffragio magni favoris retulit ad senatum, ut Christus Deus haberetur. Senatus indignatione motus, cur non sibi secundum morem delatum esset, ut de suscipiendo cultu prius ipse decerneret, consecrationem Christi recusavit, edictoque constituit exterminandos esse Urbe Christianos, praecipue cum et Sejanus praefectus Tiberii suscipiendae religioni obstinatissime contradiceret Tiberius; tamen edicto accusatoribus Christianorum mortem comminatus est. Itaque paulatim immutata est illa Tiberii Caesaris [Col. 0077A] laudatissima modestia, in poenam contradictoris senatus. Nam plurimos senatorum proscripsit, et ad mortem coegit. Viginti sibi patricios viros consilii causa selegerat; horum vix duos incolumes reliquit, caeteros diversis causis necavit; Sejanum praefectum suum res novas molientem interfecit; filios suos Drusum et Germanicum, quorum Drusus naturalis, Germanicus adoptivus erat, manifestis veneni signis perdidit, filios Germanici filii sui interfecit.

Agrippa cognomento Herodes, filios Aristobuli filii Herodis regis, accusator Herodis tetrarchae, Romam profectus, à Tiberio in vincula conjicitur, ubi primos sibi adscivit ad amicitiam, et maxime Germanici filium Caium.

[40] Caius cognomento Caligula, regnavit annos [Col. 0077B] tres, menses decem, dies octo: homo omnium ante se flagitiosissimus, et qui vere dignus Romanis blasphemantibus, et Judaeis persecutoribus punitor adhibitus videretur.

Hic exclamasse fertur: Utinam populus Romanus unam cervicem haberet! Judaei apud Alexandriam seditione excitata profligati sede atque urbe pulsi, expromendarum querelarum causa, Philonem quemdam, virum sane imprimis eruditum, legatum ad Caesarem mittunt; sed Caligula Judaeis infestissimus, spreta legatione Philonis, omnes Judaeorum sacras aedes, atque antiquum illud Hierosolymis sacrarium profanari sacrificiis gentilium, ac repleri statuis simulacrisque imperavit. Et statua Jovis posita, se ibi ut deum coli praecipit. Hic Herodem Agrippam [Col. 0077C] amicum suum vinculis liberatum, regem Judaeae fecit; qui mansit in regno annos septem, id est, usque ad quartum Claudii annum. Quo ab Angelo percusso successit in regnum filius ejus Agrippa, qui usque ad exterminium Judaeorum, viginti et quatuor annis perseveravit. Herodes tetrarcha et ipse Caii amicitiam petens, cogente Herodiade, Romam venit, sed accusatus ab Agrippa, etiam tetrarchiam perdidit; relegatusque exsilio, apud Viennam Galliarum urbem post mortem Caii, inde in Hispaniam cum Herodiade fugiens, moerore periit. Pilatus, qui sententiam damnationis in Christum dixerat, et ipse perpetuo exsilio Viennae recluditur; tantisque ibi irrogante Caio langoribus coarctatus est, ut sua se transverberans manu malorum compendium mortis celeritate quaesierit. [Col. 0077D] Matthaeus Evangelium in Judaea praedicans, Hebraicis litteris scripsit; Caius Caligula a suis protectoribus occisus est. Duo libelli in secretis ejus reperti, quorum alteri pugio, alteri gladius pro signo nominis adscriptus erat, lectissimorum virorum nomina et notas morti destinatorum continentes; inventaque ibi est arca ingens, variorum venenorum, quibus mox Claudio Caesare jubente demersis infecta maria traduntur, non sine magno piscium exitio.

[45] Claudius regnavit annis quatuordecim. Exordio regni ejus Petrus ad superandum Simonem magnum, cum prius Antiochenam fundasset Ecclesiam, Romam venit, et salutarem cunctis credentibus fidem fideli verbo docuit; potentissimisque virtutibus [Col. 0078A] approbavit, ibique viginti et quinque annis cathedram tenuit episcopalem, id est, usque ad ultimum Neronis annum. Marcus evangelista Evangelium, quod Romae scripserat, Petro mittente, primum Aquileiae praedicavit. Ibique ordinato Hermagora discipulo suo, ad Aegyptum pervenit; constitutisque atque confirmatis Ecclesiis per Libyam, Marmaricam, Ammoniacam, Pentapolim, Alexandriam, atque Aegyptum universam, ad ultimum tempus a paganis Alexandriae martyrium suum complevit. Furius Camillus Scribonianus Dalmatiae legatus, bellum civile molitus, legiones multas fortissimasque ad sacramenti mutationem pellexerat. Itaque die dato ut in unum undique ad novum imperatorem conveniretur, neque aquilae ordinari, neque convelli quoquo modo [Col. 0078B] signa moverive potuerunt exercitus; tanti et minus usitati miraculi fide motus, et conversus in poenitentiam, Scribonianum quinta statim die destitutum interfecit, seseque in sacramento prioris militiae continuit. Quod sine dubio propter adventum apostoli Petri et tenera Christianorum germina, hoc civile bellum divinitus est compressum. Tiberius Claudius Britanniam adiens, quae excitata in tumultum esse videbatur, quam neque ante Julium Caesarem, neque post eum quisquam attingere ausus fuerat, sine ullo praelio ac sanguine intra paucissimos dies plurimam insulae partem in deditionem recepit. Orcadas etiam insulas Romano adjecit imperio, ac sexto quam profectus erat mense, Romam rediit. Eo anno quarto videlicet imperii [Col. 0078C] ejus, fames gravissima per Syriam, cujus Lucas etiam meminit, facta est. Sed Christianorum necessitatibus, apud Hierosolymam convectis ab Aegypto frumentis, Helena Agabenorum regina conversa ad fidem Christi, largissime ministravit. Quinto ejus imperii anno inter Theram et Therasiam, insula de profundo emicuit triginta stadiorum spatio extenta. Septimo imperii ejus anno sub procuratore Judaeae Cumano, in Hierosolymis tanta seditio in diebus azymorum exorta est, ut in portarum exitu populo coarctato, triginta millia Judaeorum caede prostrata, et compressione suffocata referantur. Claudius nono anno imperii sui, Judaeos tumultuantes Roma expulit. Suetonius hoc modo inde refert: Claudius Judaeos impulsore Christo, assidue tumultuantes, Roma [Col. 0078D] expulit. De eadem expulsione Lucas in Actibus apostolorum refert. Verumtamen sequenti anno tanta fames Romae fuit, ut medio foro imperator correptus a populo, conviciis et fragminibus panis turpissime infestatus, aegre per Pseudotyrum in palatium refugerit. Claudius manifestis venenis est mortuus.

[59] Nero annos tredecim, menses septem, dies viginti octo, Caii Caligulae avunculi sui erga omnia vitia ac scelera sectator, imo transgressor. Hic primus post omnia attentata facinora Romae Christianos suppliciis et mortibus affecit, ac per omnes provincias pari persecutione excruciari imperavit. Hujus secundo anno, Festus Judaeae procurator successit [Col. 0079A] Felici. A quo Paulus Romam vinctus mittitur, et biennium in libera manens custodia, post haec ad praedicandum dimittitur, necdum Nerone in tantam persecutionem Christianorum erumpente, quantam de eo narrant historiae. Quo tempore creditur Paulus ad Hispanias pervenisse, et Arelatae Trophymum, Viennae Crescentem discipulos suos ad praedicandum reliquisse. Jacobus frater Domini, cum triginta annis Hierosolymorum rexisset Ecclesiam, septimo Neronis anno perimitur a Judaeis, vindicantibus in illo quod Paulum interficere nequiverant. Festo in magistratu Judaeorum succedit Albinus, Albino Florus; cujus luxuriam et avaritiam caeteraque flagitia non ferentes Judaei, contra Romanos rebellaverunt, adversum quos Vespasianus magister [Col. 0079B] militiae transmissus, plurimas Judaeae urbes cepit, Titum filium suum majorem inter legatos habens. Nero in re militari nihil omnino ausus, Britanniam pene amisit, ipsumque nomen Christianum extirpare conatus, beatissimos Christi apostolos Petrum cruce, Paulum gladio occidit. Mox acervatim miseram ejus vitam obortae undique oppressere clades. Hac tempestate Persius poeta oritur; Lucanus quoque ac Seneca praecepto Neronis interficiuntur. Nero postquam Galbam in Hispania imperatorem creatum ab exercitu cognovit, totus animo ac spe concidit; postmodum cum incredibilia mala subruenti reipublicae moliretur, hostis a senatu pronuntiatus, ignominiosissime fugiens ad quartum ab Urbe lapidem, sese ipse interfecit, atque in eo Caesarum omnis familia [Col. 0079C] consumpta est.

Mortuo Nerone, Galba Romam venit, Pisonemque sibi nobilem industriumque juvenem in filium atque in regnum adoptavit, septimoque mense imperii sui ab Othone jugulatus est.

Otho mox ut creatum imperatorem in Gallias per Germanicas legiones Vitellium comperit, bellum civile molitus, tribus primum levibus praeliis, hoc est uno apud Alpes, altero circa Placentiam, tertio circa locum quem Castores vocant contra Vitellianos duces congressus, victor exstitit; quarto autem apud Vetriacum praelio animadvertens suos vinci, mense tertio quam imperator coeperat, sese interfecit.

Vitellius victor Romam venit, ubi cum multa crudeliter ac nequiter ageret, postquam de Vespasiano [Col. 0079D] comperit, primum deponere molitus imperium, post a quibusdam animatus Sabino Vespasiani fratre occiso succensoque templo, et mista simul flamma ruinaque, omnes in unum pariter interitum ac tumulum dedit. Post deficiente in Vespasiani nomen exercitu suo, cum jam destitutus trepidus se in quamdam proximam palatio cellulam contrusisset, turpissime inde protractus, in forum deductus, octavo quam regnum praesumpserat mense, apud Gemmonias scalas minutissimorum ictuum crebris compunctionibus excarnificatus, atque inde unico tractu in Tiberim mersus etiam communi caruit sepultura.

Vespasianus itaque cum Judaeos multis eorum oppidis captis, in urbe Hierosolymorum praecipue ob [Col. 0080A] diem festum congregatos, obsidionis clausisset, cognita Neronis morte, hortatu plurimorum regum et ducum imperium adeptus, relicto in castris ad procurationem obsidionis Hierosolymorum Tito filio, cognita etiam interfectione Vitellii, paulisper Alexandriae substitit. Titus vero magna ac diuturna obsidione Judaeos premens, machinis cunctisque bellicis molitus non sine multo suorum sanguine, tandem muros civitatis irrupit. Sed ad expugnandam interiorem templi munitionem quam reclusa multitudo sacerdotum ac principum tuebatur, majore et vi et mora opus fuit. Itaque Titus imperator ab exercitu pronuntiatus, templum Hierosolymis incendit ac diruit; quod a die conditionis primae usque ad diem eversionis ultimae manserat annos [Col. 0080B] mille octoginta novem, vel sicut a pluribus colligitur mille centum et duo. Muros urbis universos solo adaequavit. Sexcena millia Judaeorum eo bello interfecta Cornelius et Suetonius referunt. Josephus vero Judaeus qui ei tunc bello praefuit, et apud Vespasianum propter praedictum imperium veniam gratiamque meruerat, scribit undecies centena millia gladio et fame periisse; sed et praeter hos centum millia publice venundata, totoque orbe dispersa.

Consummatum est hoc bellum annis quatuor: duobus quidem, Nerone vivente, et duobus aliis postea. Vespasianus inter alia magnorum operum in privata adhuc vita, in Germaniam, ac deinde in Britanniam a Claudio missus, tricies et bis cum hoste conflixit. Duas validissimas gentes, viginti oppida, insulam [Col. 0080C] Vectam Britanniae proximam, Romano adjecit imperio. Colossus erigitur Romae, habens altitudinis pedes centum et novem, Vespasianus in villa propria circa Sabinos, nono anno principatus sui, profluvio ventris est mortuus.

[82] Titus annos undecim, menses undecim. Vir omnium virtutum genere mirabilis, adeo ut amor et deliciae humani generis diceretur. Hic amphitheatrum Romae aedificat, et in dedicatione ejus quinque millia ferarum occidit. Iste tantum facundus exstitit, ut causas Latino ageret poemate, et tragoedias Graece componeret. Tantum autem bellicosus, ut in expugnatione Hierosolymorum sub patre militans, quadraginta unum propugnatores duodecim sagittarum confoderit ictibus. Porro in imperio tantae [Col. 0080D] bonitatis fuit, ut nullum omnino puniret, sed convictos adversum se conjurationis dimitteret, atque in eadem familiaritate qua ante habuerat, retineret. Hujus etiam inter omnia fuit illud celebre dictum: Perdidisse diem, in qua nihil boni fecerit. Hic cum ingenti omnium luctu in eadem villa qua pater ejus, morbo assumptus est.

[84] Domitianus, frater Titi junior, annos quindecim, menses quinque. Is in tantam superbiam prolapsus est, ut deum sese ac dominum vocari, scribi, colique jusserit; secundusque post Neronem Christianos persequitur. Confirmatissimam toto orbe Ecclesiam Christi, datis crudelissimae persecutionis edictis, convellere conatur; sub quo apostolus [Col. 0081A] Joannes in Pathmum insulam relegatus est, et Flavia Domitilla, Flavii Clementis consulis ex sorore ejus neptis, in insulam Pontianam ob fidei testimonium exsulat. Fertur autem idem ipse beatum Joannem in ferventis olei dolium misisse. Ex quo tam immunis exiit a poenis, quam a corruptione carnis manserat semper immunis. Domitianus Judaeos quoque acerbitate tormentorum genusque David interfici praecepit, quasi adhuc futurus esset ex semine qui regnum posset adipisci. Hic crudeliter in palatio a suis interfectus est; cujus cadaver populari sandapila per vespiliones exportatum, atque ignominiose sepultum est.

[99] Nerva admodum senex a Petronio praefecto et Parthenio spadone Domitiani interfectore imperator [Col. 0081B] creatus, annum unum, menses quatuor, dies octo; qui Trajanum in regnum adoptavit. Hic primo edicto suo, cunctos exsules revocavit, quos Domitianus relegaverat; unde et Joannes apostolus hac generali indulgentia liberatus, Ephesum rediit; et quia concussam se absente per haereticos vidit Ecclesiae fidem, confestim hanc descripta Evangelio suo verbi Dei aeternitate stabilivit. Nerva emenso plus minus anno imperii sui confectus morbo diem obiit.

[101] Trajanus genere Hispanus, regni gubernacula Nerva tradente suscepit, annos novemdecim, menses sex, dies quindecim. Hic apud Agrippinam Galliae urbem insignia suscepit imperii. Mox Germaniam trans Rhenum in pristinum statum reduxit; [Col. 0081C] trans Danubium multas gentes subegit, regiones trans Euphratem et Tigrim sitas, provincias fecit; Seleuciam et Ctesiphontem ac Babyloniam occupavit, atque usque Indiae fines post Alexandrum accessit. Hujus quarto anno Clemens discipulus Petri apostoli, Romanae Ecclesiae episcopus, martyrio coronatur, et Flavia Domitilla pro Christo cum aliis plurimis in insulam Pontiam exsilio deportata. Joannes apostolus, sexagesimo octavo anno post passionem Christi, aetatis autem suae nonogesimo octavo, Ephesi placida morte quievit. Trajano adversum Christianos persecutionem movente, Simeon qui et Simon, filius Cleophae, Hierosolymorum episcopus crucifigitur, et Ignatius Antiochiae episcopus Romam perductus, bestiis traditur. Alexander quoque Romanae Ecclesiae [Col. 0081D] episcopus, martyrio coronatur, et septimo ab Urbe milliario, via Numentana, ubi decollatus est, sepelitur. Sub quo etiam imperatore gloriosissimus senex Zacharias, Viennensis Ecclesiae episcopus, martyrio coronatur. Nam primus Crescens discipulus apostolum Viennae aliquot annos resedit; quo ad Galatiam reverso, tertius Martinus episcopus et discipulus apostolorum Viennae resedit; sed postmodum Plinii secundi oratoris et historici, qui inter caeteros judices persecutor dictus erat, relatu admonitus eos homines praeter confessionem Christi, honesta conventicula, nihil contrarium Romanis legibus facere, fiducia sane innocentis confessionis nemini mortem gravem ac formidolosam videri, rescriptis [Col. 0082A] illico lenioribus temperavit edictum. Romae aurea domus a Nerone condita repentino conflagravit incendio; Pantheum Romae, quod Domitianus fecerat, fulmine concrematum est. Terraemotis Antiochiam civitatem pene totam subruit, et alias per orbis partes civitates, incredibile dictu. Sub uno tempore Judaei quasi rabie efferati per diversas terrarum partes exarserunt, bellaque atrocissima gesserunt, donec digna caede jussu Imperatoris sternerentur. Trajanus, ut quidam ferunt, apud Seleuciam Isauriae urbem, profluvio ventris exstinctus est. Verus Viennensis episcopus, qui unus fuit de discipulis et auditoribus apostolorum, Trajani temporibus, doctrina et confessione fidei floruit. Illis temporibus apud Pontum Synopis civitatis episcopus [Col. 0082B] Phocas gloriosissime martyrium duxit; cujus sacratissimae reliquiae translatae sunt in Galliam, in civitatem Viennam, ibique in ecclesia sanctorum apostolorum repositae.

[120] Adrianus consobrinae Trajani filius, unum et viginti annos imperavit. Hic per Quadratum discipulum apostolorum et Aristidem Atheniensem virum, fide sapientiaque plenum, et per Serenum Gravium legatum, libris de Christiana religione compositis instructus atque eruditus, praecepit per epistolam ad Minutium Fundanium proconsulem Asiae datam, ut nemini liceret Christianos sine objectu criminis aut probatione damnare. Adrianus justissimis legibus rempublicam ordinavit; idemque pater patriae in senatu ultra morem majorum appellatus [Col. 0082C] est, et uxor ejus Augusta. Idem eruditissimus in utraque lingua bibliothecam Athenis miri operis exstruxit. Judaeos rebellantes et Palaestinam provinciam quondam suam depopulantes, ultima caede perdomuit, ultusque est Christianos quos illi, Cocheba duce, quod sibi adversum Romanos non assentarentur, excruciabant. Praecepitque ne cui Judaeorum introeundi Hierosolymam esset licentia, Christianis tantum civitate permissa; quam ipse in optimum statum murorum exstructione reparavit, et Aeliam vocari de praenomine suo praecipit. Primus ex gentibus Hierosolymae Marcus episcopus constituitur, cessantibus his qui fuerant ex Judaeis numero quindecim, et praefuerant a passione Domini per annos fere centum et septem. Per idem tempus Aquila, ponticus [Col. 0082D] interpres secundus, post Septuaginta oritur, et Basilides haeresiarcha agnoscitur. Hoc itidem tempore et Justus Viennensis Ecclesiae episcopus, illustrissimus in confessione exstitit. Quadratus quoque, cujus supra meminimus, Publio Athenarum episcopo apostolorum discipulo, ob Christum martyrio coronato, in locum ejus substituitur, et Ecclesiam grandi terrore dispersam, fide et industria sua congregat.

[141] Antoninus, cognomento Pius, imperator creatus, annis viginti et non plenis tribus rempublicam gubernavit cum filiis suis Aurelio et Lucio, menses tres, qui in omni regno Romano cautionibus incensis cunctorum debita relaxavit, adeoque tranquille [Col. 0083A] vixit ut merito Pius et Pater patriae sit appellatus. Justinus philosophus librum de Religione Christiana compositum Antonino tradidit, benignumque eum erga Christianos homines fecit; qui non longe post suscitata persecutione, prodente Crescente cynico, pro Christo sanguinem fudit. Valentinianus et Marcion haeresiarchae produntur, atque Galenus medicus Pergamo genitus, Romae clarus habetur. Pius episcopus Romae habetur, sub quo Hermes librum scripsit, qui Pastoris dicitur, in quo praeceptum continet angeli, ut Pascha semper die Dominico celebretur. Polycarpus auditor beati Joannis Romam veniens multos ab haeretica labe castigavit, qui Valentini et Cerdonis fuerant nuper doctrina corrupti. Viennensium episcopus Justus [Col. 0083B] adhuc clarus habetur; Lugdunensium Photinus. Antonius ad duodecimum ab Urbe lapidem morbo correptus interiit. Anicetus Romae episcopus.

[161] Marcus Antoninus Verus cum fratre Lucio Aurelio Commodo Antonino, annis decem et novem mense uno imperium tenuit. Ii primi rempublicam aequo jure tutati sunt, cum usque ad hoc tempus singuli Augusti fuerint. Bellum deinde contra Parthos admirabili virtute et felicitate gesserunt. In diebus Parthici belli persecutiones Christianorum quarta jam post Neronem vice, in Asia et in Gallia graves exstiterunt. Polycarpus et Pionius fecere martyrium in Asia; in Galliis quoque plurimi gloriose pro Christo sanguinem fuderunt. Justus Viennensis episcopus, longo tempore exsilio maceratus, [Col. 0083C] martyr gloriosus efficitur. Tunc Photinus venerabilis senex, tempore interposito cum quadraginta et octo ex Lugdunensi et Viennensi urbe martyrium suum implevit. Nec multo post, vindex scelerum lues multas late provincias, Italiam maxime, Romamque vastavit. Severinus, Exuperius et Felicianus parvo tempore ante apud Viennam martyrio coronati. Commodus dum cum fratre in vehiculo sedet, casu morbi quem apoplexiam Graeci vocant, suffocatus interiit. Eo defuncto, Marcus Antoninus solus aliquantulum reipublicae praefuit; post Commodum filium suum assumpsit in regnum. Antonino imperatore, Melito Asianus Sardicensis episcopus, apologeticum pro Christianis tradidit. Lucius Britannorum rex, missa ad Eleutherium Romae episcopum [Col. 0083D] epistola, ut Christianus efficeretur petiit. Apollinaris Appianus Hieropoli, et Dionysius Corinthi, clari habentur episcopi. Montanus Aprorum, et Tatianus, a quo Encratitae haeresiarchae exorti sunt. Antoninus praeteriti temporis per omnes provincias tributa donavit; omniaque simul fiscalium negotiorum calumniosa munimenta congesta, in Foro jussit incendi, severioresque leges novis constitutionibus temperavit. Post Marcomanicum bellum in quo gentes barbarae, Wandali, Sarmatae omnisque pene Germania exercitum Romanum circumcinxerat, quando ad invocationem nominis Christi, quam subito magna fidei constantia quidam milites effusi in preces, tantam vim pluviae impetraverunt, ut Romanos [Col. 0084A] largissime ac sine injuria refecerit, barbaros autem crebris fulminum ictibus perterritos, in fugam coegerit, sicut idem Antoninus imperator in litteris suis fatetur, ob invocationem nominis Christiani per milites Christianos, et sitim quae ex penuria aquarum in castris Romanorum erat depulsam, et collatam sibi fuisse victoriam. Antoninus in Pannonia constitutus, repentino morbo diem obiit. Theophilus sextus Antiochenae Ecclesiae floruit, et Pinitus Cretensis Gnosiae urbis episcopus. Tatianus haeresiarcha Encratitarum, qui quandiu a Justini martyris latere non discessit, floruit in Ecclesia. Hujus errorem Severianus auxit, a quo Severiniani.

[181] Lucius Antoninus Commodus post mortem patris regnavit annos tredecim. Hic adversum Germanos [Col. 0084B] bellum feliciter gessit; caeterum per omnia luxuriae et obscenitatis dedecore depravatus, gladiatoriis armis saepissime in ludo depugnavit, et in amphitheatro feris sese frequenter objecit; interfecit etiam plurimos senatores, maxime quos advertit nobilitate industriaque excellere. Capitolium urbis fulmine ictum, ex quo facta inflammatio, bibliothecam majorum cura studioque compositam, aedesque alias juxta sitas rapaci turbine concremavit. Irenaeus episcopus Lugdunensis habetur, Dionysius quoque, discipulorum Christi auditor, Viennensem tunc Ecclesiam regebat. Theodosion Ephesius interpres tertius, apparuit. Commodus imperator colossi capite sublato, suae imaginis caput ei jussit imponi. Cunctis itaque incommodus in Vestalia domo strangulatus, [Col. 0084C] interiisse fertur.

[194] Aelius Pertinax senex, imperator a senatu creatus, sex mensibus regnavit. Hic Juliani jurisperiti scelere in palatio occisus est, mense sexto postquam imperare coeperat; quem Severus etiam apud Pontem Milvium bello civili victum interfecit. Victor decimus tertius Romae episcopus, datis late libellis constituit Pascha die Dominico celebrari. Sicut et condecessor ejus Eleuther, a decima quarta luna primi mensis usque in vicesimam primam: cujus decretis favens Theophilus Caesareae Palestinae episcopus, scripsit adversum eos qui decima quarta luna cum Judaeis Pascha celebrabant, cum caeteris qui in eodem concilio resederant episcopis, synodicam et valde utilem epistolam. Aelius Pertinax [Col. 0084D] supplicanti senatui ut uxorem augustam et filiam Caesarem faceret, renuens ait: Sufficere sibi debere quod ipse imperaret invitus. Hujus Aelii atque Juliani Severi quoque imperatorum temporibus, Dionysius, sicut diximus, Viennensis episcopus eruditissimus floruit. Apollonius disertissimus vir scribit adversus Montanum Priscam et Maximillam, et disserit Montanum et insanas vates ejus periisse suspendio. Serapion Antiochiae episcopus floruit, et Apollonius senator martyr efficitur.

[195] Severus Pertinax genere Afer Tripolitanus ab oppido Lepti, qui se ex nomine imperatoris quem occisum ultus fuerat, Pertinacem appellari voluit; regnavit annis decem et septem. Hic natura saevus, [Col. 0085A] multis saepe bellis lacessitus, fortissime quidem rempublicam, sed laboriosissime rexit. Piscennium Nigrum, qui in Aegypto et Syria ad tyrannidem aspiraverat, apud Cyzicum vicit, et interfecit. Judaeos et Samaritas rebellare conantes ferro coercuit; Parthos, Arabas Adiabenosque superavit. Quinta hortante a Nerone persecutione Christianos excruciavit; plurimique sanctorum per diversas provincias martyrio coronati; inter quos et Leonites, pater Origenis, et Clemens Alexandrinae Ecclesiae, coronati sunt. Tunc temporis et Irenaeus Lugdumensis cum maxima multitudine martyrium suum perfecit. Et Paracodes Viennensis episcopus, clarus in fidei doctrina, clarus in confessione persistens, mansit in episcopatu usque ad Maximini tempora; cujus [Col. 0085B] tempore Zacharias Lugdunensis episcopus floruit. Claudio Albino qui se in Galliis Caesarem fecerat, Lugduni interfecto, Severus in Britannias bellum transfert ubi magnis gravibusque praeliis saepe gestis receptam partem insulae a caeteris indomitis gentibus vallo distinguendam putavit. Itaque magnam fossam firmissimumque vallum crebris insuper turribus communitum per centum triginta et duo millia passuum a mari ad mare duxit. Ibique apud Eboracum oppidum morbo obiit. Reliquit duos filios, Basilianum et Getam, quorum Geta hostis publicus interiit; Basilianus Antonini cognomine assumpto regno potitus est. Perpetua et Felicitas apud Carthaginem Africae in castris bestiis deputatae pro Christo Nonis Martiis. Symmachus interpres [Col. 0085C] quartus agnoscitur. Origenes Alexandriis studiis eruditur; Victor annis tredecim Romanam Ecclesiam rexit. Panthenus Stoicae sectae philosophus, qui primum in Indiam a Demetrio Alexandriae episcopo ad docendum missus fuerat, viva voce et exemplo Ecclesiam Christi instruit.

[212] Aurelius Antoninus Bassianus idemque Caracalla principatum adeptus mansit in eo annis non plene septem, patre Severo asperior, omnibus autem hominibus libidine intemperantior, qui etiam novercam suam Juliam uxorem duxit. Hierico quinta editio divinarum Scripturarum inventa est cujus auctor non apparet. Alexander episcopus Cappadociae cum desiderio sanctorum locorum Hierosolymam [Col. 0085D] veniret, vivente adhuc Narcisso episcopo persenilis aetatis Domino per revelationem idipsum monente, in loco Narcissi episcopus constituitur. Tertullianus Afer Centurionis proconsularis filius, omnium Ecclesiarum sermone celebratur. Aurelius Antoninus contra Parthos bellum moliens, inter Edessam et Carras ab hostibus circumventus occiditur.

[219] Macrinus praefectus praetorii cum filio Diadumeno invasit imperium; emensoque anno apud Archelaidem militari tumultu occisus est. Tertullianus cujus supra meminimus, presbyter, usque ad mediam aetatem Ecclesiae invidia postea et contumeliis clericorum Romanae Ecclesiae ad Montani [Col. 0086A] dogma delabitur, atque adversus Ecclesiam texit volumina.

[220] Marcus Aurelius Antoninus imperium adeptus, tenuit annis quatuor. Hic sacerdos Heliogabali templi, nullam sui nisi stuprorum, flagitiorum totiusque obscenitatis infamem satis memoriam reliquit. Tumultu militari exorto, Romae cum matre interfectus est. In Palaestina Nicopolis, quae prius Emaus vocabatur, urbs condita est. Haec est Emaus quam Dominus post resurrectionem suam suo ingressu sanctificare dignatus est, legationis industriam pro ea suscipiente Julio Africano scriptore temporum. Sexta editio inventa est Nicopoli. Sabellius haeresiarches oritur. Hippolytus episcopus, multorum conditor opusculorum, temporum canonem conscripsit, et [Col. 0086B] hucusque perduxit.

[224] Aurelius Alexander, senatus ac militum voluntate imperator creatus, tredecim annis digno aequitatis praeconio praefuit. Cujus mater Mammaea Christiana Origenem presbyterum audire curavit, eumque Antiochia accitum summo honore habuit. Hic expeditione in Persas facta, Xerxem regem eorum victo roppressit. Sed militari tumultu apud Moguntiacum interfectus est. Urbanus, Romae episcopus, multos nobilium ad fidem Christi et martyrium perduxit. Tunc temporis Caecilia virgo, et Valerianus, et Tiburtius, atque Maximus, martyrium compleverunt.

[234] Maximinus, nulla senatus voluntate, imperator ab exercitu, postquam bellum in Germania [Col. 0086C] prospere gesserat, creatus, tres annos habuit. Hic adversum Ecclesiarum sacerdotes et clericos persecutionem exercet, maxime propter Christianam Alexandri, cui successerat, et Mammaeae matris ejus familiam. Hunc Pupienus Aquileiae interfecit. Pontianus et Anteros, Romanae urbis episcopi, martyrio coronati, ac in coemeterio Calixti sepulti.

[241] Gordianus imperator creatus, mansit in eo annis septem. Nam Pupienus, interfector Maximini, et frater ejus Albinus, qui usurpaverant imperium, mox in palatio sunt interfecti. Julius Africanus inter scriptores ecclesiasticos nobilis habetur. Qui in Chronicis suis refert se Alexandriam venisse, Heracleae opinione celeberrima provocatum, quem et in divinis et in philosophicis studiis, atque omni Graecorum [Col. 0086D] doctrina instructissimum fama loqueretur. Origenes in Caesarea Palaestinae Theodorum, cognomento Gregorium, et Athenodorum adolescentulos fratres, Ponti postea nobilissimos episcopos, divina philosophia imbuit. Fabianus, testimonio Spiritus sancti in specie columbae super caput ejus descendentis, Romae episcopus ordinatur, licet quidam hoc verius de Zepherino affirment. Florentinus quoque, episcopus Viennensis, vita et doctrina emicuit; mansit ad Galieni et Volusiani imperium, exsiliatusque martyrium complevit. Gordianus, admodum puer in Orientem ad bellum Parthicum profectus, suorum fraude, haud longe a Circeso super Euphratem, interfectus est.

[Col. 0087A] [248] Philippus Philippum filium suum consortem regni faciens, mansit in eo annis septem. Hic primus imperatorum omnium Christianus fuit. Ac post tertium imperii ejus annum millesimus a conditione Romae annus expletus est. Itaque magnificis ludis augustissimus omnium praeteritorum hic natalis annus a Christiano celebratus est imperatore. Origenes adversus quemdam Celsum Epicureum philosophum, qui contra nos libros scripserat, octo voluminibus respondit. Ut breviter quid dicam, tantum scribendi sedulus fuit, ut Hieronymus quodam loco quinque millia librorum ejus se legisse meminerit. Philippus pater et filius, quamvis diversis locis, ambo tamen tumultu militari et Decii fraude, interfecti sunt.

[Col. 0087B] [254] Decius, civilis belli incentor, anno uno, mensibus tribus. Hic cum Philippos patrem et filium interfecisset, ob eorum odium ad persequendos interficiendosque Christianos feralia dispersit edicta. Idemque filium suum Caesarem legit, cum quo simul continuo in medio barbarorum sinu interfectus est. Persecutione Decii Fabianus in urbe Roma martyrio coronatus est, sedemque sui episcopatus Cornelio dereliquit; ipsoque martyrio coronato, Lucius pontificatum tenuit. Huic Stephanus successit; quo per martyrium transeunte, Xystus locum ejus implevit, idemque per confessionem fidei, martyrii palmam sumpsit. Cyprianus, clarissimum lumen doctorum, episcopus Carthaginis, clarus habetur. Tunc temporis et Laurentius archidiaconus et alii plures martyrii [Col. 0087C] gloriam exornaverunt.

[255] Gallus Hostilianus cum filio Volusiano duos annos et quatuor menses regnum obtinuit. Quo tempore pestilentia ingens per omnes pene provincias Romani imperii extenditur ob ultionem sine dubio violati nominis Christiani. Novatianus, Cypriani episcopi presbyter, Romam veniens novam haeresin condidit. Origenes septuagesimo aetatis anno non ad integrum impleto, defunctus, in urbe Tyri sepultus est, Cornelius, episcopus Romae, a quadam matrona Lucina rogatus, corpora sanctorum apostolorum de Catacumbis levavit noctu, et posuit: Pauli quidem in via Ostiensi, ubi decollatus est; Petri autem, non longe a loco ubi crucifixus est inter corpora sanctorum episcoporum in templo olim Apollinis, in monte [Col. 0087D] Aureo, in Vaticano palatio Neroniano. Gallus et Volusianus dum contra Aemilianum, novis rebus studentem, bellum civile moliuntur, occisi sunt. Aemilianus tamen tertio mense invasae tyrannidis exstinctus est. Ammonius eruditus in philosophia, qui evangelicos canones scribit, Alexandriae clarus habetur.

[257] Valerianus cum fido Galieno, annos quindecim. Hic Valerianus in Graecia ab exercitu Augustus appellatus est; Romae autem a senatu Galienus Caesar creatus est. Valerianus in Christianos persecutione commota, statim a Sapore Persarum rege captus, luminibusque orbatus, ignominiosissima apud Persas servitute consenuit; donce vixit, hanc continuam [Col. 0088A] damnationem sortitus, ut ipse acclivis humi, regem semper ascensurum in equum, non manu sua, sed dorso attolleret. Et Galienus, quidem tam claro Dei judicio territus, tanquam miseri collegae permotus exemplo, pacem Ecclesiis trepida satisfactione restituit. Hac procellosa tempestate Cyprianus Carthaginensis episcopus coronatur martyrio: cujus Vitae et passionis volumen egregium reliquit Pontius, diaconus ejus, qui usque ad diem passionis ejus cum ipso exsilium sustinuit. Germani Alpibus, Rhetia totaque Italia penetrata, Ravennam usque perveniunt; Alamanni Gallias pervagantes, etiam in Italiam transeunt. Graecia, Macedonia, Pontus, Asia Gothorum inundantia deletur. Publius Ingenuus, qui purpuram imperii sumpserat, apud Myrsam occiditur. [Col. 0088B] Posthumus in Gallia invasit tyrannidem, ac per decem annos ingenti virtute ac moderatione usus, dominantes hostes expulit; qui tamen seditione militum interfectus est. Victorinus a Gallis ultro creatus imperator, post paululum apud Viennam occisus est. Theodorus, Gregorius cognomento, Neocaesariae Ponti episcopus, magna virtutum claret. E quibus unum est quod ut Ecclesiae faciendae locus sufficeret, montem precibus movit. Tunc temporis Lupicinus, Viennensis Ecclesiae episcopus, clare floruit. Galienus cum rempublicam deseruisset, ac Mediolani libidinibus inservisset, occisus est. Cornelio, qui duobus annis rexit Ecclesiam Romanam, ob Christi martyrium coronato, successit Lucius. Passus est autem beatus Cyprianus persecutione octava [Col. 0088C] eodem die, sed non eodem anno, quo Romae Cornelius.

[272] Claudius, voluntate senatus sumpto imperio, annis duobus. Hic Gothos jam per annos quindecim Illyricum Macedoniamque vastantes bello adortus, incredibili strage delevit. Cui a senatu clypeus aureus in curia et in Capitolio statua aeque aurea decreta est. Sed continuo apud Sirmium morbo correptus interiit.

[273] Mox frater ejus Quintilius, vir bonae moderationis, ab exercitu imperator electus, decimo septimo die imperii sui interfectus est. Malchion, disertissimus Antiochenae Ecclesiae presbyter, qui in eadem urbe rhetoricam docuerat, adversus Paulum Samosetanum, qui episcopus Antiochiae dogmatizabat, [Col. 0088D] Christum communis naturae hominem tantum fuisse, notariis excipientibus, disputavit.

[274] Aurelianus imperium adeptus, quinque annis et sex mensibus tenuit, vir industria militari excellentissimus, expeditione ad Danubium suscepta, Gothos magnis praeliis profligavit.

Hic urbem Romam muris firmioribus cinxit. Novissime cum persecutionem adversus Christianos agi decerneret, fulmen ante eum, magno pavore circumstantium, ruit, ac non multo post in itinere occisus est. Eutychianus, Romae episcopus, martyrio coronatus in coemeterio Calixti sepelitur; qui et ipse trecentos tredecim martyres manu sua sepelivit.

Tacitus menses sex. Quo apud Pontum occiso, obtinuit [Col. 0089A] Florianus imperium diebus octoginta novem. Quique apud Tarsum interfectus est. Anatolius natione Alexandrinus, Laodiciae Syriae episcopus, philosophorum discipulus eruditus, plurimo sermone celebratur. Cujus ingenii magnitudo de libro quod super Pascha composuit, et de decem libris arithmeticae Institutionis, potest apertissime cognosci. Tunc temporis insania Manichaeorum haeresis oritur. Quo tempore Viennensis episcopus Simplides mirae sanctitatis floruit. Permansit autem usque ad imperatoris Cari tempora.

[279] Probus imperator annos sex, menses quatuor. Hic Gallias jamdudum a barbaris occupatas, per multa gravia praelia deletis tandem hostibus, ad perfectum liberavit. Bella deinde civilia, et quidem [Col. 0089B] plurimo sanguine, duo gessit: unum in Oriente, quo Saturninum tyrannum subactum et oppressit et cepit; aliud quo Proculum et Bonosum apud Agrippinam magnis praeliis superatos interfecit; ipse autem apud Sirmium turre ferrata militari tumultu interfectus est. Secundo hujus anno, ut in Chronicis Eusebii legimus, juxta Antiochenos, trecentesimus vicesimus sextus annus fuit; juxta Tyrios, quadringentesimus tertius; juxta Lacedaemonios, trecentesimus vicesimus quartus; juxta Edessenos, quingentesimus octogesimus octavus; juxta Ascalonitas, trecentesimus octogesimus; secundum Hebraeos, initium octogesimi septimi jubilaei, quo continentur anni quatuor mille ducenti quinquaginta. Archelaus, Mesopotamiae episcopus, librum disputationis [Col. 0089C] suae quam habuit adversus Manichaeum exeuntem de Perside, Syro sermone composuit, qui translatus a multis Graecis habetur.

Carus, cum filio Carino et Numeriano, annos tres. Carus in bello Parthico postquam duas nobilissimas Parthorum urbes, Caelen et Ctesiphontem, cepit et de Persis triumphavit, super Tigriden in castris fulmine ictus interiit.

[285] Caius Romanae Ecclesiae fulget episcopus, qui postmodum sub Diocletiano martyrium passus est. Phierius, presbyter Alexandriae, sub Theona episcopo florentissime populos docuit, et sermones diversorumque tractatuum libros composuit. Invenitque elegantiam compositionis, ita ut Origenes minor vocaretur: vir mirae parcimoniae, et voluntariae [Col. 0089D] paupertatis, post persecutionem omni tempore vitae suae Romae versatus est. Numerianus, qui cum patre Caro Parthico bello interfuerat, rediens fraude Apri soceri sui interfectus est.

[288] Diocletianus, ab Urbe condita millesimo quadragesimo uno ab exercitu imperator lectus, annos triginta; qui statim ut potestatis copiam habuit, Aprum, interfectorem Numeriani, manu sua interfecit.

Deinde Carinum, quem Carus Caesarem in Dalmatia reliquerat, difficillimo bello et maximo labore superavit. Dehinc cum in Galliam Anolus et Helianus collecta rusticanorum manu, quos Baccadas vocabant, perniciosos tumultus excitavissent. [Col. 0090A] Maximianum, cognomento Herculianum, Caesarem fecit, misitque in Gallias; qui facile agrestium hominum et confusam manum militari virtute composuit. Igitur per omnes Romani imperii fines subitarum turbationum fragore concrepuerunt: Carausio in Britanniis rebellante, qui primum ad observanda Oceani littora, quae tunc Franci et Saxones infestabant, positus, cum plus in perniciem, quam in profectum reipublicae ageret, a Maximiano jussus occidi, purpuram sumpserat; Achillaeo in Aegypto, cum et Africam Quingentiani infestarent; Narseus etiam, rex Persarum, Orientem bello premeret. Hoc periculo Diocletianus permotus, Maximianum Herculium ex Caesare fecit Augustum; Constantium vero, et Maximinum, et Maximianum [Col. 0090B] Valerium, Caesares legit. Constantius Herculi Maximiani privignam Theodoram accepit uxorem, ex qua sex filios fratres Constantini sustulit. Carausius, per sex annos sibi Britannia fortissime vindicata, tandem fraude allecti socii sui interfectus est; qui postea insulam per triennum tenuit, quem Asclepiodotus, praefectus praetorio, oppressit, Britanniamque post decem annos recepit. Constantius vero Caesar, in Gallia primo praelio ab Alamannis profligato exercitu suo, vix ipse subreptus est; secundo autem secuta est satis secunda victoria, ita ut paucis horis quadraginta millia Alamannorum caesa fuerint. At Maximianus Augustus Quingentianos in Africa perdomuit. Porro autem Diocletianus Achilleum obsessum per octo menses, apud Alexandriam cepit et [Col. 0090C] interfecit. Praeterea Valerius Maximianus cum duobus jam praeliis adversum Narseum conflixisset, tertio inter Gallinicum et Carras congressus et victus, amissis copiis ad Diocletianum refugit. A quo arrogantissime exceptus est, ita ut per aliquot millia passuum purpuratus ante vehiculum ejus praecederet. Hic Diocletianus primus gemmas vestibus calceamentisque inseri jussit, dum sola purpura retro principes uterentur. Decimo octavo anno Diocletiani, ipse in Oriente, Maximianus Herculius in Occidente vastari Ecclesias, affligi interficique Christianos praecipiunt, adustis divinis libris. Hac tempestate martyrium sanctorum Thebaeorum, Mauricii sociorumque ejus sexies mille sexcentorum sexaginta sex impletur. Passio quoque Victoris et Ursi apud Castrum [Col. 0090D] Solodorum, passio quoque beatae Fidis et sociorum ejus apud urbem Agennum, quae postea Conchis translata est. Martyrium etiam Gereonis sociorumque ejus trecentorum viginti octo apud Agrippinam Coloniam. Haec persecutio ita crudelis et crebra flagrabat, ut intra unum mensem decies et octies millia martyrum pro Christo passi inveniantur. Nam et Oceani limbum transgressa, Albanum Aaron, et Julium Britanniae cum aliis pluribus viris ac feminis felici cruore damnavit. Tunc temporis passus est et Pamphilus presbyter, cujus vitam Eusebius Caesariensis episcopus tribus libris comprehendit. Secundo autem persecutionis anno, Diocletianus Nicomediae, Maximianus Herculius Mediolani [Col. 0091A] purpuram deposuerunt. Attamen coepta semel persecutio usque ad septimum Constantini imperatoris annum fervere non cessavit. Constantinus decimo sexto imperii anno, vir summae mansuetudinis et civilitatis, Eboraci in Britannia diem obiit. Tertio anno persecutionis, quo et Constantius obiit, Maximinus et Severus a Valerio Maximiano Caesares facti sunt. E quibus Maximianus maleficia et stupra sua Christianorum persecutionibus accumulat. Passus est ea tempestate Petrus, Alexandriae episcopus, a quo Arius presbyter primo damnatus est. Passi sunt cum eo plures Aegypti episcopi.

Lucianus quoque, vir moribus et continentia et eruditione praecipuus, Antiochenae Ecclesiae presbyter, passus est, et Romae Timotheus, decimo [Col. 0091B] Kalend. Julii. Floruit tunc temporis Melciades Romanae Ecclesiae pontifex. Floruit et tunc temporis vir disertissimus Paschasius, Viennensis Ecclesiae episcopus. Phileas de urbe Aegypti, quae vocatur Thebais, nobilis genere episcopus, elegantissimum librum de martyrum laude componit, et pro Christo capite truncatur. Arnobius apud Africam florentissime rhetoricam docuit, et adversum gentes volumina composuit quae vulgo exstant.

[306] Constantinus Constantii ex concubina Helena filius, in Britannia imperator creatus, regnavit annos triginta, menses decem, ab anno persecutionis quarto. Maxentius Herculii Maximiani filius Romae Augustus appellatur. Licinius Constantiae sororis Constantini, Carnuti imperator creatur. Constantinus imperator [Col. 0091C] de persecutore Christianus factus, licentiam dedit Christianis libere congregari, et in honorem Christi ubique ecclesias construi; ac pene per totum imperium Romanum privilegia singulis civitatibus dedit, ut populus Christianus sub jure et ordinatione episcoporum libere viveret, ac Dei templis libere honoris structuram componeret. Hujus temporibus haeresis Ariana exoritur: Nicaenumque concilium ad damnationem Arii, et confirmationem integrae fidei ex orbe terrarum congregatur, anno post incarnationem Domini trecentesimo vicesimo secundo, die mensis secundum Graecos Desei, vicesimo nono, quod est, decimo Kalendarum Juliarum, consulatu Paulini et Juliani. Uno eodemque tempore et illud sacratissimum Concilium apud Arelaten sexcentorum [Col. 0091D] episcoporum colligitur, Martino tunc episcopo ejusdem civitatis existente; apud Viennam Claudio in catholico dogmate clarissimo episcopo. Eodem tempore Donatistarum in Africa schisma oritur. Namque Donatus per Africam et maxime Numidiam, afferens a nostris Scripturas in persecutione inimicis traditas, multos sua persuasione decepit. Per idem etiam tempus ab Helena Constantini matre Hierosolymis crux Domini inventa est. Constantinus in fide eruditus a B. Silvestro papa, fecit miro opere baptisterium Romae, ubi baptisatus est juxta basilicam B. Joannis Baptistae, quae appellatur Constantiniana. Item basilicam B. Petro in templo Apollinis, necnon et B. Paulo, corpus utriusque aere Cyprio circumdans [Col. 0092A] quinque pedes crasso. Item basilicam in palatio Sorano, quae cognominatur Hierusalem, ubi partem ligni crucis Domini deposuit. Item basilicam B. martyris Agnae, ex rogatu Constantiae filiae suae. Item baptisterium in eodem loco, ubi et baptizata est soror ejus Constantia cum filia Augusta. Item basilicam B. Laurentio martyri, via Tiburtina in agro Verano, ubi idem martyr gloriosus sepultus est. Item basilicam via Lavicana, inter duas lauros beato Petro et Marcellino martyribus, et mausoleum, ubi matrem suam posuit in sarcophago purpureo.

Item basilicam in civitate Hostiae juxta portum urbis Romae beatorum apostolorum Petri et Pauli, et beati Joannis Baptistae. Item basilicam in civitate Albanensi sancti Joannis Baptistae. Item basilicam [Col. 0092B] in urbe Neapoli miro opere exornavit, in honorem apostolorum et martyrum. Idem imperator Depranam civitatem Bithyniae in honorem martyris Luciani ibi conditi instaurans, ex vocabulo matris suae, Helenopolim nuncupavit. Idem urbem nominis sui statuens in Thracia, sedem Romani imperii et caput totius orientis esse voluit. Caput vero totius imperii ante Romam beatis apostolis Petro et Paulo sub testamento tradidit, nobiliores Romanorum, consulares quoque viros, ac pene totum senatorum ordinem cum uxoribus et liberis, in secundam vel novam Romam Constantinopolim translatum habitare constituens. Idem ipse statuit citra ullam hominum caedem, paganorum, templa claudi, arasque deorum confringi. Retius Augustodunensis episcopus, celeberrimae [Col. 0092C] famae habetur, et Juvencus presbyter Hispanus, qui hexametris versibus quatuor libros Evangelii composuit, Firmianus, qui et Lactantius Arnobii discipulus, Nicomediae rhetoricam docuit, ac penuria discipulorum, ob Graecam scilicet civitatem, ascribendum se contulit. Hic in extrema senectute magister Caesaris Crispi filii Constantini in Gallia fuit, qui postea a patre interfectus est.

Jacobus Nizibenae episcopus, unus ex numero sub Maximini persecutore confessorum et eorum qui in Nicaena synodo Arianam perversitatem homoousii oppositionem damnarunt, multorum opusculorum scriptor moritur.

[337] Constantius cum Constantino et Constante fratribus, regnat annos decem et octo, menses quinque, [Col. 0092D] dies quatuordecim. Jacobus Nizibenus episcopus agnoscitur; ad cujus preces saepe urbs discrimine liberatur. Impietas Ariana Constantii imperatoris fulta praesidio, exsiliis, carceribus, et variis afflictionum modis, primum Athanasium Alexandrinae urbis episcopum, deinde omnes non suae partis episcopos persecuta. Maximinus Treverorum urbis episcopus, clarus habetur; a quo Athanasius cum a Constantio quaereretur ad poenam, honorifice susceptus est. Florebat et tunc temporis Nectarius Viennensis episcopus, in doctrina fidei eximius, qui in Vasensi illa synodo venerabili primus interfuit, et Patris, et Filii, et Spiritus sancti unam esse naturam et potestatem, et deitatem, et virtutem, in [Col. 0093A] Ecclesia publice praedicavit, et docuit. Antonius monachus centesimo quinto aetatis anno in eremo moritur. Reliquiae Timothaei apostoli Constantinopolim invectae. Constantii favore Arius presbyter fretus, dum in Constantinopolim ad ecclesiam pergeret, cui tunc Alexander senex episcopus praesidebat adversus nostros de fide dimicaturus, divertens post forum Constantini ad causam necessariam, viscera ejus repente simul cum vita effusa sunt. Constantio Romam ingresso ossa B. Andreae apostoli et Lucae evangelistae a Constantinopolitanis miro favore suscepta sunt. Hilarius Pictaviensis episcopus, qui pulsus ab Arianis, in Phrygiam exsulaverat, cum apud Constantinopolim librum pro se Constantio porrexisset, ad Gallias rediit. Haeresis Anthropomorphitarum [Col. 0093B] in Syria et in Macedonia, in Constantinopoli quoque nascitur. Donatus artis grammaticae scriptor, ac praeceptor Hieronymi, Romae illustris habetur. Eusebius Caesareae Palestinae, in Scripturis divinis studiosissimus, ac bibliothecae divinae cum Pamphilo martyre diligentissimus pervestigator, moritur; qui primum in Arianam haeresim lapsus, ad catholicum dogma correptus rediit. Eustasius primum Coelesyriae, dein Antiochiae episcopus, adversum Arianum dogma multa componens, in exsilium pulsus, apud Trajanopolim Trachiarum urbem conditus est. Marcellus Ancyranus episcopus, contra Arianos scribens arguitur Sabellianae haereseos; sed et beatus Hilarius in septimo adversum Arianos libro, nominis ejus quasi haeretici [Col. 0093C] meminit. Porro ille defendit se non esse dogmatis cujus accusatur communione Julii et Athanasii Romanae et Alexandrinae urbis pontificum. Basilius Ancyranus episcopus Macedonianae partis cum Eustathio Sebasteno princeps fuit; fuit autem artis medicinae peritus.

[361] Julianus, annos duos, menses octo. Hic ex clerico imperator factus in idolorum culturam convertitur, martyriaque infert Christianis, eosque callidis circumventionibus odiisque persequitur. Quo tempore inter alios qui in toto orbe pro Christo passi sunt, Joannes et Paulus Romae martyrium illustre duxerunt. Pagani quoque apud Sebasten Palaestinae urbem sepulcrum beati Joannis Baptistae invadunt, ossaque dispergunt, eadem rursus collecta concremantes, [Col. 0093D] latius per agros spargunt. Sed Dei providentia adfuere quidam ex Hierosolymis monachi, qui colligentibus misti, quaecunque poterant ablata, ad patrem suum Philippum pertulere; ille confestim haec (supra se enim dicebat tantum thesaurum propriis servare vigiliis) ad pontificem Athanasium; tunc maximum, per Julianum diaconum suum misit; quae ille suscepta, paucis arbitris, sub cavato sacrarii pariete, inclusa profutura generationi posterae conservavit: cujus praesagium sub Theodosio imperatore per Theophilum ejusdem urbis episcopum completur. Qui destructo Serapis templo, sancti Joannis ibidem consecravit ecclesiam. Julianus odio Christi templum in Hierosolymis Judaeis reparare [Col. 0094A] permittit. Qui cum ex omnibus provinciis collecti, nova templi fundamenta jacerent, subito nocte oborto, terraemotu saxa ab imo fundamentorum excussa, longe lateque sparsa sunt; igneus quoque globus ab interiore aede templi egressus, plurimos eorum suo prostravit incendio. Quo terrore reliqui pavefacti, Christum confitebantur inviti. Et ne hoc casu crederent factum, sequenti nocte in vestimentis cunctorum crucis apparuit signum. Julianus efferri ossa venerabilis Jacobi Nizibeni episcopi foras civitatem jubet, invidens ipsius miraculis; quae non longe post ditioni Persarum subjicitur. Julianus, incertum a quo, cum exercitus acies contra Persas ordinaret, perimitur, ac intestina sua in aera projiciens, insano ore Christum Dominum blasphemans, Vicisti, [Col. 0094B] Galilaee, vicisti, vitam cum regno perdidit: cujus interitum per revelationem illico per universam Ecclesiam plurimi agnoscunt. Lucifer Calaritanus episcopus a Constantio cum Nicaenam fidem damnare nollet, in Palaestinam relegatus ab exsilio revertitur, a quo postea Luciferianum schisma. Eusebius natione Sardus, Versellensis episcopus similiter a Constantio pro confessione fidei, Scythopolim et inde Cappadociam relegatus, ab exsilio reversus, factione Arianorum interficitur. Fornacius Aquilegensis Ecclesiae episcopus, in hoc maxime detestabilis quod Liberium Romanae urbis episcopum pro fide ad exsilium pergentem primus sollicitavit, et fregit, et ad suscriptionem haereseos compulit. Acacius Luscus Caesareae episcopus, in tantum sub Constantio claruit, [Col. 0094C] ut felicem Romae pro Liberio episcopum consecraret.

[363] Jovianus, anno uno, vel ut verius, mensibus octo. Qui, dum se ab exercitu imperatorem fieri conspiceret, seque Christianum affirmans, paganis praeesse non posse assereret, Et nos, inquit omnis exercitus, qui per Julianum nomen Christi abjecimus, tecum Christiani esse volumus. Quibus auditis imperii sceptra suscepit. Synodus Antiochiae a Melito suisque facta in qua Macedonianum dogma prave firmatur. Jovianus lapsu Constantii praedecessoris admonitus, honorificis et officiosissimis litteris Athanasium requirit, ab ipso formam fidei ecclesiarumque disponendarum suscepit modum; sed hujus pia laetaque principia mors immatura corripuit.

Hilarius urbis Pictavorum Aquitanicae episcopus, [Col. 0094D] factione Saturnini Arelatensis episcopi de synodo Biterrensi in Phrygiam relegatur sub Constantio, ubi duodecim libros adversum Arianos confecit, et librum de synodis ad Galliarum episcopos scripsit; et alia reversus ab exsilio catholica et nimis praeclara opera. Serapion Thaneos episcopus, elegantis ingenii, sub Constantio etiam in confessione fidei inclytus moritur.

[364] Valentinianus et Valens frater ejus, annos duodecim. Apollinaris Laodicenus episcopus multimoda nostrae religionis scripta composuit. Sed incautus postea a fide devians, haeresim sui nominis instituit. Photinus quoque et Eunomius eo tempore haeretici agnoscuntur. Gothi apud Histrum bifariae [Col. 0095A] inter Frigidernum et Ataricum divisi sunt. Sed Frigidernus Ataricum Valentis auxilio superans, hujus beneficii gratia ex catholico Arianus cum ommi gente Gothorum affectus est. Tunc Vulfila eorum episcopus Gothicas litteras reperit, et utrumque Testamentum in linguam propriam transtulit. Damasus Romae episcopus fecit basilicam juxta atrium sancto Laurentio, et aliam in catacumbis, ubi jacuerunt corpora sanctorum apostolorum Petri et Pauli, in quo loco platomam ipsam, ubi jacuerant sancta corpora, versibus adornavit. Valens ab Eudoxio Arianorum episcopo baptizatus nostros persequitur. Gratianus Valentiniani filius tertio ejus anno, Ambiani imperator est factus. Constantinopoli apostolorum martyrium dedicatur. Post Auxentii Mediolanensis [Col. 0095B] episcopi seram mortem, Mediolani Ambrosio episcopo facto, omnis ad fidem rectam Italia convertitur. Nectarus Viennensis et Hilarius Pictaviensis episcopi moriuntur.

Valens cum Gratiano et Valentiniano Valentiniani fratris sui filiis, annos quatuor. Valens lege data ut monachi militarent, nolentes fustibus jussit occidi. Gens Hunnorum diu inaccessis seclusa montibus, repentina rabie percita, exarsit in Gothos, eosque sparsim conturbatos, ab antiquis sedibus expulit. Gothi transito Danubio fugientes, a Valente sine armorum depositione suscepti per avaritiam Maximi ducis; fame ad rebellandum coacti sunt, victoque Valentis exercitu, per Thraciam sese miscentes, simul omnia caedibus, incendiis, rapinisque [Col. 0095C] impleverunt. Valentiniani, et Valentis tempore rebellantes Alamannos, Franci inter Danubium et Maeotides paludes juncti Romanis, superaverunt. Francos lingua Attica Valentinianus imperator a feritate et duritia atque audacia appellari primus voluit. Qui post paululum cum tributa Romanis negarent, et Romanorum impetum ferre non possent, egressi a Sicambria, pervenerunt in extremas partes Rheni fluminis in Germanorum oppida, ibique aliquot annos cum principibus suis Marcomiro et Sunnone resederunt. Ubi primum regem Pharamundum sibi postmodum statuunt, legibusque se subdunt, quas priores eorum Wisovastus et Wisogastus, Artogastus, Salegastus invenerunt. Victorinus natione Afer sub Constantino principe rhetoricam docens, in [Col. 0095D] extrema senectute Christi se tradidit fidei. Titus Bostrenus episcopus, acerrimus contra Manichaeos disputator, moritur. Athanasius Alexandrinus episcopus, multa Arianorum perpessus insidiis, ad Constantem Galliarum principem fugit; unde reversus cum litteris, et rursum post mortem illius fugatus, usque ad Joviani imperium latuit. A quo recepta Ecclesia sub Valente moritur. Ephrem Edessae Ecclesiae diaconus, vir in sua lingua, id est Syra, eruditissimus, moritur. Basilius Caesareae Cappadociae, quae prius Mazacate Gratiano. Gregorius quoque Nazianzenus, vir eloquentissimus, praeceptor Hieronymi, sub Theodosio jam principe moritur.

[379] Gratianus cum fratre Valentiniano, annos [Col. 0096A] septem. Theodosius vir strenuus a Gratiano imperator creatus, maximas Scythicas gentes, hoc est Alanos, Hunnos, et Gothos, magnis multisque praeliis vicit. Cujus studium fidei non ferentes Ariani, post quadraginta annos ecclesias quas vi tenuerant, reliquerunt. Quo tempore Viennensem Ecclesiam regebat Niceta praeclarissimus in dogmate fidei episcopus. Sed et Lugdunensis episcopus Justus, mirae sanctitatis vir, qui postmodum relicta sede sui episcopatus, inter sanctissimos patres anachoritas mira humilitate latens, moritur in Aegypto; cujus ossa pio amore solliciti Lugdunenses ad urbem suam reportant, ossa quoque Viatoris sanctissimi comministri ipsius. Constat autem hunc venerabilem episcopum Justum sub Paschasio Viennensi episcopo [Col. 0096B] nutritum, Claudii ejusdem urbis episcopi diaconum, postmodum ad sanctam Lugdunensem Ecclesiam regendam translatum. Synodus centum quinquaginta patrum in urbe regia Constantinopoli congregatur, adversus Macedonium. Damaso Romae episcopo, Ambrosius Mediolanensis Ecclesiae episcopus, in catholicorum dogmate claruit. Theodosius imperator Arcadium filium consortem imperii sui facit. Anno secundo Gratiani imperatoris, ipso sexies et Theodosio consulibus, Theophilus paschalem computum scripsit. Maximus, vir quidem strenuus et probus, atque Augusto dignus, si non contra sacramenta fidei tyrannidem emersisset, in Britannia invitus propemodum ab exercitu imperator creatus, in Galliam transiit, ibique Gratianum Augustum dolis [Col. 0096C] circunventum apud Lugdunum occidit, fratremque ejus Valentinianum Italia expulsum, Viennae primum latere coegit, justissimam poenam cum matre sua Justina persolventem, quae illum Ariana haeresi polluit: et Ambrosium episcopum eminentissimam catholicae fidei arcem ut perfida obsidione vexavit, nec ante coepta nefanda deseruit, nisi post prolatas beatorum martyrum reliquias Gervasii et Protasii, quas Domino revelante idem beatus episcopus incorruptas reperit. Theodosius Valentinianum Italia expulsum benigne suscipit. Priscilliana haeresis oritur. Idem Priscillianus accusante Itacio, a Maximo tyranno gladio caeditur. Martinus Turonorum episcopus miraculorum insignis effulsit. Post Pharamundum Franci Clodionem ejus filium sibi regem statuunt. [Col. 0096D] Abhinc Franci in finibus Thoringiorum habitantes, crinitos reges habere coeperunt. Id temporis Romani Gallias tenebant. Citra Ligerim fluvium Gothi Burgundiones quoque doctrina Ariana infecti cis ultraque Rhodanum habitabant. Primus rex Francorum Clodio a castro Thoringiorum Dysporo profectus, Rhenum transiit; superato Romanorum populo, Carbonariam sylvam tenuit, usque ad Camaracum venit, ibique interfectis Romanis, sedem sibi statuit.

[385] Theodosius, Gratiano adhuc vivente, annis sex Orientem tenuit; illo mortuo imperavit annis undecim. Ipse et Valentinianus, quem Italia expulsum benigne susceperat, ac simul Maximum tyrannum [Col. 0097A] tertio ab Aquileia lapide interficiunt. Maximus Britanniam omni pene armatam juventute, copiisque militaribus exspoliavit, quae eum in Gallias secutae, nunquam ultra ad domum rediere. Videntes transmarinae gentes saevissimae Scotorum a circio, Pictorum ab aquilone, destitutam milite ac defensore insulam, adveniunt, et vastatam direptamque eam per multos annos opprimunt. Hieronymus presbyter in Bethleem toto mundo clarus habetur, qui librum quem de Viris illustribus Ecclesiae scribit, usque ad decimum quartum totius imperii Theodosii annum perducit. Gentium templa per totum orbem, jubente Theodosio subvertuntur, ac pro eis Christi templa ubique micant. Per idem tempus Joannis anachoreta insignis claruit. Qui etiam Theodosio consulenti de Eugenio [Col. 0097B] tyranno, victoriam illi praedixit. Damasus Romae urbis episcopus, elegans in versibus componendis ingenium habuit, et prope octogenarius moritur. Apollinaris episcopus Laodicenus Syriae, in Scripturis non parum instructus, a quo Apollinaristae feruntur nominati. Patianus in Pyrenaei jugis Barcillone episcopus optima senectute moritur, castigatae eloquentiae, tam vita quam sermone clarus. Photinus de Gallograecia Marcelli discipulus Syrini episcopus a Valentiniano pulsus Ecclesia, Ebionis haeresin instaurare conatur. Dydimus Alexandrinus oculis captus, et ob id elementorum quoque ignarum, tantum miraculum sui omnibus praebuit, ut dialecticam quoque et geometriam quae vel maxime visu indigerent, usque ad perfectum didicerit.

[Col. 0097C] [396] Arcadius filius Theodosii cum fratre Honorio, annis quatuordecim. Sanctorum prophetarum corpora Abacuc et Michaeae divina revelatione manifestantur. Innocentius, Romae episcopus, dedicavit basilicam beatissimorum martyrum Prothasii et Gervasii, ex devotione testamenti cujusdam illustrissimae feminae Vestinae. Mamertus Viennensis episcopus insignissimus habetur, qui inter alia mirifica, ob imminentem cladem ante Ascensionem Domini solemnes instituit litanias. Martinus Turonorum episcopus moritur; Donatus Epiri episcopus virtutibus insignis est habitus. Qui draconem ingentem exspuens in os ejus necavit, quem octo juga boum ad locum incendii, ne aerem putredo ejus corrumperet, vix trahere potuerunt. Clodione [Col. 0097D] rege defuncto, qui viginti annis Francis regnavit Meroveus successit, a quo Francorum reges Merovingi sunt appellati. Metis a Francis succensa, Treveros destructa; Franci usque Aureliam perveniunt. Post Meroveum Childericus regnum adeptus, regnavit annis viginti quatuor. Cui successit Chlodoveus, qui primus rex Francorum Christianus factus est, a beato Remigio Rhemorum episcopo instructus et baptizatus cum populo suo. Gothi Italiam, Wandali atque Alani Gallias aggrediuntur. Augustinus episcopus Hipponensis scientia atque doctrina insignis habetur. Joannes quoque Constantinopolitanus et Theophilus Alexandrinus illustres episcopi praedicantur. Epiphanius Salaminae episcopus, qui inter alia [Col. 0098A] opera libros contra omnes haereses scripsit. Eunomius Arianae partis, Cizycenus episcopus, erumpens in blasphemiam, publice quod Ariani texerant, fatetur. Tiberianus Beticus, sectator Priscilliani, post suorum caedem taedio victus exsilii, ut canis reversus ad vomitum suum, filiam devotam Christo virginem matrimonio copulavit.

[410] Honorius cum Theodosio minorem fratris sui filio, annis quindecim. Honorius imperator, videns oppositis tyrannis nil adversus barbaros agi posse, ipsos prius tyrannos deleri jubet. Constantio comiti hujus belli summa commissa est, qui primum in Galliam profectus cum exercitu, Constantinum imperatorem apud Arelaten civitatem clausit, cepit, occidit. Constantem Constantini filium Hierontius [Col. 0098B] comes suus, ut nequam magis quam probus apud Viennam interfecit, atque in ejus locum Maximum quemdam substituit; ipse vero Hierontius a suis militibus est occisus. Maximus exutus purpura, destitutus a militibus Gallicanis inter barbaros in Hispania egens exsulavit. Jovinus vir Galliarum nobilissimus in tyrannidem mox ut assurrexit, cecidit. Sebastianus frater ejus continuo ut creatus occisus est; Alaricus Attalo imperatore facto, infecto, refecto, ac defecto, citius his omnibus pene quam dictis, ceu mimus risum et ludum exspectavit imperii, cujus ille umbratilis consul. Tertullus ausus est in curia dicere: Loquar vobis, consul et pontifex, quorum alterum jam teneo, alterum spero. Attalus itaque tanquam inane imperii simulacrum cum [Col. 0098C] Gothis usque ad Hispanias portatus est. Unde descendens navi in mari captus, et ad Constantium comitem deductus, inde Honorio imperatori exhibitus, truncata manu, vitae relictus est.

Heraclianus Africae comes, elatus supercilio, Sabinum domesticum suum, virum ingenio industriaque solertem generum allegit, atque aliquandiu Africana annona extra ordinem detenta, tandem cum immensa satis incredibilique classe navigio Romam contendit. Nam habuisse tria millia septingenta naves dicitur; quem numerum nec Xerxem, nec Alexandrum Magnum, vel quemquam alium regum habuisse historiae referunt. Sed littore egressus occursu Marini comitis territus, arrepta navi solus Carthaginem rediit, ibique continuo militari manu [Col. 0098D] interfectus est. Sabinus gener ejus, Constantinopolin fugit; unde post aliquantulum tempus retractus, exsilio damnatus est; ac sic, adjuvante Christo, pax et unitas, per universam Africam Ecclesiae catholicae reddita est. Marinus comes apud Carthaginem, inceptum zelo stimulatus, an auro corruptus, Marcellinum tribunum, virum imprimis prudentem et industrium occidit. Qui continuo revocatus ex Africa, factusque privatus, vel ad poenam, vel ad poenitentiam conscientiae suae dimissus est. Alaricus rex Gothorum Romam invasit, partemque ejus cremavit incendio nono Kalend. Septemb., anno conditionis ejus millesimo centesimo, sexagesimo quarto Honorii imperii anno. Sic tertio die quam ingressus [Col. 0099A] fuerat depraedata urbe egressus est. Inde Gothi in Siciliam transire conati, in conspectu suorum miserabiliter arrepti et demersi sunt. Alarico Atavulfus in regem Gothis succedit, qui Placidiam captivam sororem imperatoris in uxorem assumpsit. Is satis studiose sectator pacis, militare fideliter Honorio imperatori praeoptavit. Placidiae uxoris suae, feminae sane ingenio acerrimae, et religione satis probae, ad omnia bonarum ordinationum opera persuasu et consilio temperatus est. Is apud Barcillonem Hispaniae urbem dolo suorum, ut fertur occisus est. Post hunc Segericus rex a Gothis creatus, cum itidem judicio Dei ad pacem pronus esset, nihilominus a suis interfectus est. Constantius comes apud Arelaten consistens, magnarum rerum gerendarum industria, Gothos [Col. 0099B] quibus jam Atavulfus praeerat, Placidiae conjux a Narbona expulit, atque abire in Hispaniam coegit. Segerico Vallia successit in regnum Gothorum; ad hoc ordinatus a Gothis, ut pacem infringeret, ad hoc ordinatus a Deo, ut pacem confirmaret, territus maxime judicio Dei; quia cum magna Gothorum manus instructa armis navigiisque transire in Africam moliretur, in duodecim millibus passuum Gaditani freti, tempestate correpta, miserabili exitu perierat. Hic Vallia pacem optimam cum imperatore, datis Honorio lectissimis obsidibus pepigit, ac Placidiam imperatoris sororem honorifice apud se honesteque habitam fratri reddidit. Hac tempestate Pelagius adversus Christi gratiam erroris sui dogmata praedicat; ad cujus condemnationem, concilium [Col. 0099C] apud Carthaginem ducentorum decem et quatuor episcoporum congregatur. Cyrillus Alexandriae episcopus, insignis est habitus; Lucianus presbyter scripsit revelationem beati protomartyris Stephani, quam ei revelavit Deus septimo Honorii principis anno, ac Gamalielis et Nicodemi qui in Evangelio et in Actibus apostolorum leguntur. Scripsit autem eam Graeco sermone ad personam omnium Ecclesiarum. Quam revelationem Avitus presbyter, homo Hispanus, in Latinum vertit eloquium, et adjecta epistola sua per Orosium presbyterum, qui missus a beato Augustino ad sanctum Hieronymum pro discenda animae ratione, ad loca sancta pervenerat, occidentalibus dedit: quique primus in patriam reversus reliquias beati Stephani intulit occidenti. [Col. 0099D] Francis post Meroveum, ut diximus, regnavit Childericus. His temporibus Anianus Aurelianensis episcopus clarus habetur; qui orationibus suis ab Hunnorum impetu, Aetio tunc patritio Romanorum Aurelianos liberavit. Britanni Scotorum Pictorumque infestationem non ferentes Romam mittunt, et subjectione sui praemissa, auxilia flagitant. Quibus statim missa legio magnam barbarorum multitudinem stravit; caeteros Britanniae finibus pellunt. Ob arcendos hostes murum trans insulam inter duo maria statuunt; qui absque magistro magis cespite quam lapide factus, nil Britannis operantibus profuit; nam mox ut dicessere Romani, priores hostes advecti navibus, obvia quaeque sibi caedunt, vastant atque [Col. 0100A] dejiciunt. Iterum petunt Britanni auxilia Romanorum, qui advenientes hostes trans maria fugant, conjunctisque sibi Britannis murum saxeum solidum inter civitates, quae dudum ob metum hostium fuerant factae, a mari usque ad mare perducunt. Sed et littore Meridiani maris, ne inde irruptio hostium fieret, crebras turres per intervalla ad prospectum maris statuunt. Vale dicentes sociis, quasi ultra non redituri, Bonifacius Romae episcopus fecit oratorium in coemeterio sanctae Felicitatis, et ornavit sepulcrum ejus. Fecit et oratorium sancti Joannis apostoli, honesto satis opere. Hieronymus presbyter obiit duodecimo Honorii anno, pridie Kalend. Octobris, anno aetatis suae nonagesimo. Macarius ille Aegyptius monachus signis et virtutibus claruit. [Col. 0100B] Severus presbyter, cognomento Sulpitius, Aquitanicae provinciae, vir genere et litteris nobilis, et paupertatis amore conspicuus, charus etiam sanctorum episcoporum Martini Turonensis et Paulini Nolani, moritur. Hic in senectute sua a Pelagianis deceptus, et agnoscens loquacitatis culpam, silentium usque ad mortem tenuit, ut peccatum quod loquendo contraxerat tacendo penitus emendaret. Severianus Gabalensis episcopus in divinis Scripturis eruditus, et declamator admirabilis fuit. Unde frequenter ab episcopo Joanne et imperatore Arcadio, ad faciendum sermonem Constantinopolim evocabatur. Hic juniorem Theodosium ex sacro fonte suscepit, cujus et tempore moritur.

[425] Theodosius minor Arcadii filius, anni quatuor [Col. 0100C] et viginti. Valentinianus junior Constantii filius Ravennae imperator creatur. Placidia mater ejus, Augusta nuncupatur. Per idem tempus Nestorius Constantinopolitanus episcopus suae perfidiae molitur haeresim, adversus quem Ephesina synodus prima congregata, ejus impium dogma condemnat. Hujus etiam tempore diabolus in specie Moysi Judaeis in Creta apparens, dum eos per mare pede sicco ad terram repromissionis promittit perducere, plurimis necatis, reliqui qui salvati sunt confestim ad Christi gratiam convertuntur. Effera gens Wandalorum, Alanorum atque Gothorum, ab Hispanis ad Africam transiens, omnia ferro, flamma, rapinis simul et Ariana impietate foedavit (PAUL. DIAC., lib. XIV). Sed beatus Augustinus Hipponensis episcopus, [Col. 0100D] et omnium Ecclesiarum doctor eximius, ne civitatis suae videret ruinam, tertio mense obsidionis suae migravit ad Dominum, quinto Kalendarum Septembris, anno aetatis suae septuagesimo sexto. Mansit autem in clericatu vel episcopatu annis quadraginta. Quo tempore Wandali capta Carthagine, Siciliam quoque deleverunt. Cujus captivitatis Paschasinus Lilybitanus antistes, in epistola quam de ratione Paschali Papae Leoni scripsit, meminit.

Francis Chlodoveus adhuc paganus regnat. Cujus temporibus Gondoveus rex Burgundiorum, qui ex genere fertur Alarici, exstitit. Huic fuerunt quatuor filii, Gundobaldus, Godegisilus, Chilpericus et Gothmarus. Gundobaldus Chilpericum fratrem suum interfecit, [Col. 0101A] uxoremque ejus, ligato saxo ad collum, in flumen demersit, filiasque ejus, unam quae Chrona dicta est, exsilio relegavit; alteram vero Chlotildem secum retinuit, quam postea uxorem rex Chlodoveus accepit; cujusque industria, orationibus ac monitionibus, Deo inspirante, idem Christianus cum populo suo factus est. Scotis in Christum credentibus, ordinatus a Papa Caelestino Palladius primus episcopus mittitur. Anno octavo Theodosii imperatoris, recedente a Britannia Romano exercitu, Scoti et Picti redeunt, et totam ab Aquilone insulam vacuam prope indigenis, murotenus capessunt. Nec mora, caesis captis, fugatisque custodibus, muroque ipso interrupto, etiam intra vallum crudelis praedo grassatur. Mittitur epistola lacrymis aerumnisque [Col. 0101B] referta ad Romanae potestatis principem, petens auxilium, sed non impetrat. Interea fames dira profugos infestat; quidam coacti, hostibus manus dedere; alii de montium speluncis ac saltibus strenue repugnare, strageque de hostibus dare. Scoti domum versi ac Picti, extremam insulae partem ibi habitaturi detinent. Famem praefatam magna frugum abundantia opulentia, luxuria, et negligentia; negligentiamque lues acerrima, et mox acrior hostium novorum, id est Anglorum plaga secuta est. Quos illi unanimi consilio cum rege suo Vintigerno, quasi defensore patriae ad se imitandos elegerunt. Sed hos mox expugnatores senserunt. Xistus Romae basilicam sanctae Mariae matris Domini, quae ab antiquo Liberi patris delubrum fuerat, miro opere refecit [Col. 0101C] Eudoxia, uxor Theodosii principis ab Hierosolymis remeavit secum beatissimi Stephani protomartyris reliquias deferens, quae in basilica sancti Laurentii positae pie a fidelibus venerantur. Bledla et Attilia fratres, multarumque gentium reges, Illyricum Thraciamque depopulati sunt. Maximus Taurinensis episcopus, vir in Scripturis divinis satis intentus, clarus habetur. Petronius Bononiensis episcopus Italiae, vir sanctitate vitae et monachorum studiis ab adolescentia exercitatus, cujus pater Petronius praefectus praetorii, vir saecularibus litteris eruditus, moritur. Julianus episcopus et Caelestinus sectatores Pelagii agnoscuntur. Leporius quoque presbyter adhuc laicus, Pelagianum dogma sequitur praesumens, de veritate vitae suae, quam arbitrio tantum et conatu [Col. 0101D] proprio, non Dei se adjutorio obtinuisse credebat. Sed per beatum Augustinum ab eo emundatus, ad catholicam Ecclesiam rediens, satisfactionis suae librum vera fide composuit. Victor, rhetor Massilensis, qui libros in Genesin ad filii sui Etherii personam commentatur, in divinis Scripturis non plene exercitatus moritur. Cassianus quoque, Scytha natione, Constantinopoli a Joanne diaconus ordinatus, apud Massiliam urbem presbyter moritur, qui inter alia Institutionum librum scripsit; opera illius a catholicis cautissime legenda, maxime de libero arbitrio et gratia; sed et Encratitarum haeresi incautius favit. Errores illius Cassiodorus Ravennatium senator purgare volens, non ad plenum ex omni parte [Col. 0102A] potuit. Vincentius quoque natione Gallus apud Lirinensem insulam presbyter, satis in divinis Scripturis eruditus moritur.

Marcianus et Valentinianus annos sex. Quorum initio industria beatissimi Leonis Papae Chalcedonense concilium celebratur, ubi Eutyches cum Dioscoro Alexandrino episcopo condemnatur. Horum etiam sexto imperatorum anno Theodericus rex Gothorum, ingenti exercitu Hispaniam ingreditur. Gens Anglorum sive Saxonum, Britanniam tribus longis navibus advehitur, quibus dum iter prosperatum domi fama referret, exercitus fortior est missus, qui hostes quidem abegit; sed in socios arma vertens totam prope insulam ab orientali usque ad occidentalem plagam igni ferroque subegit, conficta occasione, [Col. 0102B] quod Britones minus stipendia dederint. Egidio patricio in Galliis Franci Agrippam super Rhenum ceperunt, eamque Coloniam, quod ibi coloni inhabitarint appellaverunt. Egidio Syagrius filius successit, qui post mortem Childerici regis Francorum cum Chlodoveo apud Suessionem pugnam committens, vincente Chlodoveo, ad Gothorum regem se contulit. Sed mox a Chlodoveo repetitus, illicoque redditus, occisus est. Sic Romanorum vires intra Gallias ceciderunt. In cujus loco postea Aetius patricius constitutus est; qui maxima praelia cum Wandalis aliisque nationibus gessit. Chlodoveus rex Francorum institutus et Chlotildis neptis Gondobaldi regis Burgundiorum per Aurelianum sponsatur, regique Chlodoveo postmodum per eumdem ipsum Aurelianum adducta [Col. 0102C] conjungitur. Chlodoveus rex post victoriam Alamannorum quindecimo anno regni sui, credens baptizatur. Inde Burgundiam sibi subegit, et Gundobaldum atque Gundesilum fratrem ejus ad tributa coegit. Hoc tempore beatissimus Mamertus Viennensis episcopus, cladem imminentem lacrymis et precibus suis a Viennensium urbe removit. Siquidem incendia crebra terraemotus assidui, nocturni sonitus quidam totius urbis funeri prodigiosum quiddam ac ferale minitantes, populosis hominum conventibus, domestica silvestrium ferarum species observabatur: lupi, ursi, ac cervi naturaliter pavidi, per angusta portarum usque ad fori lata penetrabant. Quid multis? imminente solemnitate vigiliarum qua celebrari festum dominicae Resurrectionis annua consuetudo [Col. 0102D] poscebat, aedes publica quam praecelso civitatis Viennensium vertici sublimitas in immensum fastigiata sustulerat, flammis terribilibus conflagrare crepusculo coepit; interpellatur nuntiis discriminis jucunditas sublimitatis, pleno timoribus populo Ecclesia vacuatur. Omnes namque similem facultatibus vel domibus propriis casum de quadam praeimminentis incendii arce metuebant. Perstitit tamen coram festivis altaribus invictus antistes, sanctus Mamertus, et calorem fidei suae accendens, flumine lacrymarum permissam ignibus potestatem incendio abscedente compescuit. Desperatione deposita reditur ad Ecclesiam, in eaque vigiliarum nocte sancti Paschae, concepit animo Rogationes, atque [Col. 0103A] ibi cum Deo tacitus definivit quidquid hodie psalmis ac precibus mundus inclamat. Joannes Baptista caput suum duobus monachis orientalibus, qui ob orationem venerant Hierosolymam, juxta Herodis quondam habitaculum revelavit; quod deinceps Emessam Phoeniciae urbem perlatum et digno honore cultum est. Haeresis Pelagiana Britannorum turbat fidem; qui a Gallicanis episcopis auxilia quaerentes, Germanum Altisiodorensis Ecclesiae episcopum, et Lupum Tricassinum aeque apostolica gratia antistites, fidei defensores accipiunt. Confirmant antistites fidem verbo veritatis simul et miraculorum signis.

Secundo quoque idem beatus Germanus cum sancto Severo episcopo ad integritatem fidei tuendam [Col. 0103B] Britannias, precibus Gallicanorum episcoporum permotus, proficiscitur, et divina gratia comitante, renovatores erroris penitus confundunt. Sed et bellum Saxonum Pictorumque adversus Britones junctis viribus susceptum, sancti antistites virtute divina retundunt, cum Germanus ipse dux belli factus, non clangore tubae, sed clamore Alleluia, totius exercitus voce ad sidera levato, hostem immanem in fugam vertit. Qui deinceps Ravennam perveniens, et summa reverentia Valentiniano et Placidia susceptus, migravit ad Christum. Corpus ejus honorifico agmine commitantibus virtutum operibus Altisiodorum deferunt. Eo tempore Severus presbyter, natione Indus, vir miraculis clarissimus, destructo idolorum templo, ubi error gentilis centum deos cultura [Col. 0103C] insanissima adorabat, ecclesiam beatissimi Stephani protomartyris, ut consecraretur, pro foribus Viennae parabat. Sed cum diu reditum beatissimi Germani sustineret, quia idem pergens ad dedicationem domus se dixerat venturum, contigit ut die ejusdem dedicationis, antequam officia inchoarentur, beatissimum corpus episcopi Germani per Viennam deportatum, in eamdem Ecclesiam ipsam novam repausandi gratia perveheretur; sicque viri Dei promissum impletur. Isicius tunc temporis Viennensem regebat Ecclesiam, sextus a beato Paschasio, cujus diebus praefatus Severus gloriosus presbyter ab India Viennam venit. Qui episcopus floruit usque ad tempora Zenonis imperatoris. Aetius patricius magna occidentalis reipublicae salus, et regis quondam Attilae terror, [Col. 0103D] a Valentiniano occiditur, cum quo Hesperium pene cecidit regnum. Eucherius Lugdunensis episcopus, satis in divinis Scripturis eruditus, moritur. Hic etiam inter alia opera, Cassiani quaedam opuscula lato tensa eloquio, angusto tramite in unum coegit volumen. Philippus presbyter auditor beati Hieronymi, qui in Job simplici sermone edidit libros, moritur.

Leo major cum Leone minore, regnant annis sexdecim. Alexandria et Aegyptus errore Dioscori haeretici languens immundo impleta spiritu, caninam rabiem latrat. Per idem tempus apparuit haeresis Acephalorum Chalcedonense concilium impugnantium. Ideo Acephali, id est sine capite nominantur, [Col. 0104A] quia quis prius eam haeresim introduxerit, non invenitur. Cujus haeresis peste plurimi orientalium languent. Leo imperator, pro tomo Chalcedonensis, per universum pene orbem singulis orthodoxorum episcopis singulas consonantes misit epistolas, quid de eodem tomo sentirent rescribi sibi postulans; quorum adeo consonantia de vera Christi incarnatione suscepit, omnium rescripta, ac si uno tempore unoque dictante fuissent universa conscripta.

Theodorus Episcopus civitatis, quae a Cyro rege Persarum condita Cyriae nomen habet, scribit de vera incarnatione Domini Salvatoris adversus Eutychem et Dioscorum Alexandriae episcopum, qui humanam in Christo carnem negant. Scripsit et Ecclesiasticam [Col. 0104B] historiam a fine librorum Eusebii usque ad suum tempus, id est, usque ad imperium hujus Leonis sub quo et mortuus est. Victorius, jubente papa Hilario, scripsit Paschalem circulum sexcentorum triginta duorum annorum. Chlodoveus rex Francorum, milliario decimo ab urbe Pictavis cum Alarico rege Gothorum pugnam iniit, ibique victor Alaricum occidit. Amalaricus filius Alarici, evadens in Hispanias, aufugit; Chlodoveus Burgundiorum rex Tolosam, Sanctonas, et reliquas civitates omnemque terram Aquitanicam subjugavit, Gothos Arianos inde expellens; Francos ibi catholicos habitare constituens. Salvianus presbyter apud Messiliam humana et divina litteratura instructus, inter alia quae scripsit, ad Claudianum presbyterum Viennensem, [Col. 0104C] librum unum expositionis extremae partis in Ecclesiasten. Hilarius Arelatensis Ecclesiae episcopus, vir in sanctis Scripturis doctus, paupertatis amator, et erga inopum provisionem non solum mentis pietate, sed et corporis sui labore sollicitus, emicuit. Leo, urbis Romae beatissimus episcopus, in doctrina fidei clarus habetur. Claudianus quoque Viennensis Ecclesiae presbyter, vir ad loquendum artifex, et ad disputandum subtilis, floruit. Sed et Prosper Aquitanicae regionis, notarius beati Leonis, a quo dictatae creduntur esse epistolae adversus Eutychem de vera incarnatione Chisti, et libero arbitrio male sentientem.

[475] Zenon imperator, annis septemdecim. Iste Leonem filium suum interficere quaerens, pro eo [Col. 0104D] mater ejus alium similem figura obtulit, ipsumque Leonem occulte clericum fecit; quique et in clericatu usque Justiniani tempora vixit. Per idem tempus corpus Barnabae apostoli, et Evangelium Matthaei ejus stylo scriptum ipso revelante reperitur. Odoacer rex Gothorum Romam obtinuit; quam ex eo tempore diutius eorum reges tenuere. Mortuo Theodorico Triarii filio, alius Theodoricus, cognomento Valamer, Gothorum suscepit regnum, qui utramque Macedoniam Thessaliamque depopulatus est. Plurima regiae civitatis loca igne succendens, Italiam quoque infestus occupavit. Honoricus rex Wandalorum Arianus, in Africa exsulatis diffugatisque plusquam trecentis triginta quatuor episcopis catholicis [Col. 0105A] Ecclesias eorum clausit. Plebem variis affecit suppliciis, innumeram multitudinem catholicam pro fide veritatis peremit, innumeris manus abscindens, et ut catholicae confessionis loquelam auferret, linguas quoque praescindens, pene totam Africam in catholica veritate plene fundatam, unum quodammodo martyrem fecit.

Britones, duce Ambrosio Aureliano, viro modesto, qui solus forte Romanae gentis Saxonum caedi superfuerat, victricem Saxonum gentem provocantes ad praelium, vincunt: et ex eo tempore nunc hi, nunc illi palmam habuere donec Saxones advenae potentiores tota insula per longum potirentur. Chlodoveus rex cum Ragnacario propinquo suo pugnam iniit. Comprehensus Ragnacarius, simul et frater ejus a [Col. 0105B] tergo vinctis manibus regi praesentati sunt. Chlodoveus rex Ragnacario dicens: Cur humiliasti gentem nostram ut vinciri te permitteres? Bipennem in caput ejus defixit; sicque mortuus est. Fratri quoque ejus ita dixit: Si tu fratri tuo adjutorium praebuisses, vinctus atque ligatus non fuisset; sicque bipennem in caput ejus librans, occidit illum. Traditores eorum cognoscentes aurum quod pro fratribus acceperant vitiatum, regi Chlodoveo retulerunt. Quibus ipse respondit: Merito hujusmodi aurum corruptum accipit, qui dominum suum in mortem tradidit: sufficiat vobis quod vivitis. Illi haec audientes, prae innumera pecunia vitam pretiosius duxerunt.

Timotheus, exstincto ab Alexandrinis Protherio, [Col. 0105C] aut voluit aut passus est ab uno episcopo in locum occisi episcopi se ordinari: et ne contra legem factus merito objiceretur, ad gratiam plebis quae Protherium exosum habuerat conciliandam, omnes quibus ille communicaverat, Nestorianos pronuntiat. Chalcedonensem synodum repudians, confutatus ab omnibus, haeresiarches in exsilium truditur: ibique sub Zenone moritur.

[492] Anastasius, annis viginti octo. Transemundus, Wandalorum rex, catholicas ecclesias clausit, et ducentos viginti episcopos in Sardiniam exsilio relegavit. Fulgentius, Ruspensis Ecclesiae episcopus, scientia et doctrina claruit.

Avitus quoque Viennensis episcopus eloquentia [Col. 0105D] et sanctitate praecipuus, cujus frater Apollinaris Valentiae episcopus, miraculis insignis, Isicii senatoris primum viri, postea Viennensis episcopi, duo lumina, clarissimi filii. Hic beatus Avitus adversus haeresin Arianam, quae tunc non solum Africam, sed et Galliam Italiamque magna ex parte occupaverat, magno sudore decertavit, quod clarissima ejus opera testantur. Scribit enim dialogum, haeresin illam oppugnans fidelissimo et doctissimo immortalique ingenio ad Gundebaldum Burgundionum regem, filium Gundovei. Item alios libellos duos contra Nestorium et Eutichem auctores erroris, luculentissimo et castigato satis sermone. Fuerunt et alia illius plura eximia opera in Christi Ecclesia [Col. 0106A] probatissima. Hic Sigismundum regem in fide pietatis erudivit: qui agente illo postmodum monasterium sanctorum martyrum Agaunensium Mauritii sociorumque ejus construxit. Quem postmodum captum, et a Francis occisum vehementissime doluit. Quantus autem in Ecclesia Christi vixerit, quisquis scire ad plenum vult, post ejus innumera in divinis laboribus opera, epitaphium ipsius legat; ibi quantus fuerit, videre poterit: ubi inter alia sic metrice lusum est veritate pura subnixum:

Unus in arce fuit, cui quilibet ordine fandi,
Orator nullus similis, nullusque poeta;
Clamant quod sparsi per crebra volumina libri.
Qui vixit, vivit, perque omnia saecula vivet.

Symmachus papa inter multa Ecclesiarum opera, [Col. 0106B] quae vel a fundamentis creavit, vel prisca renovavit, ad beatum Petrum, ad beatum Paulum, et beatum Laurentium pauperibus habitacula construxit: et omni anno per Africam et Sardiniam episcopis qui in exsilio erant pecunias et vestes ministravit. Anastasius imperator, quia haeresi favens, catholicos insectatus est, divino fulmine periit.

Hic Anastasius codicillos Chlodoveo regi pro consulatu misit. Ab ea die et consul et augustus est appellatus, sedemque regni Parisiis constituit. Regnavit a Francis triginta annos. Fuerunt autem a transitu sancti Martini, usque ad transitum Chlodovei regis annis centum duodecim. A transitu sancti Martini Viennensis tertii episcopi (nam primus Crescens, sequens Zacharias martyr) usque ad [Col. 0106C] transitum Martini Turonorum episcopi ducenti nonaginta anni, et usque ad transitum sancti Mamerti Viennensis Ecclesiae episcopi, colliguntur anni trecenti viginti octo. Mortuo Chlodoveo, Chlotildis regina cum quatuor filiis Chlodovei, regnum Francorum tenuit, Theodorico, Chlodomiro, Childeberto et Chlotario. Dani cum multis navibus Cochilaico duce in Gallias transitum faciunt. Cum quibus Theutbertus Theoderici filius pugnavit, eosque cum rege illorum prostravit. Chlodomirus et Childebertus atque Chlotharius fratres contra Sigismundum et Gothmarum exercitum movent. Cumque in aciem simul venissent, fugientibus Burgundionibus, Sigismundus cum ad sanctorum martyrum Agaunensium monasterium fugeret, comprehensus a Chlodomiro [Col. 0106D] cum uxore et filiis suis necatur: et in puteum projectus occultatur. Sed per revelationem postea inde ab abbate sanctorum martyrum levatus non longe ab ecclesia eorum in monasterio quod ipse construxit, ubi eorum corpora, scilicet Mauritii, sociorumque ejus sex millium sexcentorum sexaginta sex posita sunt honorifice sepultus est: ubi virtutibus postmodum et ipse claruit. Tunc temporis et Avitus presbyter insignis apud Aurelianos habetur. Chlodomirus in provincia Viennensi, in loco qui dicitur Veseroncia, cum Burgundionibus decertans, interfectus est. Franci indigne ferentes, Gothmarum persecuti interimunt. (DIACON., lib, XV; SIGISM., ann. 503). Per idem tempus apud Carthaginem [Col. 0107A] Olympus quidam Arianus in balneis sanctam Trinitatem blasphemans, ignis jaculo visibiliter est combustus. Barbas quoque quidam Arianus episcopus, dum quemdam contra regulam fidei baptizans dixisset: Baptizat te Barbas, in nomine Patris per Filium in Spiritu sancto, statim aqua quae fuerat ad baptizandum deportata, nusquam comparuit. Quod aspiciens qui baptizandus erat confestim ad catholicam ecclesiam abiit, et juxta morem fidei baptismum Christi accepit. (NICEPH., l. XVI, c. 35.) Faustus ex abbate Lirinensis monasterii apud Regium Galliae episcopus factus, Pelagianum dogma destruere conatus, in errorem labitur: unde qui ejus sensus in hac parte catholicos praedicant, sicuti Gennadius de illustribus viris scribens, omnino errant. [Col. 0107B] Ita enim liberum arbitrium tam Augustinus quam caeteri catholici in Ecclesia Dei docent, ut illuminatio, virtus et salus illi a Christo, et per Christum, et cum Christo sit; Faustus vero iste ita liberum christianum arbitrium docere conatur, ut illuminatio ejus, virtus et salus, non a Christo, sed natura sit.

Contra hunc scribit lucidissima fide beatissimus Avitus Viennensis episcopus, ejus redarguens errorem. Similiter et Joannes vir eruditus Antiochenus presbyter.

[519] Justinus imperator annis octo. Joannes Romanae Ecclesiae pontifex, Constantinopolim veniens ad portam quae vocatur Aurea, populorum turbis ei occurrentibus, in conspectu omnium, roganti [Col. 0107C] coeco lumen reddidit. Qui cum rediens Ravennam venisset, Theodericus eum cum comitibus caeteris carceris afflictione peremit, invidia ductus, quia catholicae pietatis defensor Justinus eum honorifice suscepisset. Quo tempore Symmachum atque Boetium consulares viros, pro catholica pietate idem Theodericus occidit: quique anno sequente subita morte periit, succedente in regno Atalarico nepote ejus. Post Transemundum Childericus ex Valentiniani imperatoris captiva filia genitus, in Wandalis regnum suscepit. Qui sacramento a Transemundo obstrictus, ne catholicis in regno suo consuleret antequam regnum susciperet, episcopos ab exsilio reverti jussit, eisque Ecclesias reformare praecepit, post annos septuaginta quatuor haereticae [Col. 0107D] profanationis. Julianus Viennensis Ecclesiae episcopus floruit. Theodericus, Childebertus, et Chlotarius reges contra Hermenefridum regem Thoringiorum exercitum commovent, et victores Hermenefridum fugant. Quem postea Theodoricus sub fide receptum, de muro urbis cum simul loquerentur, praecipitat, infantesque ejus interficit. Childebertus quoque pro sorore sua Amalrici regis uxore, in Hispania pugnam iniit. Ibique Amalricus interfectus ac thesauri illius direpti, Toletum urbs vastata. Childebertus cum sorore sua reversus est, quae tamen in itinere obiit. Childebertus vero inter reliquum thesaurum, calices pretiosissimos sexaginta detulit, quindecim patenas miro opere caelatas, viginti [Col. 0108A] capsas Evangeliorum ex auro purissimo cum gemmis: quae cuncta ecclesiis divisit. Childebertus et Chlotharius filios Chlodomiri nepotes suos, quos nutriebat Chlotildis, ne regnarent loco patris, inter ficiunt: unus ex his Chlodoaldus effugit. Hic postea, relicto regno terreno, clericus factus, presbyter deinde ordinatus, bonis operibus praeditus, plenus virtutibus migravit ad Dominum, sepultus Noviome in suburbio Parisiacae civitatis. Eugenius Carthaginensis Africae civitatis episcopus, confessor publicus habetur.

[527] Justinianus imperator regnavit annos triginta novem. Hic Justini ex sorore nepos. Benedictus abbas, virtutum gloria claruit. Vitam ejus B. Gregorius papa in dialogorum libris scripsit. Belisarius [Col. 0108B] patricius mirabiliter de Persis triumphavit. Qui deinde a Justiniano in Africam missus, Wandalorum gentem delevit. Carthago quoque post annos nonaginta quatuor vastationis suae, recepta est, pulsis devictisque Wandalis, et rege eorum Gelismero capto, atque Constantinopolim misso. Viennensis episcopus Dominus floruit. Hic tam in divinis quam in saecularibus artibus claruit, amator pauperum, redemptor captivorum, vitaque probatissimus. Per idem tempus corpus S. Antonii monachi, divina revelatione repertum, Alexandriam perducitur, et in ecclesia sancti Joannis Baptistae humatur. Dionysius paschales scribit circulos, incipiens ab anno Dominicae Incarnationis ducentesimo trigesimo secundo, qui est annus Diocletiani, ducentesimus quadragesimus [Col. 0108C] octavus post consulatum Lampadii et Orestis: quo anno codex Justinianus orbi promulgatus est. Victor quoque Capuanus episcopus librum de Pascha scribens, Victorii arguit errores. Theodoricus Francorum rex moritur, cui succedit Theutbertus filius ejus. Childebertus et Chlotarius reges Francorum Hispaniam vastant. Caesar-Augustam circumdantes obsident. Sed cives tunicam B. Vincentii martyris circumferentes misericordiam Domini rogabant, qua de re flexi reges, Childericus et Chlotarius, pace composita, in munere stolam beatissimi Vincentii martyris a Caesar-Augustanis acceperunt. Parisios reversus Childebertus, ecclesia in veneratione B. Vincentii martyris ibi constructa, eamdem ipsam stolam in eadem ipsa ecclesia reposuit. [Col. 0108D] Theutbertus Italiam ingreditur, Longobardos, superat, atque tributarios sibi subigit. Reversus decimo quarto regni sui anno moritur. Sed et Chlothildis plena bonis operibus, apud urbem Turonum migravit ad Dominum: corpus ejus a filiis sublatum, Parisiis juxta virum suum Chlodoveum in ecclesia sanctae Genofevae sepultum est. Chlotarius rex filium suum Chramnum contra se rebellantem, et publica pugna resistentem, cum prius idem Chramnus captus et ligatus fuisset, cum uxore et filiis jussit igne cremari. Hoc tempore beatus Medardus episcopus, plenus virtutibus, migravit ad Dominum. Quem Chlotarius rex Suessionis civitate gloriose sepelivit, multas facultates et munera se ad sepulturam illius [Col. 0109A] tradens. Ipse autem rex non multo post defunctus, in eadem ipsa ecclesia beati Medardi a filiis suis sepelitur. Regnavit autem quinquaginta et unum annum.

[564] Justinus minor, annis undecim. Narcissus patricius Totilam Gothorum regem in Italia superavit, et occidit. Hic deinde minis territus Sophiae Augustae Justini uxoris Longobardos a Pannoniis invitavit, eosque in Italiam introduxit. Joannes, Ecclesiae Romanae pontifex, ecclesiam apostolorum Philippi et Jacobi perfecit, et dedicavit. Pantagathus Viennensis Ecclesiae episcopus floruit. Hic consularibus fascibus primum sublimis, sed Christi humilitate primus, postmodum quinque annis episcopalem sedem fidelissime rexit: sub consulatu [Col. 0109B] Paulini junioris et Basilii vita functus est. Cui successit in episcopatu Isicius, qui et ipse sub Justiniano floruit. Quatuor fratres filii Chlotarii regnum inter se dividunt. Charibertus accepit regnum Childeberti, sedemque constituit Parisiis: Gunthchramnus regnum Clodomiri, constituitque sedem Aurelianis: Chilpericus, regnum Chlotarii patris sui, Suessionisque civitate sedem sibi statuit: Sygibertus accepit regnum Theodorici, sedemque sibi constituit Rhemis. Octavo regni ejus anno in Gallias Hunni cum Sygiberto praelia committunt. Victi amicitias petunt: sicque in terram suam refugiunt. Sygibertus et Chilpericus fratres inter se decertant, et primum Chilpericus civitatem Rhemensem pervasit. Sygibertus iterum Suessiones occupat, capto [Col. 0109C] Theutberto Chilperici filio. Sed postmodum sacramentis inter se datis, aliquot annis in quadam pace manserunt. Charibertus rex moritur, atque in basilica sancti Romani Blavio castello sepelitur. Sygibertus rex Brunichildem Athanaildi regis filiam uxorem accepit, eamque sub Arianis baptizatam in nomine individuae Trinitatis rebaptizari praecepit. Ejus sororem Chilpericus rex ad patrem in Hispaniam mittens, Chilsuintam expetiit: et cum alias uxores haberet, ipsam superduxit: quam tamen postea consilio usus Fredegundis, per noctem in lecto suo strangulavit.

Jam tunc Chilpericus tres filios habebat de Audovera uxore sua, Theutbertum, et Meroveum, et Chlodoveum. Absente Chilperico Fredegundis Audoveram [Col. 0109D] reginam tali fraude decepit, ut filiam quam ex Chilperico habebat Audovera ex sacro fonte, ipsa per se non per aliam susciperet: quod et ipsa seducta quidem fecit, ac idcirco postmodum a marito suo Chilperico dimissa, sicque Fredegundis in connubium transiit. Audovera velo velata villas et praedia tantum ad sustentationem sui accepit. Episcopus qui filiam baptizavit, et matri eam tenere non prohibuit, exsilio damnatus est. Leobigildis rex Gothorum quasdam Hispaniae regiones sibi rebelles in potestatem sui regni superando redegit. Hoc tempore Namatus Viennensis Ecclesiae episcopus floruit, nobilis stemmate, sed nobilior vita, et eloquio. Franci qui sub ditione Chilperici erant ad Sygibertum [Col. 0110A] transeunt: sicque Sygibertus Tornacum, ubi Chilpericus residebat, obsedit. Eo tempore sanctus Germanus Parisiorum episcopus Sygiberto regi mandavit, ut contra fratrem suum nullo modo abiret, neque de interfectione illius cogitaret, quod ille audire contempsit. Sed Francis consentiens, more gentis impositus clypeo, rex constitutus est, ac regnum fratris sui Chilperici adeptus qui non longe fraude Fredegundis a duobus juvenibus interfectus est. Namque illi simulantes secretius aliquid ei suggerere, latus illius perfodiunt, qui a Chilperico fratre, in Lambriaco vico sepultus est. Inde translatus in basilicam sancti Medardi, juxta patrem suum Chlotarium positus est. Regnavit autem tredecim annis. Meroveus filius Chilperici, Brunichildem uxorem [Col. 0110B] avunculi sui in conjugium accepit. Pro qua re captus a parte et tonsuratus, ac presbyter ordinatus, in pago Cinnomannico in monasterium missus est. Childebertus junior Brunichildis filius: rex in Austria constitutus: qui Italiam ingressus, eam devastavit, et tributariam fecit. Gunthchramnus rex bonae satis memoriae mortuus est, atque in Basilica sancti Marcelli martyris Cabillone sepultus: regnavit autem triginta et uno annis. Leubigildus rex filiam Chilperici et Fredegundis, nomine Rinchildem, duxit uxorem. Fredegundis cum Landerico majore domus adulterans, Chilpericum regem a venatione revertentem dolo per gladiatores interficere fecit: et quasi nescia mali cum exercitu Parisios deportatum in Ecclesia B. Vincentii martyris sepelivit: [Col. 0110C] sic ipsa cum Landerico et Chlotario parvo filio in regno resedit. Contra quam Childebertus rex Austrasiorum, qui Gunthchramno patrueli in regno Burgundiae successerat, bellum commovit. Sed Fredegundis suis consilium dedit ut nocte cum lampadibus obviam irent, praecedentes ramos in manibus ferrent, appensis tintinnabulis ad colla equorum, ne a vigiliarum custodibus sciri possent. Nam tunc temporis tinnitos equos Austrasii ad pastum emittebant. Illi sic cuncta facientes, Austrasios et Burgundiones tali fraude seduxerunt, dum vigiliae putant juxta silvam equos suos pascere, et tintinnabula equorum suorum resonare. Caesus itaque Childeberti exercitus, reliqui cum ducibus in fugam versi sunt. Fredegundis post aliquantum temporis, [Col. 0110D] mortua, in ecclesia beati Vincentii Parisiis sepulta est. Theodebertus et Theodoricus, filii Childeberti, cum avia sua Brunichilde in regnum gloriosi regis Gunthchramni in Burgundiam directi: Theodericus cum Chlothario patruele suo pugnam iniit, eumque cum exercitu suo fugavit: inde Theodericus consilio matris suae Brunichildis, cum Theodeberto fratre pugnam miscuit. Frater ejus Coloniam ingressus, doloque ibi occisus est, caputque illius Theodorico fratri, ut ipse jusserat, delatum filii Theodeberti ab ipso interfecti. Filiam ejus in conjugium sumere volens, a matre prohibitus est. Cuique postmodum Brunichildis mater, timens ne eam perimeret, venenum porrexit, talique morte obiit; regnans quadraginta [Col. 0111A] annis: filios ejus Brunichildis occidit. Namatus episcopus Viennensis septuagesimo anno vitae suae defungitur. Justinus imperator amens factus, diem obiit: Tiberiusque pro eo imperium suscepit. Burgundiones et Austrasii cum reliquis Francis pace facta Chlotharium in tribus totis regnis super se regem levaverunt.

[575] Tiberius Constantinus imperator annis septem. Gregorius adhuc apocrisiarius Romanae Ecclesiae in Constantinopoli libros Expositionis in Job condidit, atque Eutychium ejusdem urbis episcopum in fide nostrae resurrectionis errasse, Tiberio praesente, ita convicit, ut imperator librum ipsius, quem de resurrectione scripserat, flammis cremari debere liberaret. Docebat enim idem Eutychius corpus [Col. 0111B] nostrum in resurrectione impalpabile, ventis ac requie futurum subtilius. Gens Longobardorum comitante fame et mortalitate, omnem invadit Italiam, ipsamque Romanam urbem obsedit: quibus tempore illo rex praeerat Alboinus. Gothi quoque sub Hermenigildo Lewigildi regis filio, bifarie divisi, mutua caede se vastant. Philippus Viennensis episcopus clarus floruit. Cujus tempore monasterium sancti Andreae subterioris Viennae conditum a Remilla Eugenia Ansemundi ducis filia, atque sub testamento matri Ecclesiae traditum. Nam aliud monasterium superius S. Andreae, in colle civitatis situm jam erat. Fundaverat enim ipsum beatissimus Leonianus temporibus sancti Aviti ejusdem urbis episcopi, ubi eadem ipsa Remilia sub regulari disciplina nutrita [Col. 0111C] fuerat. Post Philippum Evantius vir sanctus, episcopus Viennae levatus est. Hic cum sancto Prisco et Artemio Senonico, et Remigio Biturigensi, et cum aliis sanctis episcopis, viginti capitula ecclesiastica perfecte roboravit. Quibus consedit quoque Syagrius Eduennensis episcopus, vir summae sanctitatis. Suevi a Lewigildo rege obtenti Gothis subjiciuntur.

[583] Mauricius imperator, annis viginti et uno. Ermenigildus Lewigildi Gothorum regis filius, ob fidei catholicae confessionem inexpugnabilem, a patre Ariano regni privatus infulis, insuper in carcerem projectus, ad extremum nocte sancta Dominicae resurrectionis, securi in capite percussus, regnum coeleste pro terreno rex et martyr intravit. Cujus frater Richaredus mox ut regnum post patrem accepit, [Col. 0111D] omnem gentem Gothorum, cui praeerat instante Leandro Hispalitano episcopo, qui et Ermenigildum docuerat, ad catholicam fidem convertit. Anari adversus Romanos dimicantes auro magis quam ferro pelluntur. Viennensis episcopus Verus claruit. Hujus tempore Desiderius Augustodunensis genere, in ordine diaconi Ecclesiae Viennensi serviebat. Gregorius Romanae Ecclesiae praesul et doctor eximius claruit. Post Verum episcopum sanctus Desiderius succedit. Hic beatissimus Brunichildem reginam ex impietatibus suis arguens a comitibus ejus ipsa jubente in territorio Lugdunensi super fluvium Calaronam perimitur, martyrque gloriosus coeleste regnum ingreditur. Gregorius pontifex synodum episcoporum viginti [Col. 0112A] quatuor, ad corpus B. Petri apostoli congregans, quae necessaria sunt Ecclesiae decernit. Idem missis in Britanniam Augustino, Mellito, et Joanne, cum aliis pluribus timentibus Deum, ad Christum Anglos convertit. Siquidem Edilbertus rex Cantuariorum, cum gente cui praeerat, ad Christum convertitur, sedesque tam Augustino doctori suo, quam aliis episcopis largitur. Brunichildis regina pro multis sceleribus suis in praesentia Chlotharii regis judicantibus Francis, indomitis equis, religata brachiis et cruribus divaricatis, membratim discinditur, ac igni ossa illius cremata.

Phocas regnavit annis octo. Gregorius Anglorum genti metropolitanos statuit, deditque Lindonae atque Eboraciae episcopis pallium: secundo anno imperii [Col. 0112B] Phocae, indictione octava, migravit ad Dominum. Phocas, rogante papa Bonifacio, statuit sedem Romanam caput esse omnium Ecclesiarum, quia Constantinopolitana Ecclesia prima se omnium scribebat. Domnolus Viennensis episcopus tunc florebat, vir strenuus, et in redimendis captivis piissimus. Phocas rogante alio Bonifacio Romano pontifice, in veteri fano quod Pantheon vocabatur, ablatis idololatriae sordibus ecclesiam Beatae semper Virginis Mariae et omnium martyrum dedicari jussit, ut ubi quondam non deorum, sed daemoniorum cultus agebatur, ibi deinceps omnium fieret memoria sanctorum. Patasini et Veneti per Orientem et Aegyptum civile bellum faciunt, ac sese mutua caede prosternunt. Persae adversus rempublicam gravissima bella gerentes, [Col. 0112C] multas Romanorum provincias, et ipsam Hierosolymam capiunt: ac destruentes ecclesias, sancta quoque loca profanantes, etiam vexillum Dominicae crucis auferunt. Heraclius imperator, annis viginti sex. Anastasius Persa monachus, nobile pro Christo martyrium patitur: qui natus in Perside a patre puer magicas artes didicit; sed ubi a captivis Christianis nomen Christi accepit, in eo mox animo conversus, relicta Perside Chalcedoniam Hierapolimque, Christum quaerens, ac deinde Hierosolymam petiit ubi accepit baptismatis gratiam. Quarto ab eadem milliario monasterium abbatis Anastasii introivit, ubi septem annis regulariter vivens, dum Caesaream Palaestinae orationis gratia venisset, captus a Persis, et multa diu verbera inter carceres et vincula Marcebana [Col. 0112D] judice perpessus, tandem in Persidem mittitur ad regem eorum Chosroam: a quo tertio per intervalla temporis verberatus, ad extremum una suspensus manu per tres horas, sic decollatus cum aliis septuaginta, martyrium complevit. Mox tunica ejus indutus quidam daemoniacus, curatus est. Sisebutus Gothorum rex in Hispania plurimas urbes sibi bellando subjecit et Judaeos suo regno subditos, praeter eos qui fuga lapsi latenter migraverunt ad Francos, ad Christi fidem convertit. Persae Chalcedoniam usque pervenerunt. Aeunni murum longum irrumpentes, et moenia Constantinopolis accedentes, cum Heraclio imperatore mutuo in muro stante colloquuntur, acceptoque ab eo pretio pacis ad tempus [Col. 0113A] recedunt. Aetherius Viennensis, vir in omnibus eximius, praeclarus habetur. Chlotharius rex Saxonum terram vastavit: in tantum ut non ibi relinqueret hominem viventem, longior, ut fertur, quam spatha ipsius erat. Non longo tempore interjecto quadragesimo quarto regni sui anno moritur: successitque ei Dagobertus filius ejus vir strenuus, et in judiciis severus. Habuit autem duos filios, Sygibertum et Chlodoveum quorum unum, Sygibertum in Austriam cum Pipino duce direxit: Chlodoveum juniorem secum retinuit. Gundolandus major domus moritur, cujus loco Herthenoldus a Dagoberto constituitur. Heraclius imperator cum exercitu superveniens Persis victor, Christianos qui ibi erant captivi reduxit, ac vexillum Dominicae crucis Hierosolymam [Col. 0113B] triumphans reportavit. Reliquiae quoque beati martyris Anastasii, primo ad monasterium suum, deinde Romam advectae, venerantur in monasterio beati Pauli apostoli, quod dicitur ad Aquas Salvias. Anno Heraclii imperatoris octavo decimo, indictione quinta, Eduinus excellentissimus rex Anglorum, in Britannia Transumbranae gentis ad aquilonem, praedicante Paulino episcopo, quem miserat de Cantia venerabilis archiepiscopus Justus, verbum salutis cum sua gente suscepit anno regni sui undecimo; adventus autem Anglorum in Britanniam plus minus anno centesimo octogesimo. Eique Paulino sedem episcopus Eboraci dedit. Eo tempore apud Scotos in observatione quartae decimae lunae paschalis error maximus exortus est: quorum errorem Honorius papa per [Col. 0113C] epistolam suam redarguit. Sed et Joannes, qui successori ejus Severino in pontificatu successit, cum adhuc electus in pontificatu, pro eodem errore quartae decimae lunae, simul et pro Pelagiana haeresi, quae apud eos recrudescebat, scripsit.

[639] Heracleonas cum matre sua Martina, annis tribus. Cyrus Alexandriae episcopus, Sergius et Pyrrhus regiae urbis episcopi, Acephalorum haeresim instaurantes, unam operationem in Christo divinitatis et humanitatis, unam quoque voluntatem dogmatizabant. E quibus Pyrrhus sub Theodoro papa Romam veniens ex Africa, ficta, ut post apparuit, poenitentia, obtulit eidem papae, praesente clero et populo, libellum cum sua subscriptione, in qua damnabantur omnia quae a praedecessoribus suis scripta [Col. 0113D] vel acta sunt adversus catholicam fidem: unde et benigne susceptus est ab eo quasi regiae pontifex civitatis: sed quia reversus, eumdem ipsum errorem repetiit, memoratus papa Theodorus, sacerdotum synodo advocata in basilica beati Petri Apostoli condemnavit ipsum Pyrrhum sub vinculo anathematis.

[642] Constantinus filius Heraclii mensibus sex. Pyrrhi successor Paulus, non tantum pestifera doctrina sicut decessor ejus, sed et aperta persecutione catholicos cruciat: apocrisiarios sanctae Romanae Ecclesiae, qui ad ejus correctionem missi fuerant, partim carceribus, partim exsiliis, partim verberibus afficiens: sed et altare eorum in domo Placidiae sacratum in venerabili oraculo subvertens diripuit, [Col. 0114A] prohibens eos ibi missas agere: unde et ipse sicut praedecessores ipsius, ab Apostolica sede, justa satis dispositione damnatus est. Dagobertus Francis regnat, Sygibertus filius ejus Austrasiis.

[641] Constantinus filius Constantini, imperator annis viginti octo. Hic Constantinus deceptus a Paulo sicut Heraclius avus ejus a Sergio ejusdem civitatis episcopo exposuit typum adversus catholicam fidem nec unam nec duas voluntates, aut operationes in Christo definiens esse confitendas, quasi nihil velle rei operari credendus sit Christus. Unde Martinus papa, congregata Romae synodo centum et quinque episcoporum, damnavit sub anathemate praefatos Cyrum, Sergium, Pyrrhum, et Paulum haereticos. Post haec missus ab imperatore Constantino [Col. 0114B] Theodorus hexarchus, tulit Martinum papam de Ecclesia Constantiniana, perduxitque Constantinopolin, ubi cum pro catholica veritate apostolice ageret, relegatus Chersonam, ibidem vitam finivit, multis in eodem loco virtutum signis usque hodie refulgens. Facta est autem synodus praefata anno nono imperii Constantini, mense Octobri indictione octava. Clarentius vir satis eruditus Viennensis episcopus claruit. Vitellianus papa Romae ordinatur: sub quo Constantinus imperator beato Petro apostolo misit Evangelia aurea gemmis albis mira magnitudine in circuitu ornata. Ipse post aliquot annos idem per indictionem sextam Romam veniens, obtulit super altare apostolorum pallium auro textile, toto exercitu cum cereis ecclesiam intrante. Sequenti anno [Col. 0114C] facta est eclipsis solis, quinque Nonas Maii quasi decima hora diei. Vitellianus papa Theodorum archiepiscopum et Adrianum abbatem, virum sanctum atque doctissimum, in Britanniam mittit: qui plurimas Ecclesias Anglorum doctrina ecclesiastica fecundarunt. Constantinus imperator post plurimas depraedationes in provinciis factas, occisus in balneo periit, indictione duodecima. Sed non longo post tempore Vitellianus papa obiit.

[669] Constantinus, filius Constantini superioris, annis septemdecim. Saraceni Siciliam invadunt, et, praeda nimia secum ablata, mox Alexandriam redeunt. Agatho pontifex Romanae Ecclesiae constituitur: qui ex rogatu Constantini, Tiberii, Heraclii, piissimorum principum, misit in regiam urbem legatos [Col. 0114D] suos: in quibus erat adhuc Joannes diaconus non longe post episcopus, pro facienda adunatione Dei Ecclesiarum. Qui benignissime suscepti a fidei catholicae defensore Constantino, jussi sunt, remissis disputationibus philosophicis, pacifico colloquio de vera fide perquirere, datis eis de bibliotheca Constantinopolitana catholicorum Patrum, quos petebat, libellis. Affuerunt autem et episcopi centum et quinquaginta, praesidente Gregorio patriarcha regiae urbis, et Macario Antiochiae. Convicti sunt itaque qui unam voluntatem et operationem astruebant in Christo, falsasse catholicorum Patrum perplurima dicta. Finito conflictu, Georgius correctus est. Macarius vero cum suis sequacibus simul et praedecessoribus, [Col. 0115A] Cyro, Sergio, Honorio, Pyrrho, Paulo, et Petro, anathematizatus est: et in loco ejus Theophanus abbas de Sicilia, episcopus Antiochiae factus. Tantaque gratia legatos catholicae pacis comitata est, ut Joannes Portuensis episcopus, qui erat unus ex ipsis Dominica octavarum Paschae, missas, publice in ecclesia sanctae Sophiae, coram principe et patriarcha Latine celebraret. Haec est sexta Synodus universalis Constantinopoli celebrata, et Graeco sermone conscripta temporibus papae Agathonis, exsequente et residente Constantino piissimo imperatore intra palatium suum, simulque legatis apostolicae sedis, et episcopis centum et quinquaginta residentibus. Prima enim universalis Synodus in Nicaea congregata est contra Arium, trecentorum et octodecim [Col. 0115B] Patrum, temporibus Julii papae sub Constantino principe. Secunda, Constantinopoli, centum quinquaginta Patrum contra Macedonium et Eudoxium, temporibus Damasi papae, et Gratiani principis, quando Nectarius ejusdem urbis est ordinatus episcopus. Tertia in Epheso, ducentorum Patrum contra Nestorium episcopum Augustae urbis, duas personas in Domino Jesu Christo praedicantem, sub Theodosio magno principe, et papa Coelestino. Quarta, in Chalcedonia, Patrum mille centum et triginta sub Leone papa, temporibus Martiani principis, contra Eutychem nefandissimorum praesulem monachorum. Quinta autem, Constantinopoli, temporibus Vigilii papae, sub Justiniano imperatore, contra Theodorum et omnes haereticos. Sexta haec, [Col. 0115C] de qua in praesenti loco diximus. Sindulphus Viennensis Ecclesiae episcopus, clarus habetur. Sancta Virgo Christi Hediltruda, filia Annae regis Anglorum, et primo alteri viro, et postea Hecfrido regi conjux data, postquam duodecim annis thorum maritalem incorrupta servavit, sumpto velamine sanctimonialis efficitur: nec mora, etiam virginum mater et nutrix: cujus merita testatur etiam caro mortua, quae post sexdecim annos sepulturae cum veste qua involuta est, incorrupta ut virgo manserat, reperitur. Dagobertus rex ecclesias sanctorum ditavit, eisque multa largitus pacifice et quiete regnum tenuit Francorum. Sindulpho episcopo defuncto, Hecdicus Viennensis Ecclesiae praesulatum suscepit, magnae religionis vir: claruit autem usque ad ultimum [Col. 0115D] tempus Justiniani imperatoris, cujus et tempore obiit.

[686] Justinianus minor, filius Constantini, imperator factus, annis decem. Hic constituit pacem cum Saracenis terra marique decennio. Sed et provincia Africa quae fuerat tenta a Saracenis, Carthagine capta atque destructa, Romano imperio subjugata est. Dagobertus rex, valida febre aegrotans, mortuus est Spinogilo villa in pago Parisiensi atque in ecclesia beati Dionysii martyris sepultus est: luxeruntque eum Franci diebus multis. Regnavit autem quadraginta quatuor annis. Ejus loco constituerunt Franci Chlodoveum filium ejus regem: cujus uxor Baltildis, de genere Saxonum. Sygibertus rex Austrasiae, Pippino [Col. 0116A] defuncto, Grimoldum filium ejus majorem domus instituit. Non longe post defuncto Sygiberto rege, Grimoldus filium ejus parvum, Dagobertum nomine, totondit, ac Dodoni Pictaviensi episcopo sub custodia dirigit: Franci plurimum inde indignati, captum Grimoldum Chlodoveo regi tradunt: qui posuit eum Parisiis in custodia: ibique diu excruciatus, vitam finivit: Chlodoveus rex temere agens, brachium beati Dionysii martyris abscidit. Ab eo tempore sicut Franci tenuerunt, regnum ipsorum cadere coepit, variis casibus molestatum. Chlodoveus rex, multis illectus vitiis, tandem ex Baltilde regina tres filios habuit, Chlotharium, Childericum atque Theodoricum. Justinianus, beatae memoriae, Romanae Ecclesiae pontificem Sergium, quia Synodo haereseos quam [Col. 0116B] Constantinopoli fecerat, patere et subscribere noluit, misso Zacharia protospatario suo, jussit Constantinopolim deportari. Sed praevenit militia Ravennatis urbis, vicinarumque partium, jussa nefanda principis et eumdem Zachariam ab urbe Roma contumeliis et injuriis repulerunt. Chlodoveus rex nimium lubricus decessit, cum regnasset annis sexdecim Franci Chlotharium filium ejus regem constituunt. Herchinoldo majore domus defuncto, Franci in incertum euntes, Ebroinum in hac dignitate ut major esset in aula regia constituunt. Chlotharius quatuor annos regnans obiit, cujus loco Franci Theodoricum fratrem ejus erigunt. Childericum alium fratrem ejus simul cum Ulfeldo duce in Austriam regnare dirigunt. Papa Sergius ordinavit venerabilem virum Wilibrodum [Col. 0116C] cognomine Clementem, Frisionum genti episcopum. Chaldeoldus episcopus Viennensem Ecclesiam rexit usque ad tempora Theodorici regis. Justinianus imperator ob culpam perfidiae, regni gloria privatus, exsul in Pontum secedit.

[696] Leo imperator annos duos. Papa Sergius in sacrario beati Petri capsam argenteam, quae in angulo obscurissimo diutissime jacuerat, et in ea crucem diversis ac pretiosis lapidibus adornatam, Domino revelante, reperit: de qua tractis quatuor petalis, quibus gemmae inclusae erant mirae magnitudinis, portionem ligni salutiferi Dominicae crucis interius repositam inspexit. Quae ex eo tempore omnibus annis in basilica Salvatoris, quae appellatur Constantiniana, die exaltationis ejus ab omni osculatur [Col. 0116D] atque adoratur populo. Dodolenus Viennensis episcopus habetur. Franci, Ebroino insidias parantes, Theodericum de regno abjiciunt, Ebroinum Luxovio monasterio tondent: Childericum super se regem levant: majorem domus, Ulfuoldum. Sed non multo post, propter levitatem animi sui idem Childericus a Francis interficitur: Ulfuoldus fuga elabitur. Franci Leodosium Archenoldi filium majorem domus constituunt, Theodericum in regno advocant. Dicitur in hoc consilio fuisse Leodegarius venerabilis episcopus Augustodunensis, et Gerinus frater ejus. Ebroinus itaque magnae impietatis homo, claricaturam abjiciens, a Luxovio coenobio egressus, seductus sine dubio ab spiritu mendacii, qui dixerat ei quod [Col. 0117A] duodeviginti annis viveret, in Franciam revertitur. Copiis undecunque sibi aggregatis, ad Audoenum episcopum Rothomagensem dirigit. Mox responso inde accepto tyrannice contra hostes debacchatus. Levidesium fide captum occidit. Ac sic principatum vi sub Theoderico rege obtinuit: continuo sanctum Leodegarium diversis poenis affectum gladio percussit. Gerinum quoque fratrem ejus diu excruciatum peremit: multos cogens in exsilium, ablatis facultatibus, de quibus Vulbaldus et Ragnebertus illustres viri, multis pressi injuriis, virtute venerabiles, occumbunt. Ulfuoldo decedente, Martinus et Pippinus junior filius Ansegesili, regibus decedentibus, dominabantur in Austria. Moto praelio contra Theodoricum regem et Ebroinum, Martinus fuga lapsus Lugduno [Col. 0117B] cloaca se reclusit: Pippinus quoque e latere evasit. Ebroinus, datis sacramentis, Martinum ad regem Theodoricum venire suadet: ille credulus, mox cum suis interfectus est. Ebroinus crudelitate nimia saevus, ab Hermenfrido Franco interfectus est: Hermenfridus in Austriorum regnum ad Pippinum fugiens, evasit. Erat tunc temporis vir oculis orbatus, unus de illis quibus Ebroinus effoderat lumina, in insula Lugdunensis provinciae, quae Barbara dicitur. Qui cum nocturno tempore super ripam Scicannae fluminis orandi gratia resideret, audivit navigantium impetum, et magna vi brachiorum contra impetum fluminis insurgentium. Cumque interrogaret, quo navigium illud tenderet, vox in auribus ejus percrepuit: Ebroinus est, quem [Col. 0117C] ad Vulcaniam ollam deferimus: ibi enim facti sui poenas luet. Hoc idem vir audivit ad consolationem sui, ut sciret quam poenam persecutores justorum sentirent. Reverentissimus Ecclesiae Lindisfarnensis in Britannia ex Anachorita antistes Cuthbertus, totam ab infantia usque ad finem vitam miraculorum signis inclytam duxit. Cujus venerabile corpus humatum post undecim annos, quasi eadem hora fuisset defunctus, cum veste qua tegebatur incorruptum inventum est. Franci Vuaratonem pro Ebroino, majorem domus faciunt: qui pacem cum Pippino componit. Pippinus cum Gissemaro Vuaratonis filio, contra voluntatem patris agente, civilia bella habuit. Sed Gissemarus a Deo percussus obiit. Pater ejus Vuarato principatum recepit. S. Audoenus episcopus, virtutibus [Col. 0117D] clarus, migravit ad Dominum.

Post Vuaratonem, Bertharium, majorem domus statura et sapientia pusillum, Franci constituunt. Pippinus cum Theodorico et Berthario bellum iniit, et vicit.

[699] Tiberius Imperator, annis septem. Synodus Aquileiae facta ob imperitiam fidei quintum universale concilium suscipere diffidit, donec salutaribus beatae papae Sergii monitis instructa, et ipsa huic cum caeteris Christi Ecclesiis annuere consentit Joannes pontifex Romanus habetur, qui Sergio successerat. Bobolinus Viennensis Ecclesiae episcopus insignis claruit. Post quem Georgius magnae virtutis episcopus, in eadem urbe constituitur. Gisulphus, dux gentis Longobardorum, Beneventi Campaniam [Col. 0118A] igne, gladio, et captivitate vastavit: cumque non esset qui ei resisteret, Joannes papa missis donariis plurimis et legatis, universos captivos redemit, atque hostes domum redire fecit. Cui succedit alter Joannes, qui miro opere oratorium sanctae Dei genitricis Mariae in Ecclesia beati Petri construxit. Eritbertus, rex Longobardorum, multas cortes et patrimonia Alpium Cottiarum, quae a Longobardis fuerant ablata, juri Apostolicae sedis restituit, et hanc restitutionem aureis scriptam litteris Romam direxit. Pippinus Austrasiorum dux, Theodericum regem cepit, atque, thesauris acceptis, Nordebertum quemdam de suis majorem domus sub rege eodem constituit. Ipse in Austriam remeavit. Habuit autem ex uxore sua nobili duos filios, Drogum et Grimoldum. Drogus ducatum [Col. 0118B] in Campania accepit.

[706] Justinianus secundus, cum Tyberio filio, annis septem. Hic auxilio Terbellii regis Bulgarorum regnum recipiens, convictos occidit eos qui se expulerant, patricios et Leonem in loco ejus usurpaverant: necnon et successorem ejus Tyberium qui eum de regno ejectum toto tempore quo ipse regnavit, in eadem civitate tenuerat in custodia. Callinicum vero, patriarcham, erutis oculis, misit Romam, et dedit episcopatum Cyro, qui erat abbas in Ponto, eumque exsulem aluerat: Hic papam Constantinum ad se venire jubens, honorifice suscepit et remisit: ita ut die Dominica cum missas sibi facere juberet, communionem de manu ipsius acceperit. Quem prostratus in terra, pro suis peccatis intercedere rogans, [Col. 0118C] cuncta Ecclesiae privilegia renovavit, qui cum exercitu mitteret in Pontum ad comprehendendum Philippicum, quem ibi relegaverat, conversus omnis exercitus ad partem Philippici, fecit eum sibi imperatorem: reversusque cum eo Constantinopolim, pugnavit contra Justinianum, duodecimo ab urbe milliario, vicitque atque occidit. Regnavitque Philippicus loco Justiniani. Francis adhuc Theodoricus regnabat. Deodatus Viennensis episcopus, magnae parcimoniae vir florebat.

[712] Philippicus imperator annum unum, menses sex. Hic ejecit Cyrum de pontificatu, eumque redire ad gubernandum monasterium suum praecepit: quique pravi dogmatis litteras Constantino misit pontifici, quas ille cum apostolicae sedis consilio respuit, et hujus rei [Col. 0118D] causa fecit picturas in porticu sancti Petri, qui acta sex synodorum universalium continent. Nam et hujusmodi picturas cum haberentur in urbe regia, Philippicus jusserat afferri. Statuitque populus Romanus, ne haeretici imperatoris nomen, aut in chartis, aut figulis solidis susciperent: unde nec ejus effigies in ecclesiam introducta est, nec nomen ad missarum solemnia prolatum. Captus igitur Philippicus ab Anastasio oculis privatus est, nec tamen occisus. Theodericus rex Francorum mortuus est, qui regnavit annis novemdecim.

[714] Anastasius imperator, annos tres. Hic litteras Constantino pontifici Romam misit per Scholasticum patricium et exarcham Italiae, in quibus se [Col. 0119A] fautorem catholicae fidei, et sancti sexti concilii praedicatorem esse docuit.

Chlotharius filius Theoderici, puer Francis regnavit annos tres; cui successit Childebertus frater ejus, vir inclytus. Defuncto Northberto majore domus, Grimoldus Pippini filius effectus est. Pippinus multa bella gessit contra Rittodum gentilem Frisonum ducem, similiter contra Suevos, vel alias quamplures gentes. Blidrannus Viennensis Ecclesiae episcopus. Leutbrandus rex Longobardorum, donationem Alpium patrimonii Cottiarum, quam Erithbertus rex fecerat, sed ille repetierat, admonitione venerabilis papae Gregorii confirmavit. Drogo filius Pippini defungitur hibernali tempore, anno Incarnationis Domini septingentesimo octavo. Anepos episcopus, [Col. 0119B] saecularis conversationis vir, ducit exercitum Francorum contra Wiliarium in Suevos, ubi gravissima caedes facta est, anno Incarnationis Domini septingentesimo duodecimo. Bonae memoriae Childebertus rex migravit, regnans tredecim annos: et sepultus est Cauciaco monasterio in basilica S. Stephani protomartyris; regnum suscepit Dagobertus adhuc puer, filius ejus: major domus Grimoldus, vir modestus et justus, qui habebat Ratbodi ducis filiam Theusuindam in conjugium: nam ex alia femina Theudoaldum habuerat. Aegrotante itaque Pippino genitore ejus, dum ad visitandum eum venisset, a Rangario Frisone gentili peremptus est, in basilica sancti Landeberti. Pater ejus Theudoaldum in honore defuncti patris instituit. Leodidico, anno [Col. 0119C] Incarnationis Domini septingentesimo decimo quarto in mense Aprili. Nec multo post Pippinus pater ejus mortuus est, eodem anno, medio decembri. Obtinuit autem principatum sub nominatis regibus annis viginti septem. Hecbertus vir sanctus de gente Anglorum, pro coelesti patria peregrinus sacerdotium Christi exornans, plurimas Scoticae gentis provincias ad canonicam paschalis temporis observantiam, a qua diutius aberraverant, pia praedicatione convertit, anno ab Incarnatione Domini septingentesimo decimo quinto.

[717] Theodosius imperator, anno uno. Hic electus in imperatorem, Anastasium apud Nicaeam civitatem gravi praelio vicit: datoque sibi sacramento, presbyterum fecit ordinari. Ipse vero ut regnum accepit, [Col. 0119D] cum esset catholicus, imaginem illam venerandam, in qua sanctae sex synodi erant depictae, et a Philippico fuerat dejecta, pristino loco in urbe regia erexit. Tiberis fluvius alveum suum egressus ita excrevit, ut ad unam et semis staturam in via publica extumesceret, multaque excidia Romanae civitatis faceret. A porta denique S. Petri usque ad pontem Milvum aquae descendentes se conjungebant. Mansit autem diebus septem. Cum cives crebras litanias agerent, revertitur octava die. Amore divino inflammati multi Anglorum gentis de Britannia Romam venire his temporibus maxime studuerunt, ibique ob signum religionis tonsuram clericalem suscipere. Tunc etiam reverendus abbas Geolfridus annos natus [Col. 0120A] septuaginta et octo, cum esset presbyter annis quadraginta octo; abbas autem, annis viginti quinque, ubi Lingonas pervenit, defunctus, atque in ecclesia beatorum Geminorum martyrum sepultus est.

Carolus Pippini filius ex alia uxore, cum captus a Plectrude Pippini quondam uxore teneretur, auxiliante Domino evasit. Saxones terram Matuariorum devastaverunt. Eoldus Viennensis episcopus jam habebatur.

[718] Leo Imperator, annos novem. Saraceni cum immenso exercitu Constantinopolim venientes triennio civitatem obsident, donec civibus multa instantia ad Deum clamantibus, multi eorum fame, frigore ac pestilentia perirent, ac si pertaesi obsidionis abscederent. Qui inde regressi, Bulgarorum gentem quae est super Danubium, bello aggrediuntur: [Col. 0120B] et ab hac quoque victi refugiunt ac naves suas repetunt. Quibus cum altum peterent, irruente subita tempestate, plurimi etiam, mersis sive confractis per littora navibus, necati sunt. Leutbrandus rex audiens quod Saraceni, depopulata Sardinia, etiam loca illa foedassent, ubi ossa beati Augustini episcopi propter vastationem Barbarorum olim transslata, et honorifice fuerant condita, misit, et dato pretio accepit, et transtulit ea in Ticinum. Ibique in monasterio quod Cella aurea vocatur, quod et ipse construxit, condigno honore recondidit. Tunc sanctus episcopus Eoldus Viennensem Ecclesiam rebus auxit. Erat enim affinis Francorum regibus, quique etiam intra civitatem in honore beatorum martyrum Thebaeorum, Mauritii et sociorum ejus, [Col. 0120C] domunculam crypatim (sic) construxit: ibique non mediocrem partem reliquiarum, sive ex his martyribus, sive ex aliis posuit. Atque ex eo tempore res ecclesiae nomine beati Mauritii attitulantur, quando ex antiquo et major domus in honore septem martyrum Machabeorum, et facultates ejusdem ecclesiae sub nomine eorum a fidelibus offerentur, et consecratae manerent. Dagobertus rex, annis quinque regnans, mortuus est. In illis diebus paulo ante Franci mutua caede se sternunt, ac Theodoaldum Grimoldi justi filium valide persequendo fugant, electo Raganfrido in principatum majoris domus. Franci Danielem quemdam clericum post objectionem tonsurae, in regno stabiliunt, atque Chilpericum nuncupant. Exercitum usque ad fluvium Mosam [Col. 0120D] contra Carolum commovent. Ex alia parte Ratbodus dux cum Frisonibus contra eumdem ipsum Carolum insurgit: pugna valida commissa cum Frisonibus, Carolus gravi damno afflictus, dilapsus est. Ratbodus usque ad Coloniam cuncta devastans pervenit, mense Julii, anno Incarnationis Domini septingentesimo decimo quinto. Chilpericus simul cum Raganfrido Arduennam silvam ingressus magno exercitu usque Rhenum civitatemque Coloniam pervenerunt, thesaurum multum a Plectrude accipientes, vastantesque terram, reversi sunt ad Amblaviam: sed subito Carolo super eos irruente, maximum a copiis suis dispendium sustinent. Iterum Carolus exercitu commoto adversus Chilpericum, [Col. 0121A] vel Ragamfridum pergit. Illi contra, hoste parato, bellum accelerant, in loco nuncupato Vicieco, die Dominica, illucescente die infra quadragesimam, decimo tertio Kalendis Aprilis, anno Incarnationis septingentesimo decimo septimo. Chilpericus et Ragamfridus fugati, penes Carolum victoria fuit: Coloniam venit, thesauros patris sui a Prectrude recepit; regem sibi Clotharium statuit. Chilpericus et Ragamfridus Eudonem ducem in adjutorium expetunt: contra quos Carolus intrepidus pergit. Eudo Parisios fugiendo pervenit. Chilpericus, thesauris regalibus sublatis, trans Ligerim in Aquitaniam se eripuit. Chlotharius rex eo anno mortuus est. Post Eoldum episcopum Eobolinus Viennensis episcopus successit. Huic Ostrebertus vir strenuus et nobilis [Col. 0121B] episcopus succedit. Hic sepultus est in villa quadam proprietatis suae Julidiaco, non longe a Sequana fluvio. Carolus legationem ad Eudonem misit amicitiasque cum eo componit. Cui Eudo Chilpericum regem cum multis muneribus reddidit. sed idem non diu in regno resedit. Siquidem Noviomo civitate mortuus ac sepultus est. Regnavit autem annis plus quinque. Franci Theodericum, Dagoberti junioris filium, regem super se constituunt. Carolus major domus et Austrasiorum princeps, vastans omnia, et Saxonum agros diripiens, ad Wisorem pervenit. Ratbotus Frisonum dux moritur, et Carolus cum Saxonibus bellum iniit: ibi gravissima caedes hominum altrinsecus morientium. Post aliquot annos, in Bajovariam iter arripuit, Bajovariosque cum labore [Col. 0121C] maximo ad deditionem coegit. Post reluctantibus iterum occurrit: et secunda vice fortitudine exercitus sui superdomuit. Iterum abiit in Saxoniam, deinde ad Suevos contra Lantfridum, quos ab infestatione nimia repressit. Exinde exercitum commovet contra Eudonem Aquitaniorum ducem, fugitque usque in Vasconiam fugato Eudone. Sarraceni multis copiis navibusque plurimis longe lateque plurimas urbes tam Septimaniae quam Viennensis provinciae vastant. Contra quos Carolus expeditionem ducens, graviterque eos fundens, in Hispanias repulit: facta concertatio mense Octobri, gerens et alia diversis in partibus praelia, iterum post aliquot annos perrexit usque in Vasconiam, Aquitaniam depopulatus: mortuo Eudone, contra filios illius [Col. 0121D] arma corripuit, eosque vehementer afflixit. Sed variante concertatione, cum ex utrisque partibus plurimi caederentur, tandem foedus non diu mansurum ineunt. Sarraceni pene totam Aquitaniam vastantes, et late alias provincias igne ferroque superantes, Burgundiam dirissima infestatione depraedantur, pene omnia flammis exurentes, monasteria quoque ac loca sacra foedantes, innumerum populum abigunt, atque in Hispanias transponunt. Contra quos Carolus iterum expeditionem movit. Quibus forti manu resistens, caesa inde maxima multitudine, reliquos qui superfuerunt fugere compulit: e quibus pauci evasere. Wilicarius Austreberto venerabili episcopo [Col. 0122A] Viennae succedit. Qui ob cladem Sarracenorum, cum esset domus praeclarissima martyrum citra Rhodanum ab eis jam incensa, ossa beati Ferreoli cum capite Juliani martyris intra urbem transtulit, eisque accelerato opere, non magno pretio ecclesiam construxit: ubi et eorumdem martyrum reliquias reverenter composuit. Idem Wilicarius, cum furioso et insano satis consilio Franci res sacras ecclesiarum ad usus suos retorquerent, videns Viennensem suam indecenter humiliari, relicto episcopatu, in monasterium sanctorum martyrum Agaunensium ingressus, vitam venerabilem duxit. Vastata et dissipata Viennensi et Lugdunensi provincia, aliquot annis sine episcopis utraque Ecclesia fuit, laicis sacrilege et barbare res sacras ecclesiarum [Col. 0122B] obtinentibus. Anno Incarnationis Domini septingentesimo quinquagesimo primo Carolus Pippini filius Francorum dux defunctus est, principatum illius obtinente Carlomanno et Pippino fratre ejus. Childericus in regno Francorum substituitur.

[727] Constantinus imperator, annos viginti sex. Carlomannus et Pippinus contra Hunaldum ducem Aquitanorum exercitum movent, coeperuntque castrum, quod vocatur Lucas: in ipso itinere positi diviserunt sibi regnum Francorum, in loco qui dicitur Vetus Pictavus. Eodem anno Carlomannus Alamanniam vastavit. Carlomannus et Pippinus ineunt pugnam cum Odilone duce Bajovariorum. Eodem anno Carlomannus cum Saxonibus conflictum habuit: cepitque castrum quod dicitur Hocseoburg, [Col. 0122C] et Theotecnun Saxonem placitando sibi conquisivit, anno Incarnationis Domini septingentesimo quadragesimo tertio. Iterum Pippinus et Carlomannus expeditionem habuerunt in Saxoniam, anno Incarnationis Domini septingentesimo quadragesimo quarto, captusque est Theodericus Saxo. Sequenti anno nullam fecerunt expeditionem, eo quod Carlomannus dispositum haberet saecularem militiam relinquere, et ipso anno paravit iter suum, paravitque se frater ejus Pippinus honorifice ad obsequium illius, anno Incarnationis Domini septingentesimo quadragesimo sexto. Carlomannus secundum votum suum Romam abit, ibique se totondit, atque monasterium in monte Sareptae in veneratione sancti Silvestri construxit, ibique sub monastico habitu [Col. 0122D] aliquo tempore vixit [a 1Kb] . Inde ad sanctum Benedictum in Cassino monte perveniens, monachis sociatus est. Grifo ante faciem Pippini ducis fugit in Saxoniam. Pippinus per Thoringiam iter arripiens, introivit in Saxoniam, pervenitque ad fluvium Missaha in loco qui dicitur Scaamgi. Grifo adjungens secum Saxonum multitudinem, super fluvium Oacrum in loco qui dicitur Horahim, illuc quoque eum est Pippinus insecutus. Sed Grifo arripiens fugam pervenit usque Bajovariam, ducatumque ipsum sibi subjugavit: Tassilonem atque Iltrudem captos subdidit. Swidger ad auxilium ei venit. Hoc audiens Pippinus, iter post eum arripiens, captum Grifonem secum adduxit, [Col. 0123A] simul cum Lanfrido atque Swidger: Tassilonem vero in ducatum Bajovariorum posuit, eique per beneficium Bajovariam commisit, Grifoni quoque in partibus Austriae duodecim comitatus dedit: inde post Grifo fugiens Waifario Hunoldi filio Aquitanorum duci se conjunxit, ibique ambo contra Pippinum rebellionem parant. Interim dum copiae parantur, misit Pippinus Utgardum Wisburgensem episcopum et Fulradum capellanum suum ad Zachariam tunc temporis pontificem Romanum, ut interrogarent eum, si ita manere deberent reges Francorum cum pene nullius potestatis essent, jam solo regio nomine contenti. Quibus Zacharias pontifex responsum dedit, regem potius illum debere vocari qui rempublicam regeret. Reversis legatis, abjectoque [Col. 0123B] Childerico qui tunc regium nomen habebat, Franci per consilium legatorum et Zachariae pontificis electum Pippinum regem sibi constituunt: Childericus tonsuratus, et in monasterium missus est. Mox Pippinus, rex Francorum factus, bellum in Saxoniam movit: in quo Childegarius episcopus a Saxonibus occisus est in castro quod dicitur Witbergh. Victor Pippinus pervenit usque ad locum qui Rhime dicitur: inde reversus nuntiatur ei quod Grifo frater ejus dum Italiam intrare vellet, apud Morivennam occisus esset, cujus mortem licet perfidi patriae adeo doluit. Zacharia pontifice defuncto, Stephanus succedit. Tunc temporis sanctus Bonifacius archiepiscopus Moguntiacensem regebat Ecclesiam. Praedicator venerabilis maximam multitudinem Frisonum [Col. 0123C] ad Christum convertit: Wilicarius, relicta Viennensi sede, Romam primum abiit, ibique papae Stephano notus efficitur: interjecto non multo tempore Agauni monasterium martyrum in curam suscepit. Aistulphus Longobardorum rex, nimis perfide testamenta dono praedecessorum ejus beato Petro collata perrupit, atque facultates Romanae Ecclesiae militibus suis dedit. Hac urgente necessitate, Stephanus, papa in Franciam auxilium petiturus, ad Pippinum venit. Carlomannus quoque frater Pippini regis consilio Aistulphi, ut vulgatur, in eadem voluntate consentiente abbate ejus ut petitionem Stephani pontificis cassaret, et ipse in Franciam venit. Stephanus pontifex, uncto Pippino in regem, duos quoque filios ejus Carolum et Carlomannum pariter unxit. B. Bonifacius [Col. 0123D] archiepiscopus in Frisia verbum Domini praedicans, martyrium implevit. Pippinus rex post unctionem apostolicam, in Italiam cum exercitu properat, transitumque per civitatem Viennam faciens, Carlomannum fratrem suum monachum ibi misit, simul cum regina Bertruda: ibi Carlomannus aegrotans obiit. Aistulphus audito Pippini regis adventu, clausis prohibitis, cum Longobardis obviam Pippino pervenit. Sed Pippinus rex vi insistens bellando, auxiliante beato Petro, Italiam ingressus est; et remisso pontifice Stephano, per Fulradum aliosque ministros ad sedem suam, ipse Papiam ubi Aistulphus se recluserat, obsedit. At ille, cernens se non posse evadere, [Col. 0124A] promisit omnia beato Petro et Ecclesiae Romanae restituturum. Obsides igitur quadraginta simul cum juramento dedit. Sicque obsidione liberatus est: rex vero Pippinus in Franciam rediit. Sed Aistulphus ut perfidus omnia mentitus est. Ob quam causam rex Pippinus, Italiam iterum ingressus, Papiam obsedit, Aistulphum intus clausit. Aistulphus, iterum sacramento nimium coactus, firmavit se omnia redditurum: insuper Pippinus rex Ravennam totamque Pentapolin sanctis apostolis Petro et Paulo tradidit. Reverso rege Pippino, Aistulphus dum [a 1Kb] venarum divino judicio subito percussus interiit. Interjecto tempore, Desiderius in regnum Longobardorum successit. Constantinus imperator, missis donis regi Pippino simul organo musico, pacem [Col. 0124B] cum Francis statuit. Tenente placitum Pippino Regem Compendio, Tassilo dux Bajovariorum ad illum ibi venit, seque illi in vassallum commisit, atque super corpora sanctorum martyrum Dionysii, Rustici, et Eleutherii, simul et super corpora sanctorum confessorum Martini et Germani juravit ut in omnibus diebus vitae suae regi filiisque ejus integram fidem cum subditione servaret. Acta sunt haec anno Incarnationis Domini septingentesimo quinquagesimo octavo. Omnesque majores Bajovariorum una cum ipso sacramentis jurationum obstricti sunt. Bertericus Viennensem Ecclesiam, homo simplex, suscepit regendam. Post ipsum, Proculus episcopus, similiter innocens et simplicis naturae. Pippinus rex, iterum Saxoniam ingressus, firmitates omnes Saxonum [Col. 0124C] obtinuit, multaque strage Saxonum populum perdomuit, in tantum ut dona annualia eis imposuerit per singulos annos Francis deferre tria millia equorum. Anno Incarnationis Domini septingentesimo quinquagesimo nono natus est Pippino regi filius, quem idem pater Pippinum vocari praecepit. Qui post nativitatem tertio anno defunctus est. Waifarius dux Aquitanorum, omnes facultates ecclesiarum quae ad jus Francorum pertinebant, in Aquitania invasit. Ob quam causam Pippinus rex egressus, pervenit usque ad locum qui vocatur Todoat. Istic Waifarius per legatos suos omnia promisit se redditurum. Anno Incarnationis Domini septingentesimo sexagesimo, acceptis obsidibus, rex reversus est. At Waifarius promisit, sed minime perfecit. Reversus iterum [Col. 0124D] Pippinus rex et cum eo filius Carolus plurima catella Aquitanorum cepit, Burbontis, Cantela Clarimontis, quod incendio concremavit. Pervenitque usque ad Lemovicas vastando terram, Waifarium insequendo. Tertio in Aquitaniam pergens, Bituricas civitatem cepit, et castrum Toartis. Quartum in Aquitaniam, pergens, tenuit placitum suum Nevernis. Inde Tassilo dux Bajovariorum, postpositis sacramentis, postposita propinquitate (erat enim nepos ejusdem regis), ab eodem itinere se abduxit, atque in Bojovariam revertitur. Rex Pippinus tamen Aquitaniam perambulavit, usque ad Cadurtium. Anno Incarnationis Domini septingentesimo sexagesimo [Col. 0125A] quinto quintum iter arripuit in Aquitaniam, tenuitque placitum suum Aurelianis. Construxitque castrum Argentonium, quod Waifarius paulo ante destruxerat, positis ibi ad custodiam Francis. Similiter apud civitatem Bituritas, exercitum ad custodiam disposuit. Facta est tunc temporis synodus, anno Incarnationis Domini septingentesimo sexagesimo septimo, et quaestio ventilata inter Graecos et Romanos de Trinitate, et utrum Spiritus sanctus sicut procedit a Patre, ita procedat a Filio, et de sanctorum imaginibus, utrumne fingendae, an pingendae essent in ecclesiis. Sextum iter faciens in Aquitaniam munitissima loca plurima cepit, et usque Garonnam pervenit: reversus Bituricas, legatos de morte Pauli Romani pontificis accepit. Septimo itineri [Col. 0125B] in Aquitaniam per Viennam transitum faciens, ubi tunc Viennensem episcopatum post aliquot annos Berterico cuidam ex familia Ecclesiae dedit, usque Sanctonas pervenit. Capta est mater Waifarii et sorores ejus ac neptes. Sic rex usque Garonnam cuncta diripuit: inde iterum interposito tempore simul cum Bertruda regina in Aquitaniam transiens, apud Petragoricas Waifarium ducem interfecit. Inde post victoriam Sanctonas rediit, ubi reginam dimiserat, et aegrotare coepit: inde orationis gratia ad sanctum Martinum venit. Ad sanctum Dionysium quoque perveniens, octava Kalend. Octob. anno Incarnationis Domini septingentesimo sexagesimo octavo obiit: regnavit autem post diem unctionis suae octodecim annis paulo amplius. Gloriosi filii illius Carolus et [Col. 0125C] Carlomannus in regnum Francorum elevati sunt. Carolus in Novioma civitate, Carlomannus Suessionis. Carolus rex in Aquitaniam contra Hunoldum rebellantem ingressus est. Misitque legatos suos ad Lupum Wasconum ducem, et inde adductus est supradictus Hunoldus, una cum uxore sua Bertha regina, per Bajovariam perrexit in Italiam. Anno Incarnationis Domini septingentesimo septuagesimo primo. Carlomannus defunctus est in villa quae dicitur Salmontiacus, pridie nonas Decembres. Uxor vero illius cum aliquibus Francis ingressa est in Italiam. At nobiliores Franci cum episcopis et comitibus, glorioso regi Carolo se commiserunt. Gloriosus rex Carolus Ardurmensul fanum Saxonum penitus destruxit: ubi cum exercitus gravi siti laboraret, medio [Col. 0125D] die subito ex quodam torrente largissimae aquae emanaverunt, quae sufficerent cuncto exercitui et jumentis eorum. Anno Incarnationis Domini septingentesimo septuagesimo quarto legatus Romanae Ecclesiae Petrus ab Adriano pontifice ad gloriosum Carolum venit: et quia itinera terrae praeclusa erant a Longobardis, navigio usque ad portum Massiliae venit, postulans auxilium contra Desiderium Longobardorum regem. Pius rex Carolus usque Genuam venit: divisoque ibi exercitu suo, partem misit per Alpes Cottias, et per juga Gibennica, id est per montem quem accolae Cenisium vocant, quae latera aperiunt in agros Taurinorum. Desiderius rex tunc juxta clusas Longobardorum exercitum composuerat: [Col. 0126A] sed impetum Francorum sustinere non valens, Papiam ipse Desiderius refugit. Et pius rex Carolus post Desiderium per apertas clusas veniens, civitatem ipsam obsedit. Anno Incarnationis Domini septingentesimo septuagesimo quarto pius rex Carolus Romam abiit, indeque reversus Papiam cepit, cum rege Desiderio uxorem ac filiam ejus thesaurumque illius sibi suisque tulit. Omnes Longobardos subegit, captis civitatibus ac direptis universis Italiae. Adalgisus filius ejusdem Desiderii, fuga lapsus, nave Constantinopolim venit. Ordinata Italia, rex Carolus in Franciam revertitur. Interim dum rex in Italia esset, Saxones ad praesidia Francorum cum exercitu exeuntes obsidentesque quoddam castellum Buriaburg, quamdam ecclesiam concremare a foris castello [Col. 0126B] voluerunt, quam sacraverat beatus Bonifacius martyr. Subito autem apparuerunt duo juvenes mirae claritatis et candoris, videntibus tam Christianis quam paganis qui ipsam ecclesiam defendere videbantur. Horum aspectu terribili perterriti Saxones, in fugam versi sunt, sicque castrum illud ab obsidione liberatum. Rex Carolus, ut pervenit ad locum qui dicitur Ingilinham, quatuor scaras in Saxoniam dirigit, quae Deo auxiliante victrices exstiterunt. Rex gloriosus Carolus castrum Sigiburgum in Saxonia cepit, Eresburgum super Wisaram fluvium, in loco qui dicitur Brunisberg, reaedificat. Sicque Franci utramque ripam, fugatis et partim occisis Saxonibus, obtinent. Gloriosus rex Carolus usque Oboacrum fluvium Saxoniam aliasque gentes peragrans, receptis [Col. 0126C] obsidibus, in Franciam rediit. Audito quod Rothaugaudus Longobardus in perfidiam versus esset, Italiam iterum repetiit, septingentesimo septuagesimo sexto anno Incarnationis Domini. Occiso Rothaugaudo, Forojulium, Tharavisium, atque alias civitates in ditionem suam recepit, easque Francis ad custodiam permisit. Heresburgum castrum Saxones invadunt et destruunt. Sed cum praepararent machinas et petrarias, atque cletas, ut alterum castrum praeriperent, videntibus adversariis, apparuerunt, in modum scuti, duo globi flammantes super ecclesiam quae in ipso castro erat. Qua visione pavefacti Saxones, relinquentes universam praeparationem suam, ita fuga lapsi sunt, ut mutuose gladiis conciderent. Rex gloriosus Carolus iterum Saxones aggressus, [Col. 0126D] firmitatesque illorum omnes obtinens, quo Lippia consurgit, omnia peragrans, universam Saxoniam recepit, et reaedificato Heresburgalio castro super Lippiam Saxones cum uxoribus et infantibus baptizatos in fide sibi conjunxit, et placitum generale tam ex Francis quam ex Saxonibus celebravit ad Paterbrunnam. Witichingis cum quibusdam Saxonibus rebellis in Northmanniam transfugit, auxilium ab eis contra Regem gloriosum Carolum postulans, baptizatis Saxonibus et ingenuitate et alodo fidei firmitas roborata si amplius amissa Christianitate in perfidiam relaberentur. Gloriosus rex Carolus pascha celebrato in Aquitania, in villa quae dicitur Canssinogilo septingentesimo [Col. 0127A] septuagesimo octavo anno Incarnationis Domini Hispanias ingreditur. Nam antea, adhuc in Saxonia positus, receperat legationem Sarracenorum, in qua fuit Ibinalaribi, et filius Devisfexi, qui Latine dicitur Joseph. Destructa igitur Pampilonia, apud Caesaraugustam, exercitum tam ex Burgundia quam ex Bajovaria provincia, Septimania atque Longobardia conjunxit, acceptis obsidibus de Ibinilaram et de Abutauro, aliisque Sarracenis subjugatis Navarris et Wasconibus, in Franciam revertitur [a 1Kb] . Orandi gratia Romam post aliquot annos ingressus ab Adriano pontifice filius ejus Pippinus ex sacro fonte excipitur, atque duo filii ejus reges initiati sunt. Mediolani ab Thoma episcopo filia ejus Gissa baptizata, et excepta septingentesimo octogesimo tertio anno Incarnationis [Col. 0127B] Domini. Hildegardis regina pridie Kalend. Maii vigilia Ascensionis Domini in villa quae dicitur Theudone, moritur.

Tractum est igitur bellum Saxonum per spatia annorum, cum in perfidiam saepe relaberentur, fortissimo rege cum Francis pene eos subinde usque ad internecionem obterente (RHEGINO. lib. II. Annal.). Witigingis et Albi cum sociis, qui diu Saxones ad rebellionem permoverant, per obsides recepti, atque eis benignissime a pio rege perfidia indulta, in Attiniaco baptizati maximam pacem regioni contulerunt. Arichisus, dux Beneventanorum, rege Carolo apud Romam posito, cum magnis muneribus Romoldum filium suum misit, postulans ne infra ducatum Beneventanorum introiret. Sed cum esset idem Arichisus [Col. 0127C] suspectae fidei gloriosus rex Beneventum proficiscitur. Ad cujus adventum dux Arichisus, relicto Benevento, Salerni se reclusit, metuens videre faciem regis, duos filios obsides dedit, Romoldum et Grimoldum, quem adhuc secum retinebat cum maximis muneribus. Sic, obsidibus receptis, pius rex Carolus revertitur, obstrictis juramento Beneventanis, cum pontifice Romano sancto pascha celebrato, Thassilonis duci Bajovariorum insuper missis receptis, cujus perfidia nota passim vulgabatur: interjecto tempore undique exercitibus regiis Thassilo constrictus, ad conventum publicum Francorum, aliarumque gentium subditione eorum jam positarum, in villa quae dicitur Ingilena, aut volens, aut nolens, occurrit; in medio positus cum criminalia ei objicerentur, [Col. 0127D] et ipse perjuria sua publice fateretur, damnatus ipse cum filio suo Theudone ad mortem est. Sed clementia piissimi regis ei vita concessa, tonsurati in monasterium poenitentiam acturi recluduntur, et aliquot Bajovariarum in exsilium pro perfidia direxit. Graeci cum Longobardis pugnam ineunt, similiter et cum Avaris et Francis qui in Italia commanebant; similiter inter Bajovarios et Tauros: in his omnibus victoria penes Francos fuit. Iterum Avari cum Bajovariis praesidentibus Francis cum pugnare disponerent, strage validissima caesi, maxima pars eorum fluvio Danubio intercepta, ibique necata est. Excellentissimus rex Carolus super Albiam fluvium pontes [Col. 0128A] constituit, et in capite pontis ex utraque parte aedificavit castra; atque Sclavos, quorum vocabulum est Wlizi, perdomuit. Habebat autem jam Sclavos, quorum vocabula sunt Swrbi, necnon et Abotriti: horum princeps erat Wtizam. Avarorum gens effera, finibus Bajovariorum infestissima, ecclesias oppidaque circa fines suos immanissime depopulans atque devastans, metu pii et gloriosi regis ac timore exercitus illius, dimissis firmitatibus suis et praesidiis, fuga elabitur, ac pristinam possessionem relinquit. Anno Incarnationis Domini septingentesimo nonagesimo secundo. Felix Aurelianus episcopus haereticus deprehensus adoptivum, non proprium Filium Dei Dominum nostrum Jesum Christum dogmatizans, qui ad praesentiam Adriani pontificis Romani [Col. 0128B] deductus, haeresim verbis solummodo abdicavit. Synodus iterum facta contra supradictam haeresim in Francanofurt, legatis apostolicae sedis praesidentibus, Theophylacto et Stephano episcopis auctoritate sanctorum Patrum, convictus et damnatus est iterum Felix cum errore suo, perpetuoque exsilio apud Lugdunum relegatus est: quem ferunt in eodem ipso suo errore mortuum. Sed pseudosynodus quam Septimam Graeci appellant, pro adorandis imaginibus abdicata penitus. Tudun princeps Avarorum ad pium regem Carolum se contulit, et cum populo suo credens, baptizatus, muneribus regiis donatus, fidelis rediit: sed et Herricus Forojuliensis dux, civili bello inter se et victis et occisis Avaris, misso Wonomiro Clavobringum gentis Avarorum [Col. 0128C] longe retro temporibus quietum spoliavit, ablatis inde thesauris multo illuc tempore collectis, quos pio regi Carolo postmodum misit. Et ille Deo gratias referens ad memoriam sanctorum apostolorum, partem inde misit, partem officialibus regni et ecclesiis distribuit. Adrianus papa obiit septingentesimo nonagesimo sexto Incarnationis anno. Mox ut Leo in ejus locum successit, missis legatis ad pium regem Carolum, claves confessionis sancti Petri simul et vexillum Romanae urbis direxit. Pippinus rex a patre in Italia constitutus, in Pannonias cum exercitu proficiscitur, ac, victor rediens, partem thesaurorum quae remanserat ad patrem defert.

Barchinona civitas, quae a Francis desciverat, per Zatum Sarracenum restituitur. Nam idem ad pium [Col. 0128D] regem veniens, una cum civitate Semeth tradidit. Ludovicus filius magni principis Caroli, in Hispaniam mittitur, et cum eo Abdella Sarracenus filius Zathibinmauge regis, quia frater pulsus Mauritania pio regi Carolo se commiserat. Porro Pippinus alius filius ad disponendam Italiam constituitur. Nortluidi, trans Albiam sedentes, legatos regios qui tunc ad justitias faciendas cum eis versabantur, comprehendunt: quosdam ex eis occidunt, quosdam ad redimendum retinent. Deinde contra Trassucconem ducem Abodritorum et Heburisum legatum Francorum, aciem dirigunt. In eo loco caesa sunt ex Nortluidis quatuor millia: caeteri pacem petentes seipsos dediderunt. [Col. 0129A] Viennensem tunc temporis Ecclesiam, Ursus: Ado Lugdunensem Ecclesiam regebat. Post Adonem nepos ejus Ilduinus paululum Lugdunensem Ecclesiam non episcopus tenuit: et abscedens Lirinis insulae monasterio monachalem conversationem suscepit. Post Ursum, nimiae simplicitatis episcopum, Wlferi quem Wltreiam patrio nomine appellarunt, Bajovarius Viennensem episcopatum suscepit.

[799] Porro Lugdunensem Leidradus vir saeculari dignitati intentissimus, et honori reipublicae utilis, rexit Ecclesiam Viennensem Wlferi annis undecim. Constantinus imperator a suis captus et excaecatus est. Irena mater ejus imperatrix Constantinopoli residens octo annos post imperavit. Haec ad excellentissimum regem Carolum legationem pro pace servanda misit. [Col. 0129B] Stella quae Martis dicitur, eo anno a mense Julio usque ad alium mensem Julium videri non potuit. Baleares insulae a Mauris et Sarracenis depraedatae sunt. Hadefons rex Galliciae et Austriae, praedata Olisipona ultima civitate Hispaniae, victoriae insignia, multas loricas, mulos, captivosque Mauros, glorioso regi Carolo per legatos misit. Romani anno Incarnationis Domini septingentesimo nonagesimo nono, Leonem pontificem, septimo Kalend. Maii, letania majore, captum excaecaverunt, ut fertur, linguamque ipsius praeciderunt. Positus itaque in custodia, per murum noctu aufugit ad ecclesiam beati Petri, ubi tunc forte legati Francorum aderant: inde primum Spoletum deductus, ac deinde ad gloriosum regem Carolum in Saxoniam in loco [Col. 0129C] qui dicitur Badrabunne, ibique honorifice susceptus, atque cum eodem honore Romam remissus. Avarorum gens in perfidiam relapsa, Herricum ducem Forojuliensem apud Tharsaticam Liburniae civitatem, insidiis circumventum opprimunt.

Geraldus quoque Bajovariae praefectus, commisso praelio cum Avaris, occiditur. Sed Baleares insulae, quae a Mauris et Sarracenis depraedatae fuerant, accepto a Francis auxilio et ipsi sese dediderunt. Britonum signa et arma ducum nominibus illorum inscripta per Widonem Marchensem, qui totam Britanniam perlustraverat, eamque in deditionem acceperat, glorioso regi Carolo delata sunt, totaque Britannia tunc primum Francis subjugata est. Gloriosus rex Carolus reliquiarum benedictionem [Col. 0129D] de sepulcro Domini a patriarcha Hierosolymitano suscipiens, maxima dona per Zachariam presbyterum Hierosolymis ad sancta loca remittit. Leutgardis regina Turonis, pridie Nonas Junias defungitur, ibique sepelitur. Post haec eximius rex Carolus Italiam ingreditur, orationis gratia Romam profectus: cui occurrit duodecimo ab Urbe lapide Leo pontifex eumque cum summo honore suscepit decima octava Kalend. Decembr. Per septem itaque dies operam dedit, ut ea quae perperam ibi acta fuerant, nudarentur. Sed et Leo pontifex de objectis sibi criminibus diu agens, cum jam criminatores refellisset, ambonem conscendit, et super sanctum Evangelium in ecclesia beati Petri apostoli praesente populo [Col. 0130A] manus imponens, jurejurando invocato sanctae Trinitatis nomine videntibus et audientibus omnibus, satisfecit se conscium non esse criminis unde falso culpabatur. Eodem die receptus est Zacharias legatus ab Hierosolymis revertens, simul et cum ipso patriarchae legati, cum clavibus sepulcri Domini, civitatis quoque ac montis Oliveti deferentes etiam vexillum urbis. In die sancto nativitatis Domini ante confessionem Petri apostoli, cum gloriosus rex Carolus ab oratione surrexisset, Leo pontifex capiti ejus coronam imposuit sicque ab universo Romanorum populo acclamatum est: Carolo Augusto a Deo coronato, magno et pacifico imperatori Romanorum, vita et victoria. Perfectis laudibus, a pontifice more principium antiquorum adoratus est, atque ablato [Col. 0130B] patritii nomine, quod primum in eadem urbe acceperat, Imperator et Augustus appellatur. Ad missas pontifex ingreditur cum clero suo.

[800] Carolus imperator primus ex gente Francorum, annis quadraginta quinque. Hic postquam Romam ingressus imperatoris et augusti nomen sumpsit, jussit eos qui pontificem Leonem tam inhoneste et indecenter deponendo contumeliaverant, sibi exhiberi, et quaestione de eis habita, lege Romana, ut rei majestatis, capite damnati sunt. Pro quorum tamen vita papa et pontifex benignissime intercessit; cujus precibus imperator eis vitam et membra perdonavit: in exsilium tamen pro facinoris magnitudine pulsi sunt. Hujus factionis princeps Paschalis Nomenclator exstitit. Privatis et publicis [Col. 0130C] rebus dispositis, septimo Kalend. Maias Roma profectus, Spoletum venit. Factus est terraemotus, pridie Kal. Maii hora noctis secunda, qui pene totam Italiam concussit, in tantum ut tectum beati apostoli Pauli, cum suis trabibus magna ex parte decideret, et urbes atque montes in quibusdam partibus ruerent. Hic terraemotus et in Galliis et in Germaniis multa loca etiam concussit. Pestilentia quoque immanis propter mollitiam hyemis facta est. Elephas cum aliis donariis a rege Persarum Aaron Amiralinum imperatori per legatos mittitur. Capitur Barchinona civitas Hispaniae biennio obsessa, ejusque praefectus Zatus cum plurimis aliis Sarracenis. Et in Italia Theare similiter civitas capta et intenta, atque Roselmus praefectus etiam ipsius comprehenditur. [Col. 0130D] Unaque die Zatus et Roselmus ad praesentiam imperatoris deducti, in exsilium retrusi sunt. Irene imperatrix ad imperatorem Carolum iterum misit pro pace inter Francos et Graecos firmanda.

Hortona civitas in Italia in deditionem accepta; Luceria quoque frequenti obsidione fatigata, et ipsa in deditionem venit. Winusus, qui Spoleti praesidio praeerat, adversa valetudine fatigatus, et obsessus a Grimaldo Beneventanorum duce, capitur. Quem tamen honorifice tenuit, et postmodum imperatori reddidit.

[803] Circa palatium Aquisgrani, anno Incarnationis Domini octingentesimo tertio, terraemotus factus est; inde mortalitas subsecuta. Irene ab imperio [Col. 0131A] deposita, et Nicephorus imperator Constantinopoli creatus, qui legatos suos una cum legatis imperatoris Caroli remisit. Nam imperator Carolus Jesse episcopum Ambianensem, et Elinigaudium comitem Constantinopolim direxerat. Susceperunt autem legati Nicephori imperatoris epistolam inscriptam, de Foedere pacis, sicque tali pacto Constantinopolim reversi sunt. Godefridus rex Danorum promisit se primum ad colloquium imperatoris venturum: sed consilio suorum territus, per legatos imperatori quod voluit mandavit: imperator omnes Saxones qui trans Albiam et in Wibmhodi habitabant, cum mulieribus et infantibus transtulit in Franciam.

[804] Anno Incarnationis Domini octingentesimo [Col. 0131B] quarto, Leo pontifex Romanus in Franciam venit, Rhemorum civitate susceptus: imperator in Carisiaco villa nativitatem Domini cum eo celebrem duxit, deinde Aquisgrani, et donatum magnis muneribus per Bajovariam ire volentem deduci fecit usque Ravennam. Causa adventus ejus fuit, quia imperator miserat ad eum pro rei veritate inquirenda, si, quod ferebatur, sanguis Christi in civitatem Mantua fuisset repertus. Accepta igitur pontifex occasione, in Longobardiam quasi pro inquisitione exiit, inde usque ad imperatorem pervenit. Theodorus Capuanus princeps Hunnorum propter infestationem Sclavorum (erat enim idem Christianus) locum sibi dari ad habitandum inter Sabariam et Carnutum ab imperatore postulavit. Quem imperator [Col. 0131C] benigne suscepit, et precibus ejus annuens, muneribus donatum redire permisit. Imperator inter filios suos regna dividit, ut sciret quisque si superstes esset, quam partem tueri et regere debuisset. Testamentum inde factum et jurejurando ab optimatibus Francorum confirmatum, Leoni papae missum, ut manu sua subscriberet. Anno Incarnationis Domini octingentesimo sexto, classis a Nicephoro imperatore, cui Niceta patricius praeerat, ad recuperandam Dalmatiam mittitur. Eclipsis lunae quarta Nonas Septembris fuit, stante sole in decima sexta parte virginis: luna autem stabat in decima sexta parte piscium. Ipso anno pridie Idus Februarii, luna decima septima stella quae vocatur Jovis visa est transire per eam. Tertio Idus Februarias fuit eclipsis [Col. 0131D] solis media die, stante utroque sidere in vigesima quinta parte aquarii. Uno eodemque anno ter luna obscurata est, et sol semel, et acies mirae magnitudinis visae. Ratbertus missus imperatoris, qui de Oriente revertebatur, una cum legatis regis Persarum defungitur. Munera autem hujusmodi sunt, quae legati imperatori detulerunt, papilionem et tentoria atrii bissina, vario colore, simul cum funibus pari ordine distintis; pallia serica multa et pretiosa, balsamum et odores atque unguenta (Regino de Annal.). Sed et horologium aurichalco arte mechanica mirifice compositum, in quo duodecim horarum cursus ad clepsydram vertebatur, cum totidem aereis pillulis quae ad completionem horarum decidebant, et casu [Col. 0132A] suo subjectum sibi cymbalum tinnire faciebant: additis in eodem ejusdem numeri equitibus, qui per duodecim fenestras completis horis exibant, et impulsu egressionis suae totidem fenestras quae prius erant apertae, claudebant, necnon et alia multa in ipso horologio erant mira. Tunc temporis delata sunt ossa beati Cypriani a Carthagine, cum reliquiis beatorum Scillitanorum martyrum, Sperati sociorumque ejus, et posita sunt in ecclesia beati Joannis Baptistae in civitate Lugdunensi. Sarraceni, Sardinia pulsi, primum cum Sardis praelium commiserunt, amissis tribus millibus suorum, in Corsicam directo cursu pervenerunt, ibique cum classe cui Burgarius comes praeerat, decertantes, aut victi, aut fugati sunt, amissis tredecim navibus suis, et [Col. 0132B] plurimis suorum interfectis. Godefridus quoque rex Danorum in Abodritos cum exercitu trajiciens, licet Brasconem ducem Abodritorum loco pepulisset, aliumque ducem dolo captum patibulo suspendisset, magno tamen copiarum suarum detrimento reversus est. Amisit enim ibi filium fratris sui Raginoldum, qui in oppugnatione cujusdam oppidi cum plurimis Danorum primoribus interfectus est. Filius autem imperatoris Carolus in Linones et Smeldincos, qui ad Godefridum defecerant, exercitum cui praeerat, quanta potuit celeritate, transposuit. Populatisque circumquaque eorum agris, transito iterum Albia fluvio, incolumi exercitu in Saxoniam se recipit. Sed Godefridus destructo emporio quod in Oceani littore constitutum lingua Danorum Relic [Col. 0132C] dicebatur, translatisque inde negotiatoribus, soluta classe ad portum qui Liesthorp dicitur, cum universo exercitu suo venit: ibi per aliquot dies moratus, limitem regni sui qui Saxoniam respicit vallo munire constituit, ut ab orientali maris sinu, quem illi Hostharsaltia dicunt, usque ad occidentalem Oceanum totam Egidore fluminis aquilonalem ripam munimento valli protegeret, una tantum porta dimissa, per quam carra et equites emitti recipique potuissent. Nordanimbrorum rex Eardof regno pulsus Britanniae, Noviomagi ad imperatorem venit; inde Romam proficiscitur, cum legatis postmodum imperatoris et pontificis in regnum suum reducitur. Revertentibus legatis, Adulphus, natione Saxo, diaconus Leonis pontificis a piratis capitur. Caeteri sine periculo [Col. 0132D] trajiciuntur. Adulphus in Britanniam reductus, a quodam redemptus, Romam reversus est. Trasco dux Abodritorum collecta valida manu, a Saxonibus etiam auxilio accepto, vicinos suos Scavos, qui Wltzi dicuntur, aggressus, ferro et igni vastat: Seneldingorum maximam civitatem expugnat: atque his successibus omnes qui ab eo defecerant, ad suam societatem reverti coegit. [809.] Synodus magna Graniaquis congregatur, anno Incarnationis Domini octingentesimo nono, in qua synodo de processione Spiritus sancti quaestio agitatur, utrum sicut procedit a Patre, ita procedat a Filio. Hanc quaestionem Joannes monachus Hierosolymitanus moverat, cum regula et fides ecclesiastica firmet Spiritum sanctum [Col. 0133A] a Patre et Filio procedere, non creatum, non genitum, sed Patri et Filio coaeternum et consubstantialem. Nomen autem processionis a Patre et Filio in Apocalypsi ita aperte est positum: »Et ostendit mihi (haud dubium quin angelus) flumen aquae vitae splendidum tanquam crystallum, procedens de sede Dei et Agni.« In eadem etiam synodo quaesitum est et ventilatum de statu Ecclesiarum et ordine singularum, cujusque conversationis etiam clerici esse debent. Trasco, dux Abodritorum, in emporio Relic per dolum a comitibus Godefridi interficitur, et Aureolus qui Nicomarciae Hispaniae atque Galliae trans Pyrenaeum contra Oscam ad Caesaraugustam residebat, moritur: et Amoroz ministerium ejus invadit, et ad castellum ipsius praesidia disponit: qui [Col. 0133B] ad imperatorem transitum cum suis facere voluit, sed intervenientibus causis, res infecta remansit. Pippinus rex Italiae, perfidia ducum Veneticorum incitatus, Venetiam bello terra marique jussit appetere: subjectaque Venetia, ac ducibus ejus in ditionem acceptis, eamdem classem ad Dalmatiae littora vastanda misit. Sed cum Paulus Cephaleniae praefectus cum Orientali classe ad auxilium Dalmatis ferendum adventaret, regia classis ad propria regreditur. Godefridus rex Danorum a quodam suo satellite interficitur, et Ermingus filius fratris ejus in regno succedit. Et Pippinus rex Italiae octavo idus Julii, anno Incarnationis Dominicae octingentesimo decimo defungitur. Imperator Francorum Carolus, cum Nicephoro Constantinopolitano imperatore pace [Col. 0133C] facta, Venetiam recipit. Ambulaz Cordubensis Hispaniae rex cum imperatore paciscitur, et Abduramum filium ejus Amaroz Caesaraugusta pellit, et Oscam intrare compellit. Eclipsis solis et lunae bis eo anno fit: solis, septimo Idus Julias, et pridie Kal. Decembris; lunae, duodecimo Kalend. Julias, et decimo septimo Kalend. Januar. Corsica insula a Sarracenis vastata. Pax sequenti anno inter imperatorem et Hermingum Danorum regem componitur. Pharus magna quae ad navigantium cursus constituta, non longe a Bolonia civitate maritima fuerat, restauratur, ibique nocturnus ignis accenditur. Carolus major filius imperatoris, pridie Nonas Decembrias, anno Incarnationis Domini octingentesimo decimo primo defungitur. Nec multo post Hermingus [Col. 0133D] Danorum rex moritur. In ejus loco Dani sibi Herioldum et Ragamfridum reges constituunt. Imperator Constantinopolitanus Nicephorus post multas et insignes victorias, commisso praelio in Moesia provincia cum Bulgaris, moritur. In ejus locum Michael gener ejus imperator creatur: cujus legati Aquisgrani ad imperatorem Carolum missi, laudes more suo dixerunt, imperatorem et Basilium illum appellantes. Et pacis libello ab imperatore accepto, et denuo a Leone papa Romae, reversi sunt. Grimaldus Beneventanorum dux eo modo paciscitur, ut viginti quinque millia solidorum auri a Beneventanis annuatim Francis solverentur. Anno Incarnationis Domini octingentesimo tertio generali [Col. 0134A] conventu advocato Aquisgrani, Ludovico filio suo regi Aquitanico imperii coronam imposuit, et imperialis nominis sibi consortem fecit. Bernardum quoque nepotem suum filium Pippini Italiae praefecit et regem appellari jussit. Concilia quoque in quinque partibus regni sui ad corrigenda quae necessaria forent, fieri constituit Moguntiaco, Remis, Turonis, Cabillone, Arelate; quid statutum fuerit, in archivis Ecclesiarum vel palatii invenitur. Imperator Carolus, vir in omni dispositione imperii strenuus, dilatato imperio et pace Francis usquequaque composita, anno Incarnationis Domini octingentesimo sexagesimo tertio Aquisgrani moritur, et sepelitur decimo tertio anno postquam imperator acclamatus est, simul omnes annos quadraginta quinque [Col. 0134B] et eo amplius regnans. Bernardus Viennensis episcopus erat, et Leidardus Lugdunensis, qui initio imperii Ludovici imperatoris Suessionis monasterii locum petiit, et in loco ejus Agobardus ejusdem Ecclesia chorepiscopus, consentiente imperatore et universa Gallorum episcoporum synodo, episcopus substitutus est. Quod quidam defendere volentes, dixerunt eumdem venerabilem Agobardum a tribus episcopis in sede Lugdunensi, jubente Leidrado, fuisse ordinatum. Sed canonica auctoritas est, in una civitate duos episcopos non esse, nec vivente episcopo successorem sibi debere eligere. Ac idcirco illa quacunque causa regulae Ecclesiae praeteriri in tanto ordine fixae non debent.

[815] Ludovicus imperator, Caroli imperatoris [Col. 0134C] filius, regnavit annis paulo minus octo et viginti, amator totius pietatis et religionis, omnem ordinem ecclesiasticum pio studio exornans. Hic ingressum imperii secunda et placida quiete habuit: porro finis ejus multis incommoditatibus et adversitatibus fatigatur. Hic inter alia mirifica et nimis honoranda opera sua in omni imperio suo, sive in Gallia, sive in Germania, sive in Italia, legatos dedit, qui pauperum et oppressorum justitias diligenter quaererent, et singulorum necessitates ad plenum audirent. Episcopales etiam synodos propter reintegranda sanctorum Patrum statuta, et Christianarum regularum observationem ubique fieri decrevit. Sed ejus piis studiis malignorum insidiae impedire plerumque moliuntur. Nam longa quies perfidiam, perfidia rebellionem, [Col. 0134D] rebellio discrimen imperii pariunt. Huic piissimo imperatori ex Hermengarde regina tres filii, quorum primogenitum Chlotharium, primo Caesarem, deinde consortem imperii adscribit: cui et Italiam ad regendum commisit: Pippinum, Aquitaniae regem facit: tertium Ludovicum Bajovariis regem constituit. Cum igitur omnis potestas Francorum sub moderato otio studeret, et regimen vicinis gentibus imponeret, quidam tantam spem boni non ferentes, uxorem nomine Judith dilectam imperatori factione sua abripiunt, eamque ex latere viri in Aquitaniam sub custodia transponunt. Quae licet ad viri thorum redierit, ebulliens tamen quorumdam malitia non quievit. Quae usque adeo crevit ut una cum pontifice [Col. 0135A] Romano non solum proceres regni, sed etiam natos ejus adversus imperatorem permoverit. Nam ab eo universus populus deficiens, ad filios ejus se transtulit: ipse tentus sub custodia, indecenter recluditur, ac arma ei auferuntur: uxor ipsius in Italia servanda committitur. Sed nutu divino post tot adversa secunda succedunt. Populi versi ad poenitentiam causa facti in melius commutant, et eumdem ipsum imperatorem in honore pristino reponunt, et pristina dignitate revestiunt. Filii quoque ejus pro commisso veniam exposcunt, Chlotario jam imperatori, ut extra Italiam, nisi jubente piissimo patre ejus, nullo pacto procederet inducitur. Sed variantia tempora nunc adversa, nunc prospera minantur. Pippino his diebus denique mortuo, ad componendam [Col. 0135B] Aquitaniam una cum uxore quam jam receptam habebat, et ex qua inclytum filium Carolum susceperat, cum exercitu ingreditur; quia contra voluntatem ejus, Aquitani filium Pippini, Pippinum nomine regem sibi fecerant. Cum illic esset imperator Ludovicus, ex primo matrimonio, Ludovicus tertius filius ejus jam patri iterum adversus, primos Germaniae perfide sibi jurare compellit. Hoc misso imperator accepto, commisso Aquitaniae regno majoribus Francorum et inclyto Carolo filio suo rege Aquitanis dato, uxoreque sua gratissima ibi dimissa, ocius ipse occursus filio in Germanias exercitus sui copias transponens ingreditur. Ibi pacem regni aliquibus diebus disponens, adversa valetudine fatigatus diem clausit ultimum, anno ab Incarnatione Domini octingentesimo quadragesimo. [Col. 0135C] Corpus ejus ab episcopo Drogone fratre ejus ex alia femina, simul et a primoribus Francorum Mediomatricum delatum, atque in ecclesia beati Arnulphi confessoris conditum est. Hujus imperatoris tempore, pars corporis beati Sebastiani martyris ad Suessionicam urbem delata: ubi multa mira in laudem Dei omnipotentis varia genera sanitatum infirmis collata. Ossa quoque beatorum martyrum Hippolyti et Tiburtii ab urbe deportata, in ecclesia beati Dionysii martyris in territorio Parisiensi digno honore condita. Bernardus adhuc et Agobardus Viennensem Ecclesiam et Lugdunensem regebant. Qui ambo apud imperatorem delati, desertis ecclesiis in Italiam, ad filium imperatoris Chlotharium se contulerunt, et postmodum piis imperatoribus agentibus, [Col. 0135D] Agobardus Lugdunensem, Bernardus Viennensem sedem recepit: post pauculos annos Agobardus apud Sanctonas in expeditione regia positus defungitur.

[841] Lotharius imperator, filius piissimi Ludovici imperatoris, annis quindecim. Huic pater imperium post mortem suam decreverat: sed sinistris consiliariis idem usus, animum patris non parum laedens, pro integritate vix partem regni obtineri meruit. Siquidem iterum pius pater memor inflicti vulneris imperium dividens juniori Carolo majorem partem primoribus sacramento firmatis disposuit. Lotharius itaque post humationem gloriosi patris, sequenti anno ab Italia egressus, tum imperium arripere molitur. Ob id adversus fratribus in praelium Fontaneticum [Col. 0136A] eos concitat. Juncti duo adversus unum, heu! omnibus Christianis lamentabile bellum et sociale ac civile conferunt. Non armis dissimiles, non habitu gentis distincti, solum castris obversi. Francorum innumerus populus acie gladii feritur, et olim gentibus caeteris formidabilis, in vulnere suo bacchatur. Cruenta victoria duobus tamen fratribus inscribitur. Tertius elabitur, atque Aquisgrani in regiam tandem se recepit. Gloriosus deinde rex atque inclytus juvenis Carolus, non longe post, impigre una cum fratre Ludovico rem coeptam accelerat: atque Lotharium fratrem imperatorem ab Aquisgranis terrent. Qui nimia celeritate una cum uxore ac filiis usque Lugdunum ac Viennam progreditur. Ibi receptis copiis, aliquantulum substitit. Et discurrentibus [Col. 0136B] legatis ad colloquium, tres fratres in insulam quamdam Sequanae veniunt: ibi sub quodam pacto imperium inter se dividere statuunt. Sic Lotharius imperator in superiorem Franciam revertitur. Diviso postmodum imperio, unusquisque eorum ad partem suam regendam et disponendam progreditur. Non multo post Lotharius filium suum Ludovicum, quem in Italia regem fecerat, ut imperatoris nomen sortiretur, per Drogonem patruum Romam misit. Cui Sergius jam tunc pontifex coronam imposuit, acclamante universo populo, imperator et Augustus est salutatus. Lotharius imperator infirmari se conspiciens, regnum inter filios dividit, Carolo minori Provinciam et partem Burgundiae: Lothario medio filio sedem suam: Ludovico imperatori Italiam consignare [Col. 0136C] jubet. Ipse vero in Prumiae monasterium regno temporis se exuens ingreditur tonsuratus, et monachus effectus, aliquot diebus interpositis defungitur, anno ab Incarnatione Domini octingentesimo sexagesimo quinto, imperii vero vigesimo tertio; atque ibi in basilica sancti Salvatoris a fratribus reverenter humatur. Hujus imperatoris tempore ossa beatissimi Andeoli martyris, ipso revelante, reperta in loco qui antiquitus Gentibus dicitur, in Vivariensi parochia sito. Bernardus Viennensis episcopus sub hujus imperio moritur, et Aglimatus Viennensem suscepit episcopatum. Amulo quoque Lugdunensis episcopus efficitur. Et pontifex Romanus Gregorius moritur atque ejus loco Sergius ordinatur. Illo defuncto, Leo succedit. Quo obeunte, Benedictus in sede [Col. 0136D] apostolica substituitur, jam tamen defuncto Lothario imperatore. Sub hujus imperatoris tempore, Segari Beneventanorum dux a suis interficitur, et ab interfectoribus Sarraceni a Beneventanis evocati, intra civitatem Beneventum recipiuntur.

Ludovicus imperator in Italia. Hic, post obitum patris, octavo anno, mortuo fratre suo Carolo minore, et Lugduni sepulto, in monasterio sancti Petri, in ecclesia sanctae Mariae semper virginis, cum fratre Lothario regnum fratris mortui partitur. Accepit autem partem Transjurensis Burgundiae simul et Provinciam: reliquam partem Lotharius rex sibi retinuit. Anno Incarnationis Domini octingentesimo quinquagesimo primo, jubente patre, Ludovicus imperator [Col. 0137A] in ducatum Beneventanorum contra praesidia Saracenorum exercitum movet, et, interfecto duce Sarracenorum, Amalmater Beneventum recepit. At Lotharius rex, frater ejus, a pravis consiliariis deceptus, diu de duarum feminarum connubio vacillando pene totam Ecclesiam contra se concitavit. Ob id duo metropolitani episcopi Trevericus et Colonicus, Theuthaudius et Guntharis sententia apostolica damnati. Coetus synodales subiende evocati. Patruus ejus praeclarissimus in regibus Carolus, cum ei saniori consilio semper consulere vellet, nihilominus juvenilis animus ad voluptatem praeceps resisteret, tandem vincere, volens extra consilium Italia ingressus, ad fratrem imperatorem ire, Beneventum aggreditur. Piissimus rex Carolus [Col. 0137B] in hoc itinere ejus assensit, si forte vel consilio pontificis Romani superatus tandem, a re illicita quiesceret: plurimis tamen episcopis Gallorum contradicentibus, qui spiritu Dei tacti periculum generale in Ecclesiae Dei oriri timebant, ne pontifex Romanus favoribus inclinatus a definitionibus pietatis exorbitando, Romanae Ecclesiae vulnus erroris infligeret. Perrexit secundum libitum suum, egit apud Ecclesiam Romanam quod ei pro tempore justum visum. Sed cum rediret, falsis spebus incitatus, divino indicio infirmatus, usque Placentiam civitatem pervenit, ibique defunctus in ecclesia B. Antonini martyris sepelitur. Anno octingentesimo sexagesimo secundo regnum ejus gloriosi patrui ejus inter se dividunt. At Ludovicus imperator, ingressus [Col. 0137C] Beneventum, anno Incarnationis Domini octingentesimo sexagesimo octavo, pene omnia castella et oppida Beneventanorum, quae a Francis recesserant Sarracenisque se junxerant, sub ditione sua recepit, loca sanctorum, quae impii Sarraceni ac perfidi Christiani contaminarant, Deo adjutore instaurando et restaurando purgavit. Nicolaus papa, vir religione praecipuus, moritur. Ac in atrio ante portas B. Petri, non longe a membris Benedicti praedecessoris sui, sepelitur. Cujus tempore translata sunt membra sanctorum Eusebii ac Pontiani Viennatibus, et in basilica apostolorum reverenter condita. Huic Adrianus in episcopali ordine succedit. Pius et inclytus rex Carolus, aliquot annos adversus Danos atque Northmannos variis eventibus dimicans, [Col. 0137D] pontem mirae firmitatis adversum impetum eorum super fluvium Sequanam fieri constituit, positis in utriusque capitibus castellis artificiosissime fundatis, in quibus ad custodiam regni praesidia deposuit. Hujus pii regis studium pene in disponendis causis ecclesiasticis hactenus viguit. Hic ex regina Ermentrude quatuor filios suscepit: Ludovicum, Carolum, Carlomannum et Lotharium. Ex his Deo in clericali habitu duos obtulit, Carlomannum, et Lotharium: sed Lotharius, puer bonae indolis, [Col. 0138A] immatura morte praereptus est: Carolus quoque, vir satis honestae formae juvenis, rex Aquitanis jam constitutus, adversa primum molestatus et dehonestatus injuria, moritur. Anno itaque Incarnationis Dominicae octingentesimo sexagesimo sexto, regnante eodem Carolo Ludovici filio, duo filii illius, ut dictum est, moriuntur. Lotharius abbas et Carolus rex Aquitanorum, avunculus quoque ejus Rodulphus consiliarius primusque palatii hominem exuit: necnon et Rodulphus archiepiscopus Aquitanorum. Et duo principes Aquitanici, Landricus et Muno inter se dimicantes semet interimunt. Robertus quoque atque Ranulphus, viri mirae potentiae armisque strenuis et inter primos ipsi priores Northmannorum, gladio necantur. Denique Lotharius, ante obitum patris sui Ludovici imperatoris, [Col. 0138B] decimo octavo anno unctus ab imperatore, tres filios ex Ermengarde Hugonis filia habuit. Qui dividens regnum patris cum fratribus suis, accepit regnum Romanorum, et totam Italiam, et partem Franciae orientalem, totamque provinciam. Ludovicus vero praeter Noricam, quam habebat, tenuit regna quae pater suus illi dederat, id est Alamanniam, Thoringiam, Austrasiam, Saxoniam, et Avarorum, id est Hunnorum, regnum. Carolus quoque medietatem Franciae ab occidente et totam Neustriam Britanniam, et maximam partem Burgundiae: Gotiam, Vasconiam, Aquitaniam submoto inde Pippino filio Pippini, et in monasterio S. Medardi attonso. Qui postea inde per fugam elapsus, in Aquitaniam regressus, multo tempore fugiendo latuit. Iterumque [Col. 0138C] a Ranulpho praefato per fidem deceptus est, et ad Carolum adductus, Silvanectum perpetuo est exsilio detrusus. Ludovicus vero rex Noricorum, id est Bajovariorum, Ludovici imperatoris filius, anno Incarnationis Domini octingentesimo septuagesimo octavo regnum inter filios suos divisit, Carlomannum videlicet, Ludovicum, et Carolum, ipse tamen super filios principatum tenens. Anno Incarnationis Domini octingentesimo septuagesimo nono ex hac vita decessit, et mortuo jam filio ejus Carolo, reliqui filii regnum ejus sequenti anno inter apud Ambianensem urbem aequa sorte partiuntur. Quorum alter, id est Ludovicus, post tres annos moritur. Porro frater ipsius Ludovici Carolus, Ludovici imperatoris filius, anno Incarnationis Domini octingentesimo septuagesimo [Col. 0138D] septimo moriens, reliquerat filium Ludovicum, qui eodem anno regnum suscepit paternum. Quo tempore Joannes papa in Gallias venit. Et apud civitatem Trecas diu moratus est, habuitque synodum episcoporum, in qua Immaurus Lauduni Davitti episcopus, post avulsionem oculorum suorum episcopatu est donatus. Ludovicus quoque filius Caroli, Carolum qui dictus est Simplex haeredem regni puerum dimisit. Qui Ludovicum ex Eagina Anglorum regis filia, antequam captus esset, genuit.



SANCTI ADONIS VIENNENSIS ARCHIEPISCOPI MARTYROLOGIUM AD MSS. EXEMPLARIA RECENSITUM Opera et studio HERIBERTI ROSWEIDI Ultrajectini societatis Jesu theologi. PRAECEDIT VETUS ROMANUM MARTYROLOGIUM OPERI SUO AB ADONE PRAEMISSUM.
(Ex Bibliotheca Patrum maxima.)




[Col. 0139]
EPISTOLA DEDICATORIA. S. D. N. PAULO V PONTIFICI MAXIMO BEATITATEM PP.

[Col. 0139] Romam redit, sanctissime Pater, quod Romae olim conceptum, quod Roma profectum, quod Romam ad originis suae sedem anhelabat Vetus, id est Romanum Martyrologium: quod praedecessores vestri summa cura in Urbe collectum, singulari fide conscriptum, maximo beneficio in Romani orbis dioeceses transmiserunt. Et vero redit ad solem radius, ad fontem rivulus, ad stipitem ramus, ad coelum sidus. Romam redit, ubi apostolicae sedis cardo et caput vertitur; ubi veritatis origo, fidei caput, coelestis Magistri doctrina servatur; ubi pietatis viget schola, ubi apostolorum fulget metropolis; ubi clarissime mundi lampades, Petrus et Paulus, lucent (Anacl. 1, epist. 3; Cypr. de Unit. Ecc.; Sozom. l. III c. 7. Chrysost. hom. 31, in VII Rom.).

Ad eum redit, a cujus olim praedecessoribus, ipso nascentis Ecclesiae exordio, originem duxit: a Clemente, inquam, I, Romano pontifice, qui primus regionatim notarios distribuit, qui gesta martyrum sollicite et curiose, per suam quisque regionem, perquirerent. Inde Anteros diligenter perquisita in ecclesiastica tabularia retulit. Post Fabianus majorem quoque curam adhibuit ne quid simulata fide irreperet, perspicaces fidosque sibi diaconorum oculos notariis adjungendo. Quo quidem munere fortia sanctorum facta colligendi, ut nihil antiquius apud sanctae Romanae Ecclesiae praesules fuit, ita nihil praeclarius suscipi potuit, quam eorum memoriam posteritati commendare, quorum animas in coelum receptas, et Dei fruitione beatas loquuntur miracula, votivae testantur tabulae, ut non tam pie id credere, quam verissime profiteri possimus. Habent enim nescio quam vim ad excitandum vel augendum in mentibus fidelium internae religionis ardorem, ut praeclare olim divus Leo scripserit (Leo, serm. de S. Laur.; Ambros. serm. 39, de Nazario et Celso). Ad erudiendum Dei populum, nullorum est utilior forma quam martyrum eloquentia: facilis ad exhortandum sit ratio, efficax ad suadendum, validiora tamen sunt exempla quam verba: et plenius est opere docere quam voce. Habent et robur vel maximum ad majorum fidem pectoribus primitus inserendam, vel asserendam tenacius. Magni, inquit magnus Ambrosius, periculi res est, si post prophetarum oracula, post apostolorum testimonia, post martyrum vulnera, veterem fidem quasi novellam discutere praesumas; et post tam manifestos duces, in errore permaneas: et post morientium sudores, otiosa disputatione contendas. Quod si [Col. 0141] olim illustris fidei athleta Athanasius, ingens sibi lucrum et utilitatem duxit, quod unius recordaretur Antonii; quas fidei flammas, quos virtutum igniculos in hominum animis excitabunt tot martyrum trabeatae, tot purpuratae, tot russatae turmae, sub unius fidei rutilanti flammula militantes, et diversis victoriae coronis insignitae? tot confessorum, tot virginum praetextata agmina, in diversas cohortes tributa, diversosque virtutum manipulos cum exsultatione circumferentia?

Inde factum, ut cum Acta martyrum tanta cura et diligentia perquisita, per notarios sanctae Romanae Ecclesiae conscripta, per diaconos cognita, ac demum per ipsos Romanos pontifices probata, atque in Ecclesiae archivis recondita, in immensum excrescerent, breve ex iisdem Martyrologium conficeret, quo dies tantum et locus passionis, ut habet S. Gregorius, notaretur; atque ita facilius eorum memoria sacris diptychis insereretur, et eorumdem in Missariis solemniis commemoratio fieret. Quod quidem Martyrologium Viennensis archiepiscopus Ado, cum Ravennae ecclesiasticis, ut credo, negotiis occupatus versaretur, a sancto quodam episcopo nactus, qui id a Romano pontifice acceperat, suo Martyrologio praefigendum duxit; ejus videlicet memor, quod ab Innocentio I olim scriptum: (Innoc. I, epist. 25, ad synodum Chalced., apud August., epist.). Ut inde sumerent caeterae ecclesiae, velut de natali suo fonte aquae cunctae procederent, et per diversas totius mundi regiones puri capitis incorruptae remanerent.

Fero nunc ad Sanctitatem Vestram Vetus hoc Romanorum Martyrologium, quod Gregorius pontifex maximus ad Eulogium Alexandrinum episcopum scribens, per orbem universum dispersum et optavit et credidit. Fero quod Ado annis abhinc octingentis tanti fecit, ut venerabile et perantiquum duxerit, sibique velut prima operis sui lineamenta adumbrata proposuerit, quod suis rursus coloribus pingeret, lucis splendore illustraret. Fero quod ad hunc usque diem latuit: cujus desiderio tantopere flagrabat cardinalis Baronius, ut animi sui testes tabulas exstare voluit, quibus editorem excitaret, et gratiam ante beneficium reponeret. Hoc igitur Martyrologium fidentius ad Sanctitatem Vestram defero, quanto plurium gravissimorum virorum patrocinio comitatum venit.

Adjunxi ipsius Adonis Viennensis archiepiscopi Martyrologium, ea fide curaque recensitum, ut affirmare non verear parum id a calamo menteque auctoris abesse. Intererat profecto Reipublicae Christianae ne quid magni viri titulo legeretur quod ipsius non esset, ne quid corruptum ejus nomine circumferretur, aliena assutum manu; ne viri auctoritatem secuta posteritas, erroris funiculos necteret; ne quoque Adoni quidquam abjudicaretur, cui certissimum ab unanimi codicum suffragio testimonium esset. Id olim tanti fecit Aloysius Lipomanus Veronensis primum episcopus, inde Bergomensis, vir gravissimus, et concilii Tridentini cum collegis praeses, ut auro contra charum duxerit.

Haec igitur omnia ad Romanam sedem defero, sanctissime Pater, ad cujus olim insessorem Theodorum papam Africani Patres sua detulere; magnum utique et indeficientem omnibus Christianis fluenta redundantem apud apostolicam sedem consistere fontem, nihil ambigentes. De quo rivuli prodeunt, affluenter universum largissime irrigantes orbem Christianorum. Cui etiam in honorem beatissimi Petri Patrum decreta peculiarem omnem decrevere reverentiam, in requirendis Dei rebus. Quae omnino et sollicite debent, maxime vero justeque ab ipso praesulum examinari vertice apostolico: cujus vetusta sollicitudo est tam mala damnare, quam probare laudanda.

Accipe igitur, Sanctissime Pater, has primas sanctorum primitias; et ut olim Pauli I beneficio sacra sanctorum lipsana, collapsis vetustate coemeteriis, per titulos, diaconias, et monasteria fuere distributa, ut aris honorarentur, ornarentur memoriis, ita Pauli V beneficium loquatur posteritas, quod latentes sanctorum vitae in apertum producantur, et lucem aspiciant. Ita voveo:


Sanctitati Vestrae devotus filius, HERIBERTUS ROSWEYDUS S. J.




[Col. 0141]
LECTORI SALUTEM.

[Col. 0141] Vetus hoc Romanum Martyrologium expressi ex codice mss. Pantaleonis quae Coloniae e D. Benedicti familia celebris abbatia est, quem mihi perbenigne Carthusia Coloniensis submisit. Praefixum hoc erat Adonis Martyrologio, cui Ado ipse olim praefixerat, uti testatur ejus praefatio. Ex eo codice Jacobus Mosander, Carthusiae Coloniensis religiosus, ante annos aliquot Adonis Martyrologium expressit, omisso hoc veteri Romano Martyrologio; magno tamen ejus in doctorum virorum animis relicto desiderio.

[Col. 0142] Etsi duos codices mss. Martyrologii Adonis habuerim (de quibus dicam ad ipsum Adonem), in solo tamen hoc tertio S. Pantaleonis, vetus hoc Romanum Martyrologium comparuit. Quare sicubi error aliquis irrepserit, memineris quam difficile sit ex unius codicis fide, quae subinde vacillat, fidelissime omnia exprimere. Operam certe dedi ut quam maxima fide haberes omnia. Hinc paucula, quae videntur ab exscriptore inserta, quod Adoni desint, qui veteris hujus Martyrologii vestigiis semper insistit, virgula notavi et in margine monui Adoni ea [Col. 0143A] deesse. Et quidem inserta illa fere Coloniam, ubi liber hic scriptus erat, et vicina loca spectant. Eorum rationem hic in notationibus invenies.

Enimvero vetus hoc Romanum Martyrologium, fontem esse omnium aliorum Martyrologiorum, qui vel leviter inspexerit, non dubitabit asserere. Ado certe ex hoc fonte suas aquas derivavit. Et ut fontis latex ab origine sua recedens sensim augescit, et in rivum aquis undique confluentibus abit; idem factum huic Martyrologio: quod nunc a Beda, nunc ab Usuardo, nunc ab Adone, nunc ab aliis paulatim increvit. Licebit nunc ad fontem digitum semper intendere. Eo enim fine caput fontis, quod hactenus latebat, in apertum produxi.


Tertullianus, de Corona militis, cap. 13.

Coronatur et vulgus, nunc ex principalium proprietatum [Col. 0144A] exsultatione, nunc ex municipalium solemnitatum proprietate: et est omnis publicae laetitiae luxuria captatrix. Sed tu peregrinus es mundi hujus, civis supernae Hierusalem. Noster, inquit, municipatus in coelis (Philip. III). Habes tuos census, tuos fastos; nihil tibi cum gaudiis saeculi.


Cyprianus, epistola 37

Dies eorum, quibus excedunt, adnotate, ut commemorationes eorum inter memorias martyrum celebrare possimus.


Augustinus, lib. XX, contra Faustum, cap. 31

Populus Christianus memorias martyrum religiosa solemnitate concelebrat, et ad excitandam imitationem, et ut meritis eorum consocietur, atque orationibus adjuvetur.




[Col. 0143]
DE HOC VETERI ROMANO MARTYROLOGIO ELOGIA.


[Col. 0143B] Gregorius papa ad Eulogium, episcopum Alexandrinum, epist. 29, lib. VII, ind. 1.

Nos pene omnium martyrum, distinctis per dies singulos passionibus, collecta in uno codice nomina habemus, atque quotidianis diebus in eorum veneratione Missarum solemnia agimus: non tamen in eodem volumine, quis qualiter sit passus, indicatur; sed tantummodo locus et dies passionis ponitur. Unde fit ut multi ex diversis terris atque provinciis per dies (ut praedixi) singulos cognoscantur martyrio coronati. Se haec habere vos beatissimos credimus.


Baronius in prolegomenis ad Martyrologium Romanum, cap. 8.

Hoc ipsum simplex absque alio additamento Romanum Martyrologium, idemque perbreve, in quo tantum nomina martyrum, locus, ac dies passionis positi haberentur, est illud ipsum cujus meminit Ado.


[Col. 0144B] Ado Viennensis archiepisc. in praefatione Martyrologii sui.

Huic operi, ut dies martyrum verissime notarentur qui confusi in Kalendis satis inveniri solent, adjuvit venerabile et perantiquum Martyrologium ab urbe Roma Aquileiam cuidam sancto episcopo a pontifice Romano directum, et mihi postmodum a quodam religioso fratre aliquot diebus praestitum; quod ego diligente cura transcriptum, positus apud Ravennam, in capite hujus operis ponendum putavi.


Baronius ubi supra.

Porro in omnibus quae viderim Martyrologiis Adonis impressis, illud ipsum Roma acceptum desideratur. Egregiam certe, ac viris eruditis dignam optatamque navasset operam Mosander, si ejusmodi illustre vetustatis monumentum, quod in suo manuscripto Adone haberi testatur, una cum ipso Martyrologio Adonis, quod post Surium ad septimum tomum Vitarum sanctorum adjecit, edidisset.




[Col. 0143]
VETUS ROMANUM MARTYROLOGIUM.





ADO PECCATOR LECTORI SALUTEM.

[Col. 0143C] Ne putes me in hoc opere in vacuum laborasse, et rem non necessariam exsecutum fuisse, breviter tibi causam facti aperiam. Primum fuit imperium ac jussio sanctorum virorum, ut supplerentur dies, qui absque nominibus martyrum in Martyrologio (quod [Col. 0143D] venerabilis Flori studio in labore domini Bedae accreverat) tantum notati erant. Deinde collecti undecunque passionum codices animum in tantum suscitaverunt, ut non solum praeteritas dierum festivitates, verum et aliorum, qui per totum annum ibi notatim positi erant, latius et paulo apertius describerem, infirmioribus fratribus, et minus legere valentibus serviens, ad laudem omnipotentis Dei; ut in memoriis martyrum haberent compendiosam lectionem, atque in parvo codicillo, quod multo labore alii per plures codices exquirunt.

[Col. 0144C] Huic operi, ut dies martyrum verissime notarentur, qui confusi in Kalendis satis inveniri solent, adjuvit venerabile et perantiquum Martyrologium ab urbe Roma Aquileiam cuidam sancto episcopo a pontifice Romano directum, et mihi postmodum a [Col. 0144D] quodam religioso fratre aliquot diebus praestitum. Quod ego diligenti cura transcriptum, positus apud Ravennam, in capite hujus operis ponendum putavi.

Passiones autem sanctorum paulo longius, maxime circa finem, Martyrologio huic insertas non mireris, cum tibi ratio superius reddita, cum factum sit, suffecerit. Ora tantum (impensissime obsecro) ut meritis illorum consocier, quorum triumphos, etsi minus quam debui, excolere optavi. Salutatus in Christo vale.



MENSIS JANUARIUS HABET DIES XXX; LUNA, XXX. [3Kb]
[Col. 0145]

    1. AA Kalend. Janu. Octava Domini et Circumcisio. Romae, sancti Almachii decollati sub Alippio urbis praefecto. Et S. Martinae virginis. Et apud Spoletum, sancti Concordii martyris. Et in Ruspensi Ecclesia, sancti Fulgentii episcopi.
    2. II B IV Non. Beati Macarii [a 1Kb] . Et Tomis, martyrum Argei, Narcissi et Marcellini.
    3. III BC III Non. Romae, Anteros papae et martyris
    4. IV D II Non. Apud Cretam, Titi apostolorum discipuli. Romae, martyrum Prisci presbyteri, et Priscilliani, et Benedictae. Et Dafrosae.
    5. V CE Nonae. Romae, sancti Telesphori papae et martyris. Apud Antiochiam, sancti Simeonis monachi.
    6. VI F VIII Id. Sanctae Macrae virginis sub Rictiovaro praeside. Epiphania Domini, id est manifestatio vel apparitio Domini.
    7. VII DG VII Id. Relatio pueri Jesu ex Aegypto Et sancti Luciani martyris Antiocheni. Et Cleri martyris.
    8. I H VI Id. Neapoli, Severini confess. Victorini fratris [b 1Kb] .
    9. II EI V Id. In Mauritania Caesariensi, Macrae. [Ado Martianae,] virginis et martyris. Et sancti Juliani et Basilissae uxoris ejus, et Celsi et Martionillae ac viginti militum.
    [Col. 0147] 10. III K IV Id. In Thebaida, sancti Pauli eremitae. Et in Cypro, Nicanoris de septem diaconibus.
    11. IV FL III Id. Alexandriae, confessorum Petri, Severi, Lucii. In Africa, Salvii martyris.
    12. V M II Id. Antiochiae [Ado, apud Achaiam], Satyri martyris. Arcadii martyris.
    13. VI GN Idus. Romae via Lavicana, militum quadraginta sub Gallieno imperatore. Pictavis, sancti Hilarii.
    14. VII O XIX Kal. Feb. Nolae, Felicis presbyteri, in Pincis sepulti.
    15. I HP XVIII Kal. Abacuc et Michaeae prophetarum. Et Macarii abbatis, Antonii discipuli.
    16. II Q XVII Kal. Et Isidori
    17. III IR XVI Kal. Romae, via Salaria in coemeterio Priscillae, sancti Marcelli papae. Apud Thebaidem, Antonii monachi.
    18. IV S XV Kal. Cathedra sancti Petri, qua primum Romae sedit. Et S. Priscae martyris.
    19. V KT XIV Kal. In Smyrna, sancti Germanici martyris ad bestias damnati. Et Spoleti, sancti Pontiani martyris decimo nono Kal. passi, decimo quinto sepulti, decimo sexto in sepulcro mutati, quando celebrior dies ejus agitur.
    20. VI V XIII Kal. Romae, Fabiani papae et martyris. Et Marii, Marthae, Audifax, Abacuc. Et Sebastiani in vestigiis apostolorum sepulti
    21. VII LA XII Kal. Sanctae Agnetis virginis. Athenis, sancti Publii episcopi cui Militenus a Paulo episcopus ordinatus.
    22. I B XI Kal. Sancti Vicentii diaconi et mart. in Spaniis Ad aquas Silvias [a 1Kb] [Ado, Salvias], sancti Anastasii monachi.
    23. II MC X Kal. Romae, sanctae Emerentianes virginis. In Mauritanea Neocaesareae, Severiani et Aquilae. Philippis, Parmenae diaconi de septem
    24. III D IX Kal. Ephesi, Timothei apostoli. Antiochiae, S. Babylae episcopi.
    25. IV NE VIII Kal. Conversio sancti Pauli apostoli. Apud Damascum, S. Ananiae, qui ipsum Paulum baptizavit.
    26. V F VII Kal. S. Polycarpi, discipuli S. Joannis apostoli, apud Smyrnam passi. Et Theogenis cum aliis triginta sex.
    27. VI OG VI Kal. Constantinopoli, Joannis Chrysostomi. Et dormitio S. Paulae.
    28. VII H V Kal. S. Agnetis secundo. In civitate Apollonia, Leucii, Thyrsi, mart.
    29. I AI IV Kal. Romae, Papiae et Mauri militum sub Diocletiano imp.
    30. II K III Kal. Antiochiae, passio sancti Hippolyti. Hierosolymis, Matthiae episcopi, qui octavus fuit post Jacobum. B. Alexandri Deciana persecutione passi.
    31. III BL II Kal. Alexandriae, sancti Mettani martyris. Trientinae, sancti Vigilii episcopi et martyris.





MENSIS FEBRUARIUS HABET DIES XXVIII.
[Col. 0147]

    1. IV CM Kal. Antiochiae, Ignatii episcopi et martyris. Smyrnae, Pionii martyris et aliorum quindecim.
    [Col. 0149] 2. V N IV Non. Hypapante Domini. Caesareae, Cornelii centurionis, ipsius urbis episcopi. Et Aproniani martyris Romae
    3. VI DO III Non. B. Celerini diaconi, et Celerinae aviae ejus, et Laurentini, et Ignatii
    4. VII P II Non. In civitate Aegypti Thmuis, beati Phileae ejusdem urbis episcopi, et Philoromi tribuni, et innumerabilium martyrum.
    5. I EQ Nonae. S. Agathae virginis, apud civitatem Catanensium.
    6. II R VIII Id. Apud Caesaream Cappadociae, S. Dorotheae virginis, et Theophili scholastici.
    7. III FS VII Id. Sancti Moysetis, qui, petente Mauvia Sarracenorum regina, episcopus gentis illius factus est.
    8. IV T VI Id. SS. Dionysii, Aemiliani, et Sebastiani. Alexandriae, S. Cointae martyris.
    9. V GV V Id. Alexandriae, Apolloniae virginis.
    10. VI A IV Id. Romae, Zotici, Irenaei, Hyacinthi et Amantii. Et Soteris virginis. Via Lavicana, militum decem.
    11. VII HB III Id. Alexandriae, S. Euphrasiae virginis.
    12. I C II Id. Barcinonae, Eulaliae virginis et martyris. Alexandriae, Molesti et Ammonii.
    13. II ID Idus. Agabi prophetae in Novo Testamento, apud Antiochiam. In Militana Armeniae. S. Polyeucti mart.
    14. III E XVI K. Mar. Romae, Valentini presbyteri. Et sancti Valentini Interamnensis episcopi.
    15. IV KF XV Kal. Romae, sancti Bratonis martyris. Apud Sebasten, passio S. Blavii [al., Blasii] episcopi.
    16. V G XIV Kal. Sancti Onesimi apostoli. Et in Cumis, S. Julianae virginis.
    17. VI LH XIII Kal. In Perside, B. Polychronii episc. et mart.
    18. VII I XII Kal. Hierosolymis, Simeonis episcopi et mart. Et Romae, martyrum Claudii, Praepedignae, Alexandri, et Cutiae, et Maximi.
    19. I MK XI Kal. Romae, Gabinii presbyteri et martyris.
    20. II L X Kal. Apud Tyrum, martyrum quorum numerum Dei scientia sola colligit, quos Veturius magister militiae, jubente Diocletiano, diversis tormentis occidit.
    21. III NM IX Kal. In Sicilia, martyrum septuaginta novem sub Diocletiano diversis tormentis passorum.
    22. IV N VIII Kal. Apud Antiochiam, Cathedra sancti Petri. Alexandriae, Abilii episcopi.
    23. V OO VII Kal. Apud Sirmium, Sinerii [Ado, Syreny] monachi. Et quadraginta duo [Ado, sexaginta duo] martyrum. Romae, Polycarpi presbyteri.
    24. VI P VI Kal. S. Matthiae apostoli. Et Inventio capitis praecursoris. Apud Caesaream Cappadociae, Sergii mart.
    25. VII Q V Kal. Apud Aegyptum, Victorini, Victoris, Nicophori, Claudiani, Diosc. Serapionis et Papiae.
    26. I R IV Kal. Apud Pergen Pamphiliae, beati Nestoris episcopi. Alexandriae, Alexandri gloriosi senis episc.
    27. II S III Kal. Alexandriae, Juliani martyris, et Euni, qui cum ipso sene in confessione perduravit.
    28. III T II Kal.





MENSIS MARTIUS HABET DIES XXXI: LUNA XXX.
[Col. 0151]

    1. IV A Kal. Mart. Sanctorum martyrum ducentorum sexaginta temporibus Claudii, qui via Salaria arenam fodientes damnati fuerant.
    2. V B VI Non. Romae, Jovini et Basilei. Et plurimorum martyrum sub Alexandro capitali sententia damnatorum.
    3. VI C V Non. SS. Hemitherii et Cheledonii apud Calogurrim martyrio coronatorum. Caesareae, Marini militis, et Asterii senatoris.
    4. VII D IV Non. Lucii papae et martyris. Et martyrum nongentorum qui sunt positi in coemeterio ad sanctam Ceciliam.
    5. I E III Non. Antiochiae, S. Phocae martyris. Et sancti Eusebii Palatini, et aliorum octo [Ado, novem] mart.
    6. II F II Non. Nicomediae, Victoris et Victorini, qui in carcere cursum vitae impleverunt.
    7. III G Nonae. In Mauritania civitate Tuburbitanorum, SS. martyrum Perpetuae et Felicitatis.
    8. IV H VIII Id. Apud Carthaginem, sancti Pontiani diaconi, B. Cypriani, qui Dominum semper in passionibus suis glorificans, coronam vitae promeruit.
    9. V I VII Id. In Nyssena civitate, sancti Gregorii episcopi fratris Basilii Barcinonae, Paciani episcopi.
    10. VI K VI Id. Apamiae, Alexandri et Caii de Eumenia In Perside, martyrum numero quadraginta duorum.
    11. VII L V Id. Apud Sebastem Armeniae minoris, quadraginta militum, tempore Licinii regis.
    12. I M IV Id. SS. pontificum Gregorii et Innocentii. Nicomediae, Petri martyris, Dorothei et Gorgonii martyrum sodalis.
    13. II N III Id. Nicomediae, Macedonii presbyteri, Patritiae uxoris, et filiae Medestae.
    14. III O II Id. Romae, martyrum quadraginta et octo qui baptizati sunt a beato Petro apostolo, cum teneretur in custodia; qui omnes Neroniano gladio consumpti sunt.
    15. IV P Idus. Thessalonicae, Matronae ancillae et martyris.
    16. V Q XVII K. Apr. Romae, Cyriaci martyris, Largi, et Smaragdi, et Crescentiani martyris, et aliorum viginti.
    17. VI R XVI Kal. S. Patritii episcopi, qui primus apud Scotos praedicavit.
    18. VII S XV Kal. Sancti Alexandri episcopi, qui cum Narcisso Hierosolymitanae Ecclesiae gubernaculum suscepit.
    19. I T XIV Kal. In Penarense civitate, B. Joannis, magnae sanctitatis viri. Apud Surrentum, Quinti, Quintillae, Quartillae, Martiae [Ado, Marci], cum aliis octo [Ado, novem].
    20. II V XIII Kal. Archippi, commilitonis Pauli apostoli.
    21. III A XII Kal. In Cassino castro, Benedicti abbatis. Et Serapionis anachoretae.
    22. IV B XI Kal. Narbonae, sancti Pauli episcopi, discipuli apostolorum.
    23. V C X Kal. In Africa, martyrum Victoriani, Frumentii, item et Frumentii, et duorum germanorum Vandalica persecutione sub Hunnerico rege passorum.
    24. VI D IX Kal. Romae, Pigmenii presbyteri et martyris, sepulti in coemeterio Pontiani.
    25. VII E VIII Kal. Annuntiatio Dominica, et crucifixio. Romae, Cyrini martyris. [Col. 0153] Nicomediae, Dulae martyris. Apud Sirmium, Irenaei episcopi et martyris.
    26. I F VII Kal. Romae, sancti Castuli Zaetarii palatii. Apud Pentapolim Lybiae, Theodori episcopi.
    27. II G VI Kal. Apud Aegyptum, Joannis Eremitae, prophetici spiritus viri.
    28. III H V Kal. Apud Caesaream Palaestinae, martyrum Prisci, Malchi, et Alexandri, qui persecutione Valeriani bestiis traditi sunt.
    29. IV I IV Kal. Apud Africam, confessorum Armogastis, Archinimi, et Satyri, tempore Vandalicae persecutionis
    30. V K III Kal. Romae, Quirini tribuni et martyris, patris sanctae Balbinae.
    31. VI L II Kal. Romae, S. Balbinae virginis, sepultae in coemeterio Praetextati juxta patrem Quirinum.





MENSIS APRILIS HABET DIES XXX, LUNA XXIX.
[Col. 0153]

    1. VII M Kal. Apr. Romae, Theodotae sororis martyris Hermetis, quae sub Aureliano martyrizavit, sepulta via Salaria.
    2. I N IV Non. Apud Caesaream Cappadociae S. Theodosiae virginis et martyris capitis caesae.
    3. II O III Non. Thessalonicae, virginum Agapes et Chioniae. Tomis, Evagrii et Benigni. Apud Tauromenium, sancti Pancratii.
    4. III P II Non. Mediolani, B. Ambrosii episcopi et confessoris.
    5. IV Q Nonae. Thessalonicae, S. Irenes virginis. Apud Aegyptum, Martianae, Nicanoris, Apollonii
    6. V R VIII Id. Xysti papae et martyris, temporibus Adriani passi.
    7. VI S VII Id. Hegesippi, qui vicinus apostolicorum temporum exstitit.
    8. VII T VI Id. Turonis, Perpetui episcopi.
    9. I V V Id. Antiochiae, Prochori diaconi, qui unus est de septem. Apud Sirmium, VII virginum, quae in unum coronatae sunt.
    10. II A IV Id. Ezechielis Prophetae. Romae, Martyrum plurimorum, qui ab Alexandro papa baptizati sunt.
    11. III B III Id. Gortinae, Philippi episcopi, qui claruit Antonini Veri et Lucii temporibus.
    12. IV C II Id. Via Aurelia, Julii papae et confessoris sub Constantio ariano.
    13. V D Idus. Apud Perganum Asiae, Carpi episcopi et Papyrii, Agathonicae et aliarum multarum.
    14. VI E XVIII K. Mai. Romae in coemeterio Praetextati, martyrum Tiburtii, Valeriani et Maximi.
    15. VII F XVII Kal. Cordulae, Olympiadis et Maximi In Italia, Maronis, Eutychetis, et Victorini.
    16. I G XVI Kal. Apud Corinthum, Callisti et Carisii, cum aliis VII, in mare mersorum.
    17. II H XV Kal. Apud Africam, sancti Mappalici. Antiochiae, Petri diaconi et Hermogenis.
    18. III I XIV Kal. Apud Mesanam Apuliae, Eleutherii episcopi, et Anthiae matris ejus. Romae, Apollonii senatoris.
    19. IV K XIII Kal. Apud Corinthum, Timonis diaconi de septem. In Militana, Hermogeni, Caii, Expediti, Aristonici, Rufi Galatae.
    20. V L XII Kal. Inventio sanctarum reliquiarum multarum instabe [a 3Kb] . [Col. 0155] Romae, Victoris episcopi et martyris. Sulpitii et Serviliani.
    21. VI M XI Kal. In Perside, S. Simeonis episcopi et cum aliis centum, et Ustazadis et Abdellae, et Ananiae, et Pusicii.
    22. VII N X Kal. Romae in coemeterio Calisti, Caii papae. In Perside, Martyrum plurimorum sub Sapore Persarum rege. Cordulae, Parmenii, Helimenae et Chrysoteli presbyterorum; et Lucae et Mucii, diaconorum.
    23. I O IX Kal. In Perside civitate Diospoli, Georgii mart.
    24. II P VIII Kal
    25. III Q VII Kal. Alexandriae, Marci evangelistae. Erminonis confessoris [a 2Kb] Et Romae, Litania major ad S. Petrum.
    26. IV R VI Kal. Romae, Anacleti papae et martyris. Et Marcellini, papae et martyris.
    27. V S V Kal. Sancti Anastasii Papae. Nicomediae, Anthimi episcopi cum innumera multitudine martyrum.
    28. VI T IV Kal. Ravennae, sancti Vitalis martyris, patris SS. Gervasii et Protasii. Alexandriae, Theodorae virginis, et Didymi.
    29. VII A III Kal. Apud Paphum, Tychici apostolorum discipuli. Apud Cirthensem coloniam, Agapii et Secundini.
    30. I B II Kal. Martyrum Mariani et Jacobi, in Lambesitana urbe cum aliis multis decollatorum. Quirini martyris [b 1Kb] . Et Vigilia apostolorum.





MENSIS MAIUS HABET DIES XXXI, LUNA XXX.
[Col. 0157]

    1. II C Kal. Mai. Jeremiae Prophetae. Et Apostolorum Philippi, et Jacobi fratris Domini.
    2. III D VI Non. Athanasii Alexandrinae urbis episcopi. Et Saturnini et Neopolis, qui in carcere requieverunt.
    3. IV E V Non. Hierosolymis, Inventio sanctae Crucis. Romae via Numentana, Alexandri Papae, et Eventii et Theoduli presbyterorum.
    4. V F IV Non. In civitate Gaza, Silvani Episcopi cum plurimis clericorum suorum coronati.
    5. VI G III Non. Alexandriae, sancti Euthymii diaconi in carcere quiescentis. Thessalonicae, Irenaei et Peregrini
    6. VII H II Non. B. Evodii Episcopi, qui primus ab apostolis Antiochiae ordinatus est. Et S. Lucii Cyrenensis, qui Cyrenae ab apostolis episcopus ordinatus est. Et S. Joannis apostoli quando ante portam Latinam in ferventis olei dolium missus est.
    7. I I Nonae. Juvenalis martyris. Et Flaviae Domitillae. Nicomediae, Augusti et Augustini.
    8. II K VIII Id. Mediolani, S. Victoris martyris.
    9. III L VII Id. In Perside, martyrum CCCX. Apud Nazianzi oppidum, Gregorii episcopi theolog.
    10. IV M VI Id. Job prophetae. Via Latina, Gordiani et Epimachi. Et Calepodii senis presbyteri.
    11. V N V Id. Romae via Salaria, S. Anthimi.
    12. VI O IV Id. In coemeterio Praetextati, Nerei, et Achillei fratrum. Via Aurelia, sancti Pancratii martyris. Et Dionysii.
    13. VII P III Id. Servatii Episcopi. S. Mariae ad martyres dedicationis dies agitur, à Bonifacio Papa sta tutus.
    14. I Q II Id. In Syria, Victoris et Coronae martyrum.
    15. II R Idus. Torquati, Ctesiphontis, Secundi, Indalecii Caecilii, Esicii, Euphrasii, qui Romae ab apostolis ordinati sunt.
    16. III S XVII K. Jun. In Isauria, Aquilini et Victoriani.
    17. IV T XVI Kal. In Tuscia, Torpetis martyris sub Nerone.
    18. V V XV Kal. Apud Aegyptum, Dioscori lectoris.
    19. VI A XIV Kal. Romae, Potentianae virginis. Et Prudentis, discipuli Pauli. Et Caloceri et Partheni Eunuchorum.
    20. VII B XIII Kal. Via Salaria, S. Basiliae viginis et martyris.
    21. I C XII Kal. In Mauritania Caesariensi, Thimothei, Polii.
    22. II D XI Kal. In Africa, Casti et Aemilii.
    23. III E X Kal.
    24. IV F IX Kal. S. Vincentii martyris. In Istria, Zoelli, Silvani.
    25. V G VIII Kal. In coemeterio Praetextati, S. Urbani episcopi et martyris.
    26. VI H VII Kal. Apud Athenas, Quadrati discipuli apostolorum.
    27. VII I VI Kal. In Maesia civitate Dorostorensi, Julii martyris.
    28. I K V Kal. Joannis Papae. In Sardinia, Aemilii, Felicis.
    [Col. 0159] 29. II L IV Kal. Via Aurelia, Restituti, Via Tiburtina, Septem germanorum. Treveris, S. Maximini episcopi confessoris.
    30. III M III Kal. Via Aurelia in coemeterio, Felicis papae. Turribus Sardiniae, Crispuli et Gabinii.
    31. IV N II Kal. Romae, Petronillae virginis. Aquileiae, Cantii, Cantiani, Cantianillae.





MENSIS JUNIUS BET DIES XXX, LUNA XXIX.
[Col. 0159]

    1. V O Kal. Junii. Dedicatio sancti Nicomedis martyris. Et sancti Pamphili martyris.
    2. VI P IV Non. Romae, Marcellini presbyteri, et Petri exorcistae.
    3. VII Q III Non. Apud Aretium Tusciae, martyrum Pergentini et Laurentini. In Campania, Erasmi episcopi et martyris.
    4. I R II Non. Apud Illiricum civitate Siscia, sancti Quirini episcopi et martyris.
    5. II S Nonae. Bonifacii martyris apud Tharsum XIV, die mensis Maii passi, Romae Nonis Junii sepulti.
    6. III T VIII Id. Philippi diaconi de VII apud Caesaream. Romae, Artemii, Candidae, et filiae eorum Paulinae. Apud Tharsum, XX martyrum.
    7. IV V VII Id. Apud Constantinopolim, Pauli episcopi. In Cappadocia, Luciani martyris.
    8. V A VI Id.
    9. VI B V Id. Romae in Caelio monte, Primi et Feliciani martyrum.
    10. VII C IV Id. Romae via Aurelia, Basilidis, Tripodis, et Mandalis, et aliorum XX. Et Getulii martyris, et Cerealis. Barnabae apostoli [a 2Kb] .
    11. I D III Id. Et Sosthenis apud Corinthum, discipuli Pauli [b 1Kb] . Aquileiae, Felicis et Fortunati.
    12. II E II Id. Mediolani, Nazarii et Celsi, quorum inventio II. Id. Junii, martyrium V. Kal. Augusti.
    13. III F Idus. Romae S. Feliculae virginis martyris.
    14. IV G XVIII K. Julii. Elisaei prophetae. In Cappadocia, sancti Basilii fratris Gregorii et Petri.
    [Col. 0161] 15. V H XVII Kal. In Sicilia, Modesti, Viti, et Crescentiae martyrum Dorostori, Esychii militaris.
    16. VI I XVI Kal. Antiochiae Cyrici et Julittae matris ejus, et aliorum CCCCI
    17. VII K XV Kal. Romae, Martyrum CCLXII.
    18. I L XIV Kal. Romae via Ardeatina, martyrum Marci et Marcelliani.
    19. II M XIII Kal. Mediolani, Gervasii et Protasii. + Et Commemoratio Nazarii et Celsi [a 1Kb] . Ravennae, Ursini martyris.
    20. III N XII Kal. Romae, Novuti, fratris Timothaei presbyteri, qui ab apostolis eruditi sunt.
    21. IV O XI Kal. Syracusis, martyrum Rufini et Martiae. Romae, Demetriae virginis.
    22. V P X Kal. Albani martyris [b 1Kb] . Nolae Campaniae, Paulini episcop.
    23. VI Q IX Kal. Sancti Joannis presbyteri, via Salaria vetere sepulti.
    24. VII R VIII Kal. Nativitas Praecursoris Domini.
    25. I S VII Kal. Apud Pyrriberoeam, Sosipatris discipuli Pauli. Alexandriae, Gallicani martyris. Romae, Luciae virginis cum aliis XII.
    26. II T VI Kal. Romae, Joannis et Pauli fratrum.
    27. III A V Kal. Apud Galatiam, Crescentis discipuli Pauli apostoli. Apud Tiburtinem Italiae, Symphorosae cum VII filiis.
    28. IV B IV Kal. Romae, Leonis papae. Alexandriae, Plutarchi, Sereni Heraclidis, Herois, Potamioenae, Marcellae et aliorum.
    29. V C III Kal. Romae, apostolorum Petri et Pauli.
    30. VI D II Kal. Natalis Lucinae, discipulae Apostolorum.





MENSIS JULIUS HABET DIES XXXI, LUNA XXX.
[Col. 0161]

    1. VII E Kal. Julii. In monte Hor, Aaron, sacerdotis prim n ege.
    2. I F VI Non. In coemeterio Damasi, Processi et Martiniani, ab apostolis Petro et Paulo baptizatorum. Et trium militum, qui cum Paulo apostolo passi sunt. Et martyrum Aristonis, Crescentiani, Eutychiani, Urbani, et aliorum.
    3. II G V Non. Translatio Thomae apostoli. Apud Constantinopolim, Eulogii. Laodiciae, Anatolii episcopi. Et Gregorii martyris.
    4. III H IV Non. Oseae et Aggaei. Jocundiniani martyris. Apud Sirmium, Innocentii, Sabbatii, cum aliis XXX.
    5. IV I III Non. In Syria, sancti Domitii martyris. Romae, Natale Zoae, uxoris Nicostrati.
    6. V K II Non. Isaiae et Joel prophetarum. [Col. 0163] Et octavae Apostolorum. Et primus ingressus apostoli Pauli in urbem Romam. Et Tranquillini martyris. Et natalis sancti Goaris confessoris.
    7. VI L Nonae. Alexandriae, sancti Pantaeni. Romae, martyris Nicostrati primiscrinii. Claudii, Castorii, Victorini, Symphroniani.
    8. VII M VIII Id. In Asia minori, Aquilae et Priscillae uxoris ejus. In Palaestina, Procopii martyris. + Maralana civitate, Brictii episcopi.
    9. I N VII Id. Romae ad Guttam jugiter manantem, Zenonis et aliorum X. M. CCIII. In civitate Tyriae, Anatoliae et Audacis Cyrilli episcopi et martyris.
    10. II O VI Id. Romae, Septem fratrum. In Africa, Januarii Marini, Naboris et Felicis. Romae, Rufinae et Secundae.
    11. III P V Id. In Armenia minore, martyris Januarii.
    12. IV Q IV Id. Aquileiae, Hermagorae episcopi, discipuli sancti Marci. Apud Cyprum, Nasonis, antiqui Christi discipuli.
    13. V R III Id. Esdrae et Joel prophetarum. Et SS. Confessorum Eugenii episcopi, universi cleri Ecclesiae.
    14. VI S II Id. Apud Pontum, Phocae episcopi civitatis Synopis.
    15. VII T Idus. Nisibi, Jacobi episcopi. Romae in Portu, Eutropii, Zozimae et Bonosae sororum.
    16. I V XVII K. Aug. In Ostia, sancti Hilarini martyris. Apud Antiochiam Syriae, Eustachii episcopi.
    17. II A XVI Kal. Carthagine, martyrum Scillitanorum, Sperati, Narthali, Cythini, Bethurii, Felicis, et aliorum VII.
    18. III B XV Kal. Carthagine, S. Guddenes virginis martyris.
    19. IV C XIV Kal. Hispali, SS. Justae et Rufinae.
    20. V D XIII Kal. Joseph, qui cognominatus est Justus, qui a Judaeis pro Christo multa perpessus, victor in Judaea quievit.
    21. VI E XII Kal. Danielis prophetae. Romae, Praxedis virginis. Massiliae, Victoris martyris.
    22. VII F XI Kal. S. Mariae Magdalenes. Et Syntyches, quae Philippis dormit. Ancyrae, Platonis martyris.
    23. I G X Kal. Ravennae Apollinaris, episcopi et martyris.
    24. II H IX Kal. Romae via Tiburtina, Vincentii. Apud Emeritam Hispaniae, victoris militaris. Circa lacum Vulsinum in Italia, Christinae virginis.
    25. III I VIII Kal. Jacobi Zebedaei apostoli. Civitate Samo, Christophori martyris.
    26. IV K VII Kal. Romae in Portu, S. Hyacinthi martyris.
    27. V L VI Kal. In Sicilia, Simeonis monachi. Nicomediae, Harmolai presbyteri.
    28. VI M V Kal. Nicomediae, sancti Pantaleonis martyris [a 2Kb] .
    [Col. 0165] 29. VII N IV Kal. Romae, Felicis papae et martyris sub Constantio. Et Simplicii, Faustini et Beatricis.
    30. I O III Kal. Romae, Abdon et Sennis. Tuburbo Lucernariae, Maximae, Donatillae et Secundae virginum.
    31. II P II Kal. Caesareae, Fabii martyris.





MENSIS AUGUSTUS HABET DIES XXXI, LUNA XXIX.
[Col. 0165]

    1. III Q Kal. Aug. Romae, ad S. Petrum ad Vincula. Antiochiae, SS. Machabaeorum. Philadelphiae, martyrum Cyrilli, Aquilae, Petri et aliorum Vercellis, Eusebii episcopi.
    2. IV R IV Non. Romae, Stephani papae et martyris. In Bithynia, Theodotae cum tribus filiis.
    3. V S III Non. Hierosolymis, Inventio corporis beati Stephani, Gamalielis, Nicodemi, Abibon Constantinopoli, Hermelli martyris.
    4. VI T II Non. Aristarchi discipuli apostolorum. In crypta Arenaria, Tertullini martyris Romae.
    5. VII V Nonae. In civitate Augusta in Rhaetia, sanctae Afrae martyris.
    6. I A VIII Id. Romae via Appia, Xisti papae et martyris Felicissimi et Agapiti diaconorum in coemeterio Praetextati
    7. II B VII Id. Apud Aretium, Donati episcopi et martyris. Romae, Petri, Julianae, cum aliis XVIII. Mediolani, Fausti martyris.
    8. III C VI Id. Romae via Ostiensi, Cyriaci martyris cum aliis XXI quando VIII die mensis Augusti reconditi sunt.
    9. IV D V Id. Romae, Romani militis. Vigilia sancti Laurentii.
    10. V E IV Id. Romae, Laurentii archidiacon martyris. Et militum CLXV.
    11. VI F III Id. Romae inter duas lauros, Tiburtii martyris Et Susannae virginis martyris
    12. VII G II Id. Catanae, Eupli diaconi et martyris. In Syria, Macarii et Juliani.
    13. I II Idus. Romae, Hippolyti martyris cum familia sua, et S. Concordiae, nutricis ejus In foro Syllae, Cassiani.
    14. II I XIX K. Sept. Romae, Eusebii presbyteri et confessoris, sub Constantio Ariano, sepulti in coemeterio Callisti.
    15. III K XVIII Kal. Sanctae MARIAE dormitio. Sancti Tharsitii acolythi et martyris.
    16. IV L XVII Kal. In Nicea Bithyniae, Ursatii confessoris sub Licinio. Romae, Serenae, uxoris Diocletiani Augusti.
    17. V M XVI Kal. In Africa, martyrum Liberati Abbatis, Bonifacii diaconi, Servii et Rustici, et aliorum sub Wandalica persecutione. Caesareae, Mammetis martyris.
    18. VI N XV Kal. In Praenestina civitate, Agapiti martyris. Romae, Joannis et Crispi presbyterorum.
    19. VII O XIV Kal. Sancti Magni seu Andreae martyris, cum sociis duobus millibus DXCVII. Romae, Julii senatoris et martyris.
    20. I P XIII Kal. Samuelis prophetae. [Col. 0167] Et Porphyrii hominis Dei.
    21. II Q XII Kal. Salonae, Anastasii martyris.
    22. III R XI Kal. Romae via Ostiensi, Timothaei martyris. Et Antonii martyris. Et peregrinorum martyrum Martialis, Epicteti. Saturnini cum sociis eorum.
    23. IV S X Kal. Romae, Hippolyti, Quiriaci et Archillai. Zachaei episcopi. Theonae episcopi.
    24. V T IX Kal. Bartholomaei apostoli et martyris. Massae Candidae, Carthagini.
    25. VI A VIII Kal. Romae, Genesii martyris, mimi. Thymelicae artis magister fuit. Et sancti Genesii Arelatensis. Romae, quatuor martyrum Eusebii, Pontiani, Peregrini et Vincentii.
    26. VII B VII Kal. Zephyrini papae. Irenaei, Abundii. Bergamis, Alexandri. Apud Victimilium, Secundi martyris.
    27. I C VI Kal. Capuae, Rufi martyris, Apollinaris discipuli. Tomis, Marcellini et Manneae.
    28. II D V Kal. Romae, Hermetis martyris. In Africa, Augustini episcopi. Constantinopoli, sancti Alexandri episcopi.
    29. III E IV Kal. Romae ad Arcum Faustini, Sabinae martyris. Eo die veneratur decollatio S. Joannis Baptistae.
    30. IV F III Kal. Via Ostiensi, Felicis et + Audacti martyrum.
    31. V G II Kal. Apud Athenas, Aristidis, qui Adriano Principi de religione Christiana libros obtulit.





MENSIS SEPTEMBRIS HABET DIES XXX, LUNA XXX.
[Col. 0167]

    [Col. 0167] 1. VI H Kal. Sept. Jesu Nave et Gedeon prophetarum. Capuae, Prisci martyris, de illis antiquis Christi discipulis. Apud Caesaream Cappadociae, Longini militis et martyris, qui latus Domini in cruce aperuit.
    2. VII I IV Non. Apud Apamiam, Antonini martyris
    3. I K III Non. Romae, Seraphiae virginis, IV Kal. Augusti passae, II. Kal. sepultae III Non. Septembris memoria passionis ejus celebrior.
    4. II L II Non. Moysis prophetae. Ancyrae, martyrum trium puerorum, Rufini, Silvani, Vitalicae.
    5. III M Nonae. Romae, Victorini martyris, fratris Severini, qui post miram poenitudinem Amiternae urbis episcopus et martyr factus est. Romae, Herconi.
    6. IV N VIII d. Zachariae prophetae. Et Onesiphori Pauli discipuli. Et confessorum Donatiani et caeterorum.
    7. V O VII Id. Joannis martyris, qui Nicomediae sub Diocletiano librum iniquae legis minutatim discerpsit.
    8. VI P VI Id. Nativitas Dei Genitricis MARIAE Et Adriani martyris cum XXIII martyribus. Et Nataliae.
    9. VII Q V Id. Nicomediae, Dorothei et Gorgonii martyrum quorum unus, Gorgonius, Romam transfertur. In Sabinis, Hyacinthi, Alexandri Tiburtii.
    [Col. 0169] 10. I R IV Id. In Africa, episcoporum Nemesiani, Felicis, et aliorum VII. Apud Chalcedonam, Sosthenis et Victoris.
    11. II S III Id. Romae, Hyacinthi et Proti eunuchorum.
    12. III T II Id. Ticini, confessoris Syri, et Eventii, discipulorum Hermagorae, Aquileiensis primi episcopi.
    13. IV V Idus. In Alexandria, Philippi episcopi et martyris, qui primum praefectus fuit.
    14. V A XVIII K. Octob. Romae, Cornelii episcopi et martyris. Carthagine, Cypriani episcopi et martyris. Exaltatio sanctae Crucis, ab Heraclio imperatore a Persis Hierosolymam reportatae, quando et Romae lignum salutiferum Crucis a Sergio papa inventum ab omni populo veneratur.
    15. VI B XVII Kal. Romae, Nicomedis martyris.
    16. VII C XVI Kal. Chalcedone, Euphemiae virginis. Romae, Luciae et Germiniani martyrum.
    17. I D XV Kal. Romae, Justini presbyteri, ad quem B. Laurentius in vico Patricii nocte venit. Item Narcissi et Crescentiani.
    18. II E XIV Kal. Methodii, Olympi Lyciae, et postea Tyri episcopi, qui sub Diocletiano martyrio coronatus est.
    19. III F XIII Kal. Neapoli, Januarii, Socii, Festi, Desiderii, Proculi, Eutychetis, Acuti. Et Pelei, et Nili.
    20. IV G XII Kal. In Cyzico, Faustae virginis, et Evilasii.
    21. V II XI Kal. Matthaei apostoli.
    22. VI I X Kal. Mauritii cum sociis, qui Thebaei fuisse referuntur, sub Maximiano passi.
    23. VII K IX Kal. Mesenathae, Sosii diaconi, annorum XXX martyris. Et Theclae virginis, Seleuciae quiescentis.
    24. I L VIII Kal. Conceptio Joannis Baptistae.
    25. II M VII Kal. Cleophae, cui Dominus post resurrectionem in via apparuit.
    26. III N VI Kal. Romae, Cypriani episcopi Antiochiae passi, et cum martyre Justina Romam translati.
    27. IV O V Kal. In Aegaea civitate, Cosmae et Damiani, Anthimi, Leontii et Euprepii.
    28. V P IV Kal. Cordubae Fausti, Januarii et Martialis martyrum.
    29. VI Q III Kal. In monte Cargano venerabilis memoria archangeli Michaelis. Et Romae, dedicatio ecclesiae ejusdem archangeli, a B. Bonifacio papa constructae in Circo, qui locus Internubes dicitur.
    30. VII R II Kal. Bethleem, Hieronymi presbyteri.





MENSIS OCTOBER HABET DIES XXXI, LUNA XXX.
[Col. 0169]

    [Col. 0169] 1. I S Kal. Octob. Tomis civitate, Prisci, Crescentii et Evagrii. Et Remis civitate, sancti Remigii episcopi.
    2. II T VI Non. Nicomediae, Eleuterii martyris sub Diocletiano, et innumerabilium aliorum, quos iratus Diocletianus pro incenso palatio, diversis tormentis odio Christiani nominis occidit.
    3. III V V Non. Athenis, Dionysii Areopagitae [a 1Kb] , sub Adriano diversis tormentis passi, ut Aristides testis est in opere, quod de Christiana religione composuit: hoc opus apud Athenienses inter antiquorum memorias clarissimum tenetur.
    [Col. 0171] 4. IV A IV Non. Apud Corinthum Crispi et Caii. Apud Aegyptum, Marci et Martiani fratrum, cumque eis innumerae mulitudinis.
    5. V B III Non. Eumeniae, Thraseae episcopi, apud Smyrnam coronati, qui unus fuit ex antiquis.
    6. VI C II Non. Sagaris episcopi Laodicensis, de antiquis Pauli apostoli discipulis.
    7. VII D Nonae. Romae, Marci papae. Et Juliae, Sergii, et Bacchi. Marcelli, et Apuleii, qui primo adhaeserunt Simoni Mago, deinde apostolo Petro: sub Aureliano consulari viro, martyrio coronati.
    8. I E VIII Id. Gortinae, Philippi episcopi. Thessalonicae, Demetrii martyris.
    9. II F VII Id. Abrahae patriarchae. Parisiis, Dionysii episcopi cum sociis suis a Fescennino gladio animadversi.
    10. III G VI Id. Loth prophetae. In Creta, Pyniti inter episcopos nobilissimi.
    11. IV H V Id. Apud Tharsum, martyrum Tharaci, Probi, et Andronici.
    12. V I IV Id. Ravennae, Hedistii. Apud Africam, sanctorum confessorum quatuor millium DCCCC LXXVI, sub persecutione Wandalica passorum.
    13. VI K III Id. Troade, Carpi, apostoli Pauli discipuli. Antiochiae, Theophili episcopi, qui sextus ab apostolis fuit.
    14. VII L II Id. Romae Callisti papae et martyris, et Privati militis.
    15. I M Idus.
    16. II N XVII K. Non. Sanctorum martyrum Martiani et Satyriani, cum duobus fratribus eorum et aliorum CCLXX, pariter coronatorum Wandalica persecutione.
    17. III O XVI Kal. Marthae sororis Lazari. Et Aristionis, qui fuit unus de LXX Christi discipulis.
    18. IV P XV Kal. Lucae evangelistae. Et Asclepiadis, Antiocheni episcopi. Romae, Triphoniae, uxoris quondam Decii Caesaris.
    19. V Q XIV Kal. Antiochiae, Beronici, Pelagiae et aliorum XLIX. Et Ptolomaei, qui a quodam centurione Urbicio Judici traditur, et Lucii ac Tertii simul decollatorum, qui Alexandriae sepulti sunt.
    20. VI R XIII Kal. [a 1Kb] 
    21. VII S XII Kal. Nicomediae, Dasii, Zotici, Caii, cum XII militibus. Et sancti Hilarionis monachi.
    22. I T XI Kal. Hierosolymis, Marci, qui primus ex gentibus episcopus ibi factus est. Et Salomae, quae in Evangelio legitur.
    23. II V X Kal. Antiochiae, Theodoreti presbyteri. In Hispaniis, Servandi et Germani.
    24. III A IX Kal. Venusiae, Felicis episcopi Tubzocensis, et Audactis et Januarii presbyterorum, et Fortunaciani et Septimi lectorum [b 1Kb] .
    25. IV B VIII Kal. Romae via Salaria, XLVI militum, qui baptizati a Dionysio papa jubente Claudio decollati sunt.
    26. V C VII Kal. In Africa, Rogatiani presbyteri, et Felicissimi martyris.
    27. VI D VI Kal. Abela civitate, Vincentii, Sabinae et Christetes martyrum.
    28. VII E V Kal. Simonis et Thadaei apostolorum. Romae, Cyrillae, filiae Decii Caesaris.
    [Col. 0173] 29. I F IV Kal. Narcissi Hierosolymorum episcopi, viri sanctitate, et patientia, ac fide laudabilis. Sidonae, Zenobii presbyteri et martyris.
    30. II G III Kal. Tingitanae, Marcelli centurionis et martyris. In Africa, martyrum CCXX.
    31. III H II Kal. Nemesii, diaconi, et Lucillae filiae ejus, VIII Kal. Septembrium passi, sed pridie Kal. Novembrium a Sixto papa sepulti.





MENSIS NOVEMBER HABET DIES XXX, LUNA XXX.
[Col. 0173]

    1. IV I Kal. Nov. Festivitas Sanctorum, quae celebris et generalis agitur Romae. Caesarii diaconi et martyris, et Juliani presbyteri. Et Severini monachi, de Tiburtina civitate.
    2. V K IV Non. Laodiceae, Theodoti episcopi, qui arte medicus fuit.
    3. VI L III Non. Quarti discipuli apostolorum. In Cappadocia, martyrum Germani, Theophili, Caesarii, Vitalis, sub Deciana persecutione.
    4. VII M II Non. Alexandriae, Hierii presbyteri, vita purissimi, in Scripturis nobiliter eruditi.
    5. I N Nonae. Zachariae prophetae, patris Joannis Baptistae. Terracinae, Felicis presbyteri, et Eusebii monachi.
    6. II O VIII Id. Toniza Africae, sancti Felicis martyris. Civitate Theopoli, XL martyrum.
    7. III P VII Id. Alexandriae, Achilleae episcopi. Apud Perusinam, Herculani episcopi et martyris.
    8. IV Q VI Id. Romae, martyrum Claudii, Nicostrati, Symphroniani, Castorii, Simplicii, artificum insignissimorum. Et ipso die, IV Coronatorum Severi, Severiani, Carpophori, Victorini, quorum festivitatem statuit Melchiades papa sub nominibus quinque martyrum celebrari, quia nomina eorum non reperiebantur; sed intercurrentibus annis cuidam sancto viro revelata sunt.
    9. V R V Id. Euchaitae, sancti Theodori martyris.
    10. VI S IV Id. Chersona Lyciae, Martini papae, qui ob Catholicam fidem ibi relegatus vitam finivit.
    11. VII T III Id. Turonis, Martini episcopi, miraculorum patratoris. In Scythia, Mennae martyris, Constantinopolim translati.
    12. I V II Id. In Africa, Archadii, Paschasii, Probi, et Eutychiani, Vandalorum persecutione martyrum.
    13. II A Idus. Ravennae, Valentini, Solutoris, Victoris martyrum.
    14. III B XVIII K. Dec. Alexandriae, Serapionis, qui sub Decio praecipitatus martyr efficitur.
    15. IV C XVII Kal. Felicis episcopi, qui a quintodecimo anno miraculorum gloria insignis fuit, et sub Martiano cum XXX martyrium complevit, in Nolensi ecclesia sepultus.
    16. V D XVI Kal.
    17. VI E XV Kal. Dedicatio sancti Petri ad Mal m dar [a 3Kb] . [Col. 0175] Alexandriae, Dionysii episcopi, in multis saepe confessionibus clari, Valeriani et Gallieni temporibus.
    18. VII F XIV Kal. Antiochiae, Romani monachi et martyris. Et sancti Esychii Palatini et martyris.
    19. I G XIII Kal. Romae, Maximi presbyteri et martyris. Et Fausti diaconi, et Eusebii collegae ejus, martyrum visitatorum.
    20. II H XII Kal. Romae, Pontiani papae et martyris. Messanae, Ampeli et Caii.
    21. III I XI Kal. Rufi, quem Apostolus ad Romanos scribens salutat.
    22. IV K X Kal. Romae, Caeciliae virginis et martyris.
    23. V L IX Kal. Sancti Clementis episcopi. Et Felicitatis, matris VII filiorum.
    24. VI M VIII Kal. Romae, Chrysogoni martyris, et Zoili.
    25. VII N VII Kal. Sancti Petri Alexandri episcopi cum aliis DCLX.
    26. I O VI Kal. Romae Lini papae. Et B. Alexandri episcopi et martyris, passi XI Kal Octobr. a papa Damaso VI Kal. Decemb. translati, quando festivitatem ei dicavit.
    27. II P V Kal. Bononiae, Vitalis et Agricolae martyrum.
    28. III Q IV Kal. Sosthenis discipuli apostolorum. Et sancti Rufi martyris cum omni domo sua per Chrysogonum lucrati. In Africa, Papinii et Mansueti episcoporum.
    29. IV R III Kal. Romae, Saturnini martyris, et Sennis, et Sisinnii diaconorum.
    30. V S II Kal. Andreae apostoli.





MENSIS DECEMBER HABET DIES XXXI; LUNA, XXIX.
[Col. 0175]

    1. VI T Kal. Dec. Romae, Chrysanti et Dariae martyrum, et Diodori et Mariniani, cum infinita multitudine martyrum.
    2. VII V IV Non. Romae, Vivianae [al., Bibianae] martyris. Fausti martyris et Dafrosae filiae.
    3. I A III Non. Romae, Claudii tribuni, et Hilariae uxoris ejus, et Jasonis et Mauri, LXX militum sub Numeriano.
    4. II B II Non. Romae, Simphronii et Olympii, Exsuperiae et Theodoli die VII Kalendarum Augusti passorum; a beato Xysto via Latina II Nonas Decembris translatorum, quando eorum festus dies celebrior agitur.
    5. III C Nonae. Crispinae martyris. Et Dalmatii martyris.
    6. IV D VIII Id. Nicolai episcopi Myrorum Lyciae. In Africa, Dionysiae, Dativae, Leontis, et Emiliani medici, et aliorum.
    7. V E VII Id. Alexandriae, Agathonis martyris et militis sub Decio.
    8. VI. F VI Id. Romae, Eutychiani papae et martyris, qui CCCXLII martyres sua manu sepelivit. Alexandriae, Macarii martyris, genere Lybici.
    [Col. 0177] 9. VII G V Id. Leocadiae virginis.
    10. I H IV Id. Eulaliae virginis et martyris. Spoleti, Carpophori presbyteri, et Abundii diaconi.
    11. II I III Id. Danielis prophetae. Romae, Damasi papae. Et martyrum Pontiani, Praetextati, et Thrasonis qui martyribus de facultatibus suis ministravit.
    12. III K II Id. Alexandriae, Epimachii et Alexandri. Et sanctarum quatuor mulierum, Ammonariae, Mercuriae, Dionysiae, et Ammonariae.
    13. IV L Idus. Syracusis, Luciae virginis et martyris.
    14. V M XIX Kal. Jan. Antiochiae, Drusi, Zosimi, et Theodori. Alexandriae, Heronis, Arsenii, et Isidori, et Dioscori. In Cypro, Spiridionis episcopi.
    15. VI N XVIII Kal. In Africa, Valeriani episcopi et confessoris, Vandalica persecutione.
    16. VII O XVII Kal. Martyrium sanctorum Ananiae, Azariae, Misaelis. In Tuscia, Barbarae virginis et martyris.
    17. I P XVI Kal. Translatio Ignatii episcopi et martyris Antiochiae. Et Lazari, quem Christus resuscitavit, et Marthae sororis ejus in Bethania.
    18. II Q XV Kal. Rufi et Zosimi de primis discipulis Christi, per quos Ecclesia de Judaeis et Graecis primitiva fundata est.
    19. III R XIV Kal. Apud Aegyptum, Nemesii martyris, qui per calumniam quasi latro, judici delatus est.
    20. IV S XIII Kal. Alexandriae, Ammonis, Zenonis, Ptolomaei, Ingenui, Theophili.
    21. V T XII Kal. Thomae apostoli. In Tuscia, Joannis et Festi.
    22. VI V XI Kal. Romae, XXX martyrum sub Diocletiano, via Lavicana inter duas lauros sepultorum. Alexandriae, Ischirionis martyris. Et aliorum quamplurimorum, inter quos senex Chaeremon.
    23. VII A X Kal. Romae, Victoriae martyris. Nicomediae, martyrum XX. Romae, Servuli aegritudine dissoluti, in ecclesia beati Clementis sepulti, ubi Dominus per illum mira operari dignatur.
    24. I B IX Kal. Vigilia Natalis Domini. Apud Spoletum, Gregorii presbyteri et martyris.
    25. II C VIII Kal. NATIVITAS DOMINI secundum carnem. Romae, Anastasiae. Et Eugeniae.
    26. III D VII Kal. Stephani protomartyris.
    27. IV E VI Kal. Joannis apostoli et evangelistae, apud Ephesum.
    28. V F V Kal. Bethleem, sanctorum Innocentium.
    29. VI G IV Kal. David regis. Et Trophimi episcopi, discipuli apostolorum.
    30. VII H III Kal. Apud Spoletum, Sabini episcopi, Exsuperantii, et Marcelli, et Venustiani cum uxore et filiis: qui passi VII Idus Decembris, festivitatem sepulturae habent III Kalend. Januarii.
    31. I I II Kal. Romae, Sylvestri papae et confessoris. Et sanctae Columbae virginis.






[Col. 0179]
QUO GENERE CULTUS SANCTI MARTYRES VENERANDI SUNT.
Ex Libris B. Augustini episcopi (lib. XX contra Faustum. cap. 21.)

[Col. 0179A] Populus Christianus memorias martyrum religiosa solemnitate concelebrat, et ad excitandam imitationem, et ut meritis eorum consocietur, atque orationibus adjuvetur: ita tamen, ut nulli martyrum, sed ipsi Deo martyrum, quamvis in memoriis martyrum constituamus altaria. Quis enim antistitum in locis sanctorum corporum assistens, altari aliquando dixit: Offerimus tibi Petre, aut Paule, aut Cypriane? Sed quod offertur, offertur Deo, qui martyres coronavit, apud memorias eorum quos coronavit; ut ex ipsorum locorum admonitione major affectus exsurgat, ad augendam charitatem, et in illos quos imitari possumus, et in illum quo adjuvante possimus. Colimus ergo martyres eo cultu dilectionis et societatis, quo et in hac vita coluntur sancti homines Dei, quorum [Col. 0179B] cor ad talem pro evangelica veritate passionem paratum esse sentimus; sed illos tanto devotius, quanto securius post incerta omnia superata; quanto etiam fidentiori laude praedicamus jam in vita feliciori victores, quam in ista adhuc usque pugnantes. At illo cultu, qui Graece dicitur, Latine uno verbo dici non potest, cum sit quaedam proprie divinitati debita servitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii (unde idololatrae dicuntur, qui hoc etiam idolis exhibent) nullo modo tale aliquid offerimus aut offerendum praecipimus, vel cuiquam martyri, vel cuiquam sanctae animae, vel cuiquam angelo, et quisquis in hunc errorem delabitur, corripitur per sanam doctrinam, sive ut corrigatur, [Col. 0179C] sive ut caveatur. Etiam ipsi sancti, vel homines, vel angeli, exhiberi sibi nolunt, quod uni Domino deberi norunt. Apparuit hoc in Paulo et Barnaba (Act. XIV), cum commoti miraculis, quae per eos facta sunt, Lycaonii tanquam diis immolare voluerunt: conscissis enim vestimentis suis, confitentes et persuadentes se deos non esse, ista sibi fieri vetuerunt. Apparuit et in angelis, sicut in Apocalypsi legimus (Capp. XIX et XXII), angelum se adorari prohibentem ac dicentem adoratori suo: Conservus tuus sum et fratrum tuorum, Dominum adora. Ista sibi plane superbi spiritus exigunt, diabolus et angeli ejus, sicut per omnia templa [Col. 0180A] et sacra gentilium. Quorum similitudo in quibusdam etiam superbis hominibus expressa est: sicut de Babyloniae quibusdam regibus memoriae commendatum tenemus. Unde sanctus Daniel accusatores ac persecutores pertulit, quod regis edicto proposito, ut nihil a quoquam Deo peteretur nisi a rege solo, Deum suum, hoc est unum et verum Deum adorare deprecarique deprehensus est: qui autem se in memoriis martyrum inebriant, quomodo a nobis approbari possunt, cum eos, etiamsi in domibus suis id faciant, sana doctrina condemnet? Sed aliud est quod docemus, aliud quod sustinemus, aliud quod praecipere jubemur, aliud quod emendare praecipimur, et donec emendemus, tolerare compellimur; alia est disciplina Christianorum, alia luxuria vinolentorum, [Col. 0180B] vel error infirmorum, verumtamen et in hoc ipso distant plurimum culpae vinolentorum et sacrilegorum. Longe quippe minoris peccati est, ebrium redire a martyribus, quam vel jejunum sacrificare martyribus. Sacrificare martyribus dixi, non dixi sacrificare Deo in memoriis martyrum: quod frequentissime facimus, illo duntaxat ritu, quo sibi sacrificari Novi Testamenti manifestatione praecepit: quod pertinet ad illum cultum qui dicitur, et uni Deo debetur. [Proinde verum sacrificium, quod uni vero debetur Deo, quo ejus altare solus Christus implevit, in victimis pecorum imitata daemonia sibi arroganter exposcunt, unde Apostolus dicit: Quae immolant gentes daemoniis immolant, et non Deo (I Cor. X), non quod offerebatur culpans, sed quia illis offerebatur. [Col. 0180C] Hebraei autem in victimis pecorum quas offerebant Deo multis et variis modis, sicut re tanta dignum erat, prophetiam celebrabant futurae victimae, quam Christus obtulit. Unde jam Christiani peracti ejusdem sacrificii memoriam celebrant sacrosancta oblatione et participatione corporis et sanguinis Christi.] Hujus sacrificii caro et sanguis ante adventum Christi per victimas similitudinem promittebatur; in passione Christi per ipsam veritatem reddebatur; post ascensum Christi per sacramentum memoria celebratur.




[Col. 0179]
ROSWEIDUS BENEVOLO LECTORI.

[Col. 0179D] Aloysius Lipomanus episcopus Veronensis, illustre Italiae decus, tomo suo quarto de Vitis SS., ann. 1554 Venetiis edito, non pauca ex Adonis Martyrologio ms. delibavit quod ille tanti fecit, ut ipse scribat: Omne aurum nihil duxi in comparatione illius. Deinde Jacobus Mosander, Carthusiae Coloniensis insignis alumnus, anno 1581, tomo septimo de Vitis sanctorum, [Col. 0180D] succedaneum Surio dedit, hoc Martyrologium Adonis integrius edidit.

Sed cum hic et ordinem mutaverit, et quaedam ab aliena manu inseruerit, paucula dempserit, nonnulla quoque assecutus non fuerit; placuit rursus Adonem recensere, eumque pristino nitori restituere, et veteri Martyrologio Romano, sicut ipse olim fecit, subnectere. [Col. 0181A] Quod ut ex fide praestarem, tres mihi veteres codices fuere subsidio, perbenigne a diversis antiquitatis ecclesiasticae fautoribus communicati. Primus fuit sancti Pantaleonis Coloniae, quem suppedilavit Carthusia Coloniensis, ex qua Ado curante Mosandro prodierat. Secundum nactus sum ab Everbodiensi abbatia juxta Sichemium; tertium, a Petro Scriverio. Qui etsi singuli se vetustate sua probarent, tertius tamen eminebat nisi quod huic prima omnia deerant, usque ad Martium, et pars in Junio Julioque. Reliqui integrum Adonem repraesentabant, eo ordine modoque, quo nunc exhibeo. Litterae singulis Martyrologii diebus praefixae, in solo erant codice Everbodiensi.

Quare ne mireris, lector, hic in fronte Martyrologii Adonis comparere libellum de festivitatibus sanctorum apostolorum et reliquorum, qui discipuli aut vicini successoresque ipsorum apostolorum fuerunt. Nihil enim sibi auctoribus, libris, iisque vetustissimis dedi; nihil in vulgato Adone, nisi iisdem suffragantibus [Col. 0181B] mutavi. Et vero libelli hujus auctoritatem tuetur ipse Ado in suo Martyrologio 2 Julii, ubi postquam breviter sanctorum Processi et Martiniani martyrum meminit, addit: Quorum passio in libello apostolorum supra notata est: quae verba in vulgato Adone desiderantur, uti et nonnulla alia. Quod inde accidit, quod Mosander libellum hunc apostolorum, passim martyrologio Adonis, locis suis inseruerit, iis submotis, quae brevicule tantum de iisdem sanctis notata erant. Sed aliud Ado ipse consilium inierat. Voluit apostolos, eorumque successores viros apostolicos, velut duces in fronte generosi exercitus apparere, [Col. 0182A] et gloriosos milites velut in aciem educere: voluit eosdem rursus in principiis et post principia (ut strenui duces solent) intercurrere, quod cur mutemus?

Adonem vero Viennensem archiepiscopum, non Trevirensem (quod existimarunt Aloysius et Mosander) uti Martyrologii, ita et hujus libelli auctorem esse, fidem facit codex Everbodiensis, qui hunc titulum praefert: Ado Viennensis archiepiscopus quasi epilogatum compilavit, incipiens a festivitatibus apostolorum, aut discipulorum, aut successorum eorum. Nam quem ante titulum dedi, est e codice sancti Pantaleonis, in quo Ado ante vetus Martyrologium Romanum, ut supra habes, praefatur, nulla distinctione episcopatus adjecta. Viennensis hic Ado multo Trevirensi est antiquior - nam ille vixit tempore Joannis VIII, circa annum 879: ad eum enim annum Chronicon suum perduxit. Alter vero sive Ado sive Udo tempore Gregorii VII, circa annum 1076 Adonis Viennensis natalis inter sanctos recensitus habetur [Col. 0182B] 16 Decemb. Viennae beati Adonis episcopi et confessoris.

Quod hic in Martyrologio Adonis initium sumitur, non a Kalendis Januarii, ut hactenus editum, sed a Vigilia Nativitatis Domini, scias hoc est Romanae Ecclesiae ritu factum, quae anni epocham olim habuit Nativitatem Christi, et a Vesperis Vigiliae ipsius Nativitatis annum auspicabatur. Constanter ita exhibebant tria ms. exemplaria, quibus usus sum. Vide et Cl. V. Pauli Petavii Syntagma de Epocha annorum.




[Col. 0181]
LIBELLUS DE FESTIVITATIBUS SS. APOSTOLORUM Et reliquorum qui discipuli aut vicini successoresque ipsorum apostolorum fuerunt.



E. III KAL. JULII (29 Junii).
[Col. 0181C]

(Hieron, de Script. Eccl. c. I.) Romae natalis beatorum apostolorum Petri et Pauli, qui passi sunt sub Nerone, Basso et Tusco consulibus. Petrus secundo Claudii anno, post episcopatum Antiochensis Ecclesiae, et praedicationem dispersionis eorum, qui de circumcisione crediderant, in Ponto, Galatia, Cappadocia, Asia, et Bithynia, ad expugnandum Simonem Magum Romam missus est; ibique viginti quinque annis cathedram sacerdotalem tenuit, usque ad ultimum annum Neronis, a quo et affixus cruci, martyrio coronatus est, capite ad terram verso, et in sublime pedibus elevatis, asserens se indignum, qui crucifigeretur ut Dominus suus. Sepultus in eadem urbe, in Vaticano, juxta viam [Col. 0181D] Triumphalem totius orbis veneratione celebratur. Scripsit duas epistolas, quae Catholicae nominantur; quarum secunda a plerisque ejus negatur, propter styli cum priore dissonantiam; sed et Evangelium juxta Marcum, qui auditor ejus et interpres fuit, hujus dicitur. Libri autem, e quibus unus Actorum ejus scribitur, alius Evangelii, tertius Praedicationis, quartus , quintus Judicii, inter apocryphas scripturas repudiantur.

(Ibid., c. 2.) Paulus quoque post passionem Domini vigesimo quinto anno, id est secundo Neronis, postquam ab Jerusalem usque Illyricum replevit [Col. 0182C] Evangelium Christi, Romam vinctus missus est; et sicut ipse in secunda Epistola ad Timotheum scribit, liberatus de ore leonis (II Tim. IV), videlicet ferocissimi persecutoris Neronis, Evangelium Christi in Occidentis quoque partibus praedicavit. Et hic ergo quarto decimo Neronis anno, eodem die quo Petrus Romae pro Christo capite truncatur, sepultusque est in via Ostiensi, anno post passionem Domini trigesimo septimo. Scribit autem novem, ad septem Ecclesias, epistolas: ad Romanos unam; ad Corinthios duas; ad Galatas unam; ad Ephesios unam; ad Philippenses unam; ad Colossenses unam; ad Thessalonienses duas. Praeterea ad discipulos suos: Timotheo duas, Tito unam, Philemoni unam; Epistola autem, quae fertur ad Hebraeos, non ejus creditur, [Col. 0182D] propter styli sermonisque dissonantiam: sed vel Barnabae, juxta Tertullianum; vel Lucae evangelistae, juxta quosdam; vel Clementis, Romae post Ecclesiae episcopi, quem dicunt, sententias Pauli proprio ordinasse et ornasse sermone; vel certe (quia Paulus scribebat ad Hebraeos, et propter invidiam sui apud eos nominis, titulum in principio salutationis amputaverat; scripserat autem ut Hebraeus Hebraice, id est suo eloquio disertissime) ea quae eloquenter scripta fuerant in Hebraeo, eloquentius vertisse in Graecum et hanc esse causam, quod a caeteris Pauli epistolis discrepare videatur. Ejus [Col. 0183A] itaque esse, non alterius, tota Ecclesia jam firmissime tenet. Legunt quidam et ad Leodicenses, sed ab omnibus exploditur. Hic de tribu Benjamin, et oppido Judaeae, Gigascalis [al., Gischalis] fuit: quo a Romanis capto, cum parentibus suis Tharsum Ciliciae commigravit; a quibus ob studium legis missus Jerosolymam, a Gamaliele doctissimo viro eruditus est (Act. VII et IX). Cum autem interfuisset neci martyris Stephani, et acceptis epistolis a pontifice templi, ad prosequendos eos qui Christo crediderant, Damascum pergeret, revelatione compulsus ad fidem vas electionis de persecutore translatus est. Cumque primum ad praedicationem ejus Sergius Paulus proconsul Cypri credidisset, ab eo, quod eum Christi fide subegerat, sortitus est nomen.



F. II KAL. DECEMBRIS (30 Nov.).
[Col. 0183B]

In civitate Patras provinciae Achaiae, natalis beati Andreae apostoli, qui etiam apud Scythiam praedicavit. Hic beatissimus apostolus ab Aegaea proconsule Achaiae comprehensus, cum perseveranter in fide Christi et Evangelii ministerio duraret, insuperabilisque maneret, carcere primum clausus, inde coram proconsule gravissime caesus, ad ultimum cruce ligatis manibus et pedibus, funibusque toto corpore tensus, ut longius cruciaretur, biduo inibi supervixit, non cessans ea quae Christi sunt populum docere. Cumque hi, qui per eum Christo Domino crediderant, satis agerent ut deponeretur, Aegaeamque, ut hoc perficeret, nolentem impellerent, apostolus [Col. 0183C] Domini circumstante populo, et Aegaea proconsule, ut solveretur, agente, post verba orationis fulgore coelesti fere una desuper circumfulsus hora, cum ipso lumine abscedente emittens spiritum, perrexit fine beato ad Dominum. (Euseb. in Chron.) Cujus sanctissimum corpus Maximilla potentissima matronarum reverenter depositum sepelivit; sed emergentibus annis, sacratissima ejus ossa, vicesimo Constantii imperatoris anno, ab Achaia Constantinopolim translata sunt.



C. VIII KAL. AUGUSTI (25 Julii).

Natalis beati Jacobi apostoli, fratris Joannis evangelistae, qui decollatus est ab Herode rege Jerosolymis, ut liber Actuum apostolorum docet (cap. 12). [Col. 0183D] Hujus beatissimi apostoli sacra ossa ad Hispanias translata et in ultimis earum finibus, videlicet contra mare Britannicum condita, celeberrima illarum gentium veneratione excoluntur.



D. VI KAL. JANUARII (27 Dec.).

(Hieron. de Eccl. Scrip., c. 9). Natalis beati Joannis apostoli evangelistae, quem Jesus amavit plurimum, qui secundam post Neronem persecutionem movente Domitiano, posteaquam in oleo ignito demersus nihil passus est, in Pathmum insulam relegatus vidit Apocalypsim. Interfecto autem Domitiano, et actis ejus ob nimiam crudelitatem a senatu rescissis, sub Pertinace rediit Ephesim. Et quia concussam se absente per haereticos [Col. 0184A] vidit Ecclesiae fidem, confestim hanc descriptam in Evangelio suo, verbi Domini aeternitate stabilivit. Rogatus siquidem ab Asiae episcopis adversus Cerinthum aliosque haereticos, et maxime contra Ebiomatarum dogma tunc consurgens, qui asserunt Christum ante Mariam non fuisse, compulsus est scribendi Evangelii sanctum opus suscipere. Ferunt et aliam causam hujus scripturae; quod cum legisset Matthaei, Marci, et Lucae volumina, probaverit quidem textum historiae, et vera eos dixisse firmaverit, sed unius tantum anni, in quo et passus est Christus, et post carcerem Joannis, historiam tenuisse. Praetermisso itaque anno, cujus acta a tribus exposita fuerant, superioris temporis, antequam Joannes clauderetur in carcerem, gesta narravit. [Col. 0184B] Sicut manifestum esse poterit his, qui diligenter quatuor Evangeliorum volumina legerint; quae res et , id est dissonantiam quae videbatur Joannis esse cum caeteris tollit. Ipse autem usque ad Trajani principis tempora perseverans, totas Asiae fundavit rexitque Ecclesias; et confectus senio, sexagesimo octavo post passionem Domini anno mortuus, juxta eamdem urbem sepultus est. Scripsit autem et unam epistolam, cujus exordium est: Quod fuit ab initio, quae ab universis ecclesiasticis et eruditis viris probatur. Reliquae autem duae, quarum principium est: Senior electae dominae et natis ejus; et sequentis: Senior Gaio charissimo, Joannis presbyteri esse ab aliquibus putantur; sed nunc jam generalis Ecclesiae consensus habet, quod has quoque [Col. 0184C] epistolas Joannes apostolus scripserit.



B. KAL. MAII (1 Maii).

Natalis beatorum apostolorum Philippi et Jacobi; ex quibus Philippus cum pene Scythiam ad fidem Christi convertisset, diaconibus, presbyteris et episcopis ibi constitutis, reversus est ad Asiam, ubi continua praedicatione per aliquot annos insistens, multitudinem populorum Christo laboribus piis semper inserviens lucratus est. Quique apud Hieropolim Asiae civitatem dormivit, cum patribus suis beato fine sepultus.

(Hieron. de Eccl. Script. c. 2.) Jacobus vero, qui et frater Domini legitur, cognomento Justus post passionem Domini statim ab apostolis Hierosolymorum [Col. 0184D] episcopus ordinatus est. Hic de utero matris sanctus fuit, vinum et siceram non bibit, carnem nullam comedit; nunquam attonsus est, nec unctus unguento, nec usus balneo. Huic soli licitum erat ingredi Sancta sanctorum: siquidem vestibus laneis non utebatur, sed lineis; solusque ingrediebatur templum, et fixis genibus pro populo deprecabatur, in tantum ut camelorum duritiem traxisse ejus genua crederentur. Hic itaque cum publice in concilio compelleretur a Judaeis, ut Christum Dei Filium denegaret, et ille voce maxima protestaretur ad populum, dicens: Quid me interrogatis de Filio hominis? Ecce ipse sedet a dextris virtutis Dei, et venturus est cum nubibus coeli; praecipitatus de pinna templi, confractis cruribus, [Col. 0185A] adhuc semiaminis tollens ad coelum manus diceret: Domine, ignosce eis, quod enim faciunt, nesciunt; fullonis fuste in cerebro percussus occubuit. Hic est de quo apostolus Paulus scribit ad Galatas: Alium autem apostolorum vidi neminem, nisi Jacobum fratrem Domini (Gal. I). Et apostolorum super hoc crebrius acta testantur. Evangelium quoque, quod appellatur secundum Hebraeos, et beato Hieronymo in Graecum sermonem Latinumque translatum est, post resurrectionem Salvatoris de eo refert: Dominus autem cum dedisset sindonem servo sacerdotis, venit ad Jacobum Justum et apparuit ei. Juraverat autem Jacobus se non comesturum panem ab illa hora, qua biberat calicem Domini, donec videret eum resurgentem a dormientibus. Rursusque post paulum: Afferte, ait Dominus, mensam et panem. Statimque [Col. 0185B] additur: Tulit panem, et benedixit, et fregit, et dedit Jacobo Justo, dixitque ei: Frater mi, comede panem tuum, quia filius hominis surrexit a dormientibus. Triginta atque annis Hierosolymae rexit Ecclesiam, id est usque ad septimum Neronis annum; et juxta templum ubi praecipitatus fuerat sepultus est. Quidam in monte Oliveti eum conditum putant, sed falsa eorum opinio est. Scripsit autem unam tantam Epistolam, quae de septem canocicis est.



E. IX KAL. SEPTEMB. (24 Aug.).

Natalis beati Bartholomaei apostoli; qui apud Indiam Christi Evangelium praedicans, decollatione martyrium complevit. Hujus apostoli sacratissimum corpus primum ad insulam Liparis, quae Siciliae vicina [Col. 0185C] est, deinde Beneventum translatum, pia fidelium veneratione celebratur.



E. XII KAL. JANUARII (21 Dec.).

Natalis beati Thomae apostoli; qui Parthis et Medis Evangelium praedicans, passus est in India. Corpus ejus in civitatem, quam Syri Edessam vocant, translatum, ibique digno honore conditum est.



F. II KAL. OCTOBRIS (21 Sept.).

(Hier. de Script. Eccle. III.) Natalis beati Matthaei apostoli et evangelistae, qui primus in Judaea Evangelium Christi Hebraeo sermone conscripsit (Matth. II; Luc. V); post vero apud Aethiopiam praedicans, martyrium passus est. Evangelium, ejus stylo scriptum, ipso revelante, tempore Zenonis imperatoris [Col. 0185D] inventum est. Idem autem Matthaeus in Evangelio Levi appellatur.



G. V KAL. NOVEMB. (28 Oct.).

(Isid. de Vit. et ob. SS. c. 81.) Natalis beatorum apostolorum Simonis Chananaei, qui et Zelotes scribitur, et Thadaei, qui etiam Judas Jacobi legitur et alibi appellatur Lebaeus, quod interpretatur corculus. E quibus Thadaeus apud Mesopotamiam, Simon vero apud Aegyptum traditur praedicasse: inde simul Persidem ingressi, cum fidei Christi innumeram gentis ipsius multitudinem subdidissent, et Ecclesiam Domini late jam fundatam viderent, martyrium ibi, cursum temporis explentes, beato certamine [Col. 0186A] consummaverunt; honorifice sepulti a populis Christianis, quos Domino ipsi genuerant. Quod quidam putant Simonem apostolum unum de duodecim ipsum esse qui sub Trajano crucem passus sit, omnino falsum est. Nam et Beda sanctus presbyter, qui hoc super Acta apostolorum sentit, Isidorum secutus in libro Retractationum se hoc non bene sensisse reprehendit. Sed et Historia Ecclesiastica, non de apostolo, sed de alio Simone gesta narrat. (Euseb., lib. III, cap. 16).



K. VI NONAS MAII (2 Maii).

Natalis beati Simeonis episcopi et martyris [a 1Kb] , qui propinquus Salvatoris secundum carnem, Jerosolymorum episcopus post Jacobum fratrem Domini est ordinatus; et persecutione Trajani multo tempore [Col. 0186B] suppliciis affectus, martyrio consummatus est, omnibus qui adherant, et ipso judice mirantibus, ut centum vigenti annorum senex crucis supplicium pertulisset. (Euseb., lib. II, cap. 26.)



F. VI KAL. MARTII (24 Febr.).

Natalis sancti Matthiae apostoli, qui post ascensionem Domini a beatis apostolis sorte electus (Act. I.), atque in locum Judae proditoris Domini subrogatus, apud Judaeam Christi Evangelium praedicavit.



A. III IDUS JUNII (11 Junii).

(Hier. de Script. Eccl. c. 6.) Natalis sancti Barnabae apostoli, qui cum esset Cyprius, cum Paulo gentium apostolus ordinatus est (Act. XI). Hic postea propter Joannem discipulum, qui et Marcus vocabatur, separatus a Paulo, nihilominus Evangelicae praedicationis [Col. 0186C] injunctum sibi opus exercuit. Cujus corpus tempore Zenonis imperatoris, ipso revelante, repertum est. Hic unam ad aedificationem Ecclesiae pertinentem Epistolam composuit, quae tamen inter apocryphas legitur.



D. XV KAL. NOVEMB. (18 Oct.).

(Hier., de Script. Eccl. c. 7; Euseb. in Chron.) Natalis sancti Lucae evangelistae, quae fuit natione Syrus Antiochensis, arte medicus, discipulus apostolorum; Paulum secutus usque ad confessionem ejus serviens Domino sine crimine; neque uxorem unquam habens neque filios. Septuaginta et trium annorum obiit in Bithynia, plenus Spiritu sancto. Sepultus autem nunc Constantinopoli; ad quam urbem [Col. 0186D] vicesimo Constantii anno, ossa ejus, cum reliquiis Andreae apostoli, translata sunt. Scripsit Evangelium, quod non solum ab apostolo Paulo didicit, qui cum Domino in carne non fuerat, sed et a caeteris apostolis. Quod et ipse quoque in principio voluminis sui declarat, dicens: Sicut tradiderunt nobis qui a principio ipsi viderunt, et ministri fuerunt sermonis (Luc. I). Aliud volumen edidit egregium, quod titulo Apostolicarum praenotatur. Cujus historia usque ad biennium Romae commorantis Pauli pervenit, id est, usque ad quartum Neronis annum. Ex quo intelligimus in eamdem urbem librum esse compositum.



C. VII CAL. MAII (25. Apr.).
[Col. 0187A]

(Hier. de Script. Eccl, c. 8.) Natalis sancti Marci evangelistae. Hic discipulus et interpres apostoli Petri, rogatus Romae a fratribus, scripsit Evangelium, quod quanto tardius caeteris inchoavit, tantum in longiora scribendo tempora porrexit. Ab initio namque evangelicae praedicationis, quod per Joannem factum coepit, ad illud usque tempus narrando pervenit, quo apostoli idem Evangelii verbum totum praedicando disseminavere per orbem. Quod cum Petrus audisset probavit, et Ecclesiis legendum sua auctoritate edidit: quo assumpto, idem Marcus perrexit Aegyptum, et primus Alexandriae Christum annuntians, constituit ecclesiam, tanta doctrina et vitae continentia, ut omnes sectatores Christi ad [Col. 0187B] exemplum sui cogeret. Meminit hujus Marci et Petrus in prima Epistola, sub nomine Babylonis figuraliter Romam significans: Salutat vos quae est Babylone coelecta, et Marcus filius meus (I Petr. V). Quique constitutis et confirmatis Ecclesiis per Libiam, Marmaricam, Hammoniacam, Pentapolim, Alexandriam, atque Aegyptum universam; ad ultimum tentus est a paganis qui remanserunt Alexandriae. Qui videntes eum die sancto Paschae missas facientem, miserunt funem in collo ejus, et trahebant eum ad loca Bucoliae, quae erant juxta mare sub rupibus, ubi erat ecclesia constructa, et defluebant carnes ejus in terram, ac saxa inficiebantur sanguine. Vespere autem facto miserunt eum in carcerem, ubi circa mediam noctem primo angelica [Col. 0187C] visitatione confortatus est; deinde ipso Domino ei apparente, ad coelestia regna vocatus est. At mane dum traheretur ad loca Bucoliae, gratias agens, et dicens: Domine, in manus tuas commendo spiritum meum, defunctus est, et a viris religiosis sepultus in loco lapidis excisi cum gloria. Ordinaverat autem pro se Alexandriae episcopum Anianum. Mortuus est autem octavo Neronis anno.



C. VII KAL. JANUARII (26. Dec.).

Natalis beatissimi Stephani protomartyris: qui non multo post ascensionem Christi ab apostolis, cum esset plenus fide et Spiritu sancto, diaconus ordinatur. Hic faciens signa et prodigia magna in populo, plenus gratia et virtute, in nomine Domini nostri [Col. 0187D] Jesu Christi, a quibusdam, qui erant de Synagoga quae dicitur Libertinorum et Cyrenensium, et Alexandrinorum, et qui a Cilicia et Asia cum eo disputantibus, et conquirentibus atque altercantibus, nec resistere valentibus, sapientiae et Spiritui sancto, quo loquebatur; concitato populo ac senioribus, scribisque adversus cum commotis: raptus et adductus in concilium est. Cumque insimularetur adversus locum sanctum et legem docuisse, plenus Spiritu sancto, ostendit quomodo Jesus Christus ex lege monstraretur et prophetis. At illi stridentes dentibus in cum, et frementes in cordibus suis, atque aures suas comprimentes, impetu facto, ejecerunt cum extra civitatem, et lapidatus martyr obdormivit [Col. 0188A] (Act. V, VI, VII). Cujus beatissimum corpus viri timorati comportaverunt et fecerunt planctum magnum super cum. Scribit beatus Lucas evangelista beatissimam ejus passionem in Actibus apostolorum.



C. VIII IDUS JUNII (6 Jun.).

(Euseb., lib. II, c. 1, et lib. III, c. 25.) Natalis Philippi, qui fuit unus de septem diaconibus qui cum beato Stephano statim post ascensionem Christi ab apostolis sunt ordinati; de quo beatus Lucas in Actibus apostolorum (c. VIII, XXI) refert, quod signa et prodigia faciendo, praedicatione sua Samaritas ad fidem Christi convertit, et Candacis reginae Aethiopum studiosum in Scripturis eunuchum, in fonte, qui est in vico Bethsoro, in tribu Juda, euntibus ab [Col. 0188B] Aelia ad Hebron, in vicesimo lapide baptizavit; qui postea apud Caesaream requievit. Juxta quem tres virgines filiae ipsius prophetissae tumulatae jacent: nam quarta filia illius plena Spiritu sancto in Epheso occubuit. Quidam tamen putant, apud Hierapolim eas tumulatas, ubi apostolus Philippus unus de duodecim quiescit. Cujus fuisse filiae ab aliquibus scriptoribus putatae sunt.



A. V IDUS APRILIS (9. Apr.).

Beati Prochori diaconi, praeclarissimi fide et miraculis viri, apud Antiochiam martyrio consummati, ibique quiescentis.



C. IV IDUS JANUARII (10 Jan.).

Beati Nicanoris diaconi, gratia fidei et virtute admirandi, apud Cyprum gloriosissime coronati, ibique [Col. 0188C] venerabiliter sepulti.



D. XIII KAL. MAII (19 Apr.).

Sancti Timonis diaconi apud Beroeam, qui primo doctor resedit, deinde verbum Domini disseminans venit Corinthum, ibique a zelantibus Judaeis et nomen Christi persequentibus Graecis traditus, ut ferunt, primo flammis injectus, sed nihil laesus; deinde cruci affixus martyrium suum implevit. Sepultus apud Corinthum gloriose.



B. X KAL. FEBRUARII (23 Jan.).

Sancti Parmenae diaconi, qui traditus gratiae Dei a fratribus injunctum officium praedicationis plena fide consummavit, martyrii gloriam adeptus, Philippis [Col. 0188D] quievit.



C. IX KAL. FEBRUARII (24 Jan.).

Natalis sancti Timothei discipuli beati Pauli apostoli, qui apud Ephesum a beato apostolo episcopus ordinatus, post multos pro Christo agones dormivit. Cujus corpus cum reliquiis beati Andreae et Lucae vicesimo Constantii anno Constantinopolim translatum est.



D. II NON. JANUARII (4 Jan.).

Natalis beati Titi apostolorum discipuli; qui ordinatus ab apostolo Paulo Cretensium episcopus, cui etiam Epistolam omni Ecclesiae Dei celeberrimam idem apostolus misit, post praedicationis officium fidelissime consummatum, beatum finem adeptus, [Col. 0189A] sepultus est in ecclesia ubi a beato Apostolo fuerat dignus minister constitutus.



C. VII IDUS MAII (9 Maii).

Natalis sancti Hermae, cujus apostolus Paulus ad Romanos scribens meminit: Salutate Phlegontham, Hermen, Patrobam, Herman, et qui sunt cum eis fratres (Rom. XVI). Hunc asserunt auctorem esse libri qui appellatur Pastor: et apud quasdam Graeciae ecclesias etiam publice legitur. Revera utilis liber, multique de eo scriptorum veterum usurpavere testimonia; sed apud Latinos pene ignotus est. Qui digne Deo semetipsum sacrificans acceptabilisque Deo hostia factus, virtutibus clarissime fundatus, coeli regna petivit. Sepultus apud urbem Romam. Titulus nomine ipsius, juxta quod baptisterium ex [Col. 0189B] facultatibus sanctae Praxedis est exstructum, et beato Pio discipulo apostolorum operante studio consecratum, venerabiliter ei statutus est.



E. XIV KAL. MARTII (16 Febr.).

Natalis sancti Onesimi, de quo beatus Apostolus Philemoni familiares litteras mittit. Obsecro te de meo filio quem genui in vinculis Onesimo, qui tibi aliquando inutilis fuit, nunc autem et mihi et tibi utilis, [Col. 0190A] quem remisi: tu autem illum, id est viscera mea suscipe (Philem. I); quem beatus idem Apostolus episcopum ordinans, praedicationisque verbum ei committens, apud Ephesiorum civitatem reliquit; cui episcopus post beatum Timotheum et ipse resedit. De quo et beatus Ignatius Ephesiis mittens Epistolam, ita dicit (Ignat. ep. 14 ad Eph.): Quoniam ergo suscepi multitudinem vestram in nomine Domini in Onesimo, dilecto praeceptore nostro, vestro autem episcopo; obsecro eum secundum Jesum Christum diligere vos, et vos omnes in concordia ejus in ipso esse; benedictus enim Dominus, qui vobis talibus talem episcopum donavit habere in Christo. Hic Romam perductus, atque ibi pro fide Christi lapidatus, sepultus est Christi martyr primum ibi; inde ad loca ubi fuerat [Col. 0190B] ordinatus episcopus, corpus ejus est delatum.



E. IX KAL. DECEMBR. (23 Nov.).

(Hieron., de Eccl. Script., c. 15; Pontificale, c. 4). Natalis sancti Clementis, de quo apostolus Paulus ait: Cum Clemente et caeteris cooperatoribus meis, quorum nomina sunt in libro vitae (Phil. IV). Hic quartus post Petrum Romae episcopus (siquidem secundus Linus fuit, tertius Anacletus) sub persecutione Trajani [a 92Kb] , trans Pontum mare III eremo, quod adjacet [Col. 0191A] civitati Chersonae, relegatur exsilio; ubi cum per doctrinam ejus plures converterentur ad Dominum, paganis insistentibus, invidiosa relatio cucurrit ad imperatorem Trajanum, quae diceret ibi per Clementem Christianorum populum accrevisse. Qui misit ducem Aufidianum qui cum videret (multos Christianos occidens) fixum in omnibus beatum Clementem, et penitus mutari non posse, jussit praecipitari eum in mari medio, ligata ei ad collum anchora; talique martyrio discipulus Petri coronatur, et nominis ejus memoriam usque hodie Romae exstructa ecclesia custodit.



D. KAL. FEBRUARII (1 Febr.).

(Hieron., de Eccl. Script., c. 16). Natalis sancti Ignatii episcopii et martyris, qui tertius post Petrum [Col. 0191B] apostolum Antiochenam rexit Ecclesiam: qui persecutione Trajani damnatus ad bestias Romam vinctus mittitur; ubi praesente Trajano cicumsedente senatu, pilis plombeis scapulae ejus primum contusae, deinde ungulis latera ejus dilaniata, et lapidibus asperis confricata. Post expansae manus ejus et igni repletae papyro oleo infuso et insenso latera ejus adusta. Post super carbones pavimento aspersos, ubi sanctae plantae illius steterunt. Post lectum flammantem, post dorsum ejus ungulis discussum et dilaceratum, post aceto et sale plagas ejus perfusas, post vinculis ferreis beata membra illius astricta, et pedes ejus in ima carceris ligno conclusos, ubi tribus diebus ac noctibus panem non comedens et aquam non bibens mansit, sedente Trajano pro tribunali [Col. 0191C] in amphitheatro, concurrente omni turba Romanorum, ligatus duobus objicitur leonibus. Cumque jam projectus bestias rugientes audiret, ardore patiendi ait: Viri Romani, qui hoc certamen spectatis, non sine causa laboravi, non propter pravitatem haec patior, sed propter pietatem; frumentum Christi sum, dentibus bestiarum molar, ut panis mundus inveniar. Haec illo dicente accurrerunt ad eum leones, et ex utraque parte super eum incidentes praefocaverunt eum tantummodo, et non tetigerunt carnes ejus, ut reliquiae ejus tuitio essent Romanorum et magnae Urbis, in qua Petrus crucifixus est, Paulus decollatus, Onesimus lapidatus. Passus est undecimo Trajani anno, consulatu Attici et Marcelli Kalend. Febr. Reliquiae corporis [Col. 0191D] ejus a fratribus, qui eum usque ad martyrium deduxerant, Antiochiam relatae, jacent extra portam Daphniticam in coemeterio Ecclesiae, XVI Kalendas Januarii delatae.



G. PRIDIE NONAS MAII (6 Maii).

Natalis sancti Evodii, qui ab apostolis Antiochiae [Col. 0192A] episcopus ordinatus est, de quo beatus Ignatius ad Antiochenam Ecclesiam (epist. 12): Pauli et Petri facti estis discipuli: nolite perdere depositum, quod vobis commendaverunt. Mementote digne beatissimi Evodii, pastoris vestri, qui primus, vobis ab apostolis antistes ordinatus est. Non confundamus patrem, sed efficiamur certi filii et non adulterini. Hic martyr apud Antiochiam urbem, cui praefuit, sepultus est.



A. X KAL. AUGUSTI (23 Julii).

Natalis sancti Apollinaris episcopi [a 1Kb] , qui Romae ordinatus ab apostolo Petro Ravennam missus est, qui etiam in Aemilia praedicavit, et in partibus Corinthiorum, et in Moesia, et in Ripa Canubii, et in partibus Thraciae, in quibus locis exsilio relegatus [Col. 0192B] est, et ubicunque pervenit, innumeras virtutes fecit, et passiones sustinuit; nam nimia caede pene mactatus, et diutius fustibus caesus, ac nudis pedibus super prunas impositus, rursum caesus et equuleo appensus, tortus est, et saxo os ejus contusum est, et cum gravissimo ferri pondere inclusus in carcere honorifico, atque in ligno extensus est, ubi ab hominibus quidem neglectus, sed ab angelo publice pastus est; deinde catenatus, et in exsilium directus est, in quo rursum diutius fustibus caesus, et rursum in Ravenna ligatus, a paganis caesus et vulneratus, et rursum in carcerem missus et caesus, sic martyrium consummavit sub Vespasiano Caesare, Demosthene patricio. Rexit Ecclesiam annos octo et [Col. 0192C] viginti, dies quatuor, mensem unum.



E. VII KAL. FEBRUARII (26 Jan.).

Natalis sancti Polycarpi [b 1Kb] , qui beati Joannis discipulus, et ab eo Smyrnae episcopus ordinatus, totius Asiae princeps fuit. Postea vero, regnante Marco Antonio, et Lucio Aurelio Commodo, quarta post Neronem persecutione, Smyrnae sedente proconsule, et universo populo in amphitheatro adversum eum personante, igni traditus est. Cum quo etiam alii duodecim, ex Philadelphia venientes: apud praefatam urbem martyrio consummati sunt.

Tunc etiam Germanicus, athleta Christi insignis, glorioso martyrii agone translatus est. Nam cum a judice damnatus fuisset ad bestias, ultro sibi praeparatam bestiam provocavit, despiciens videlicet temporalem [Col. 0192D] mortem, et coronam vitae aeternae veloci fine adipisci desiderans. Scripsit idem beatus Polycarpus ad Philippenses valde utilem epistolam, quae usque hodie in Asiae conventu legitur.



E. III IDUS JULII (13 Julii).

Natalis sancti Sileae [al., Silae] apostoli, qui cum [Col. 0193A] esset unus de primis fratribus, et ab apostolis ad Ecclesias gentium destinatus, cum Barnaba et Juda postea ab apostolo Paulo assumptus (Act. XV, XVI, XVII, XVIII), praedicationis officium, gratia Domini plenus, instanter consummavit, atque apud Macedoniam in passionibus suis Christum clarificans, postmodum requievit.



D. XIV KAL. AUGUSTI (19 Julii).

Natalis beati Epaphrae, qui a beato Paulo Colossis ordinatus episcopus (Coloss. I et IV; Philipp. II), clarus virtutibus, martyrii palmam pro ovibus sibi commendatis virili agone percepit. Sepultus apud eamdem urbem.



D. VII KAL. AUGUSTI (26 Julii).

Natalis Erasti, qui Philippis a beato Paulo episcopus [Col. 0193B] relictus (Act. XIX; Rom. XVI), ibi martyrio coronatus quievit.



B. XV KAL. JANUARII (18 Sept.).

Natalis beatorum Rufi et Zosimi, de quorum agone felici sanctus Polycarpus in epistola ad Philippenses scribit, dicens: Deprecor autem vos omnes obedientiae operam dare, ac meditari patientiam quam vidistis in Ignatio et Rufo et Zosimo beatissimis viris, scientes quod hi non in vacuum, sed per fidem et justitiam cucurrerunt, donec venirent ad locum sibi a Domino praeparatum; quoniam quidem passionum ejus participes exstiterunt, nec dilexerunt praesens saeculum, sed eum qui pro ipsis et pro omnibus mortuus est et resurrexit.



F. II NONAS AUGUSTI (4 Aug.).
[Col. 0193C]

Natalis beati Aristarchi, de quo apostolus Paulus Colossensibus scribit: Salutat vos Aristarchus concaptivus meus (Col. IV); qui comes individuus Apostolo permansit usque ad ejus confessionem; qui constitutus Thessalonicensium episcopus (Act. XIX, XX, XXVII), post longos et beatissimos agones a Christo coronatus quievit.



D. VIII IDUS SEPTEMBRIS (6 Sept.).

Natalis sancti Onesiphori, de quo ad Timotheum scribit Apostolus: Det misericordiam Dominus Onesiphori domini, quia saepe me refrigeravit, et catenam meam non erubuit: sed cum Romam venisset, sollicite me quaesivit, et invenit. Det illi Dominus invenire misericordiam [Col. 0193D] a Domino in illa die. Et quanta Ephesi ministravit, melius tu nosti (III Tim. I).



B. VII KAL. OCTOBRIS (25 Sept.).

Natalis Cleophae, qui unus fuit de septuaginta Christi discipulis (Luc. IV). Cui post resurrectionem eunti cum alio condiscipulo in castellum nomine Emmaus, quod Nicopolis nunc dicitur, Dominus apparuit. Quem tradunt in eadem urbe, eademque domo in qua mensam quasi peregrino Domino paraverat, pro confessione illius, quem ibi ipse recognoverat, a Judaeis occisum, et gloriosa memoria etiam sepultum.



D. IV NON. OCTOBRIS (4 Oct.).

Natalis sanctorum Crispi et Caii, quos apud Corinthios [Col. 0194A] beatus Apostolus se dicit baptizasse (I Cor. I). Cujus Caii meminit idem Apostolus ad Romanos: Salutat vos Caius hospes meus, et universae Ecclesiae (Rom. XVI). Cujus et beatus Joannes, scribens ei epistolam, meminit: Senior Caio charissimo, quem ego diligo in veritate (Joan., Ep. III).



F. IV KAL. JANUARII (29 Dec.).

Natalis sancti Trophimi, de quo scribit Apostolus ad Timotheum: Trophimum autem reliqui infirmum Mileti (II Tim. IV). Hic ab apostolis Romae ordinatus episcopus, primus ad Arelatem urbem Galliae ob Christi Evangelium praedicandum directus est. Ex cujus fonte, ut beatus papa Zozimus scribit, totae Galliae fidei rivos acceperunt; qui apud eamdem urbem in pace quievit.



D. XI KAL. APRILIS (22 Mar.).
[Col. 0194B]

Natalis sancti Pauli, quem beati apostoli ordinatum urbi Narbonae episcopum miserunt. Quem tradunt eumdem ipsum fuisse Sergium Paulum proconsulem, virum prudentem, a quo ipse Paulus sortitus est nomen, quia eum fidei Christi subegerat; quique ab eodem sancto apostolo, cum ad Hispanias praedicendi gratia pergeret, apud praefatam urbem Narbonam relictus, praedicationis officio non segniter impleto, clarus miraculis coronatus sepelitur.



D. XII KAL. FEBRUARII (21 Jan.).

Natalis sancti Publii Athenarum episcopi, qui princeps insulae Melite vel Militene, cum navigantem beatum apostolum Paulum Romam, sub custodia [Col. 0194C] detentum (Act. 28) per triduum hospitio receptum, humane tractasset, ut beatus Lucas refert, patrem ipsius Publii contigit febribus et dysenteria jacere. Ad quem cum intrasset beatus Apostolus, et imposuisset illi manus et orasset, sanavit eum (Euseb., lib. IV, c. 22). Quem Publium adhaerentem sibi beatus Apostolus postea ordinatum episcopum, ad praedicandum direxit; qui postmodum Atheniensium ecclesiam nobiliter rexit, et praeclarus virtutibus et doctrina praefulgens, ob Christi martyrium gloriose coronatur; nam primus Dionysius, inde Publius, iste Athenis praefuit.



F. VII KAL. JUNII (26 Maii).

(Hier. de Script. Eccl., c. 19.) Natalis sancti Quadrati apostolorum episcopi discipuli, qui in locum [Col. 0194D] beati Publii Athenarum substituitur et Ecclesiam grandi terrore dispersam fide et industria sua congregat. Cumque Adrianus Athenis exisset hieme invisens Eleusinam, et omnibus pene Graeciae sacris initiatus, dedisset occasionem his qui Christianos oderant absque praecepto imperatoris vexare credentes, porrexit ei librum pro nostra religione compositum valde utilem plenumque rationis et fidei, apostolica doctrina dignum, in quo et antiquitatem suae aetatis ostendens, ait plurimos a se visos, qui variis in Judaea oppressi calamitatibus, a Domino sanati fuerant, et qui a mortuis resurrexerant; quia una cum filiabus Philippi (Act. XXI) et in prophetica gratia celeberrimus fuit (Deest hoc Hier.).



C. V NONAS OCTOBRIS (3 Octob.).
[Col. 0195A]

Natalis sancti Dionysii Areopagitae, qui ut liber Actuum apostolorum indicat (Act. XVII), ad praedicationem beati Pauli apostoli apud Athenas ad fidem Christi conversus, primus ejusdem civitatis episcopus ab eodem est constitutus.



G. XI KAL. AUGUSTI (22 Julii).

Natalis sanctae Mariae Magdalenae, de qua, ut Evangelium refert, septem daemonia ejecit Dominus. Quae etiam inter alia dona insignia Christum a mortuis resurgentem prima videre meruit.



G. IX KAL. OCTOBRIS (23 Sept.).

Natalis sanctae Theclae virginis de Iconio civitate Orientis, quae a Paulo apostolo instructa, in confessione Christi ignes ac bestias devicit, et post [Col. 0195B] multa certamina ad doctrinam multorum veniens Seleuciam requievit in pace.



A. III NONAS SEPTEMBRIS (3 Sept.).

Natalis sanctae Phoebes, de qua beatus Apostolus Romanis scribit: Commendo autem vobis Phoeben sororem nostram, quae est in ministerio Cenchris, ut eam suscipiatis in Domino digne sanctis, et assistatis ei in quibuscunque desideraverit; vestris etenim ipsa quoque assistit multis, etiam et mihi ipsi (Rom. XVI).



A. VI NONAS JULII (2 Julii).

Natalis sanctorum Processi et Martiniani, qui cum essent [a 180Kb] magistriani Mello principi, et viderent mirabilia quae faciebat per beatos apostolos suos Petrum et Paulum Dominus Jesus Christus, mirari coeperunt. [Col. 0195C] Erant tunc temporis beatissimi apostoli traditi Paulino sub custodia Mamurtini in monte Tarpeio, ubi de monte suis orationibus aquam manare fecerunt. Tunc [Col. 0196A] sunt baptizati Processus et Martinianus a beato Petro apostolo et alii promiscui sexus numero XXIII (sic). Quod cum nuntiatum esset Paulino, scilicet quod Processus et Martinianus magistriani effecti essent, misit milites et tenuit eos, jussitque in custodiam retrudi. Sequenti die educti cum constantissime Christum faterentur, jussit Paulinus, ut lapidibus os eorum contunderetur; sed illi gloriam in excelsis Deo dicebant. Allata est et tripoda et supra eam Jovis aureus. Illi cum viderent, risum facientes exspuerunt in Jovem, et in tripodam. Tunc jussi sunt in equuleo suspendi, et attrahi nervis, et caedi fustibus. Jussumque est ut flammae ponerentur circa latera eorum. Erat autem ibi matrona nobilissima nomine Lucina, quae confortabat eos, dicens: Milites Christi, constantes [Col. 0196B] estote, et nolite metuere poenas quae ad tempus sunt. Iterum appensi in equuleo, a militibus caesi sunt scorpionibus, iterum retrusi in custodiam, ubi venerabilis femina Lucina ministrabat eis. Post triduum Paulinus arreptus a daemonio exspiravit. Caesareus praefectus hoc Neroni intimavit, cui Nero praecepit, dicens: Non tardentur, sed celerius exstinguantur. Tunc educti foras muros urbis Romae, in via quae Aurelia nuncupatur, gladio caesi sunt. Corpora eorum beatissima Lucina collegit, et cum aromatibus pretiosis sepelivit in praesidio suo in Arenario juxta locum ubi decollati sunt, die VI. Non. Julii.



F. II KAL. JULII (30 Junii).

[b 1Kb] Natalis beatissimae Lucinae quae a beatis apostolis baptizata et instructa est, quae de facultatibus suis [Col. 0196C] sanctorum necessatibus communicans vincula et carceres eorum semper sublevare studuit, atque eorum sepulturis venerabiliter inservire. Quorum [Col. 0197A] meritis et ipsa sociata, pretiosissimam mortem confessione Christi adepta, atria Jerusalem intrare, vota sua Domino persolvendo, meruit: ac Romae in crypta laudabili, quam ipsa ad condendum martyrum corpora construxerat, honorabiliter sepulta.



G. XII KAL. FEBRUARII (21 Jan.).

Natalis beatissimae Agnetis virginis et martyris, quae tertiodecimo aetatis suae anno in urbe Roma passa est. Haec dum ab scholis revertitur, a praefecti filio adamatur: cujus parentes dum requisisset, coepit offerre plurima, et plura promittere; denique detulerat secum pretiosissima ornamenta quae a beata Agnete veluti quaedam stercora sunt recusata. Unde factum est ut juvenis majori perurgeretur stimulo, et putans eam meliora velle accipere ornamenta, [Col. 0197B] omnem lapidem pretiosum secum defert et gloriam, et per se ipsum, et per notos et affines coepit aures appellare virginis, divitias, domos, possessiones, familias, atque omnes mundi divitias repromisit, si consensum suum ejus conjunctioni non negaret. Sed cum beatissimam virginem inclinare nullis donis aut promissionibus posset, insanus juvenis amore corrumpitur caeco, et inter angustias animi et corporis anhelo cruciabatur spiritu. Inter haec lecto prosternitur, et per alta suspiria amor a medicis aperitur. Fiunt nota patri, quae fuerant inventa a medicis, et eadem paterna voce, quae fuerant jam dicta a filio, ad petitionem virginis revolvuntur. Abnegat Agnes beatissima, et se nullo pacto asserit prioris sponsi foedera violare. Tunc praefectus coepit [Col. 0197C] vehementer inquirere quis esset de cujus se Agnes potestate jactaret. Exstitit quidam qui diceret hanc Christianam esse ab infantia, et magicis artibus ita occupatam, ut dicat Christum sponsum suum. Audiens haec praefectus Symphronius, laetus officitur, et missa apparitione cum ingenti strepitu suis eam tribunalibus praecepit assisti. Quam cum nec blandimentis nec terroribus posset ab statu sui propositi movere, jussit eam exspoliari, et nudam ad lupanar duci sub voce praeconia dicentis: Agnem sacrilegam virginem, diis blasphemiam inferentem, scortum traditam lupanaribus. Statim autem ut spoliata est, crine resoluto tantam densitatem capillis ejus gratia divina concessit, ut melius eorum fimbriis videretur quam vestibus tecta. Ingressa autem turpitudinis locum, angelum illic Domini [Col. 0197D] praeparatum ita invenit, ut circumdaret eam immenso lumine. Cumque se in oratione Domino substravisset, apparuit ante oculos ejus stola candidissima, et apprehendens eam induit se; erat autem ad mensuram corpusculi ejus indumentum nimio candore conspicuum. Interea praefecti filius venit ad locum, credens se ludibrium exercere: et audacter ingressus, vidit tantum lumen circa eam; sed quia non dedit honorem Domino, cecidit in faciem suam, et praefocatus a diabolo exspiravit. Hunc tamen virgo post paululum orando resuscitavit, qui egressus foras, coepit clamare: Unus Deus in coelo, et in terra, et in mari, qui est Deus Christianorum: nam omnia templa vana sunt; dii qui coluntur vani [Col. 0198A] sunt, et penitus nec sibi possunt aliquid nec aliis praestare. Praefectus autem videns tanta mirabilia, obstupuit; sed veritus proscriptionem, si contra pontifices templorum ageret, qui seditionem populorum concitaverant, et Agnetem contra sententias suas defensaret vicarium ad seditionem populi judicem derelinquit. Ipse autem tristis abscessit, quod eam non potuit post resurrectionem filii sui liberare. Vicarius vero Aspasius nomine jussit in conspectu omnium ignem copiosum incendi, et in medio eam praecepit flammarum jactari. Quod dum fuisset impletum, statim in duas partes dimisae flammae hinc atque illinc seditiosum populum exurebant. Beata autem Agnes expandens manus suas, in medio ignis orationem fudit ad Dominum. Completa [Col. 0198B] oratione ita omnis ignis exstinctus est, ut nec tepor quidem incendii remansisset. Tunc Aspasius seditionem populi, qui hoc non virtutibus divinis sed maleficiis reputabant, minime ferens, in gutture ejus gladium mergi praecepit: atque hoc exitu sanguinis sui rubore perfusam, Christus sibi sponsam et martyrem consecravit; parentes vero ejus cum gaudio abstulerunt corpus ejus, et posuerunt illud in praedio suo, non longe ab Urbe, via Numentana XI Kal. Febr. ubi basilicam post aliquot annos, petente Constantia filia, Constantinus Augustus construxit. Fuerat enim ab obsessis vulneribus eadem regina et virgo, ad sepulcrum Agnetis sanata, ibique Mausoleum sibi ipsa constituit. Passa est autem beata Agnes sub praefecto urbis Symphronio, vicario [Col. 0198C] ejusdem urbis Aspasio.



A. NONIS FEBRUARII (5 Febr.).

Sanctae Agathae virginis et martyris, in Sicilia civitate Catanae sub Quinctiano proconsule, imperatore Decio: qui consularis vir Quinctianus cupiens multifaria intentione ad eam pertingere, quod esset nobilissimis orta natalibus, fecit eam arctari, et cuidam matronae tradi nomine Aphrodosiae, quae habebat novem filias turpissimas, ut mutaret animum ejus. Quae videns mentem ejus immobilem, post triginta dies abiit ad Quinctianum, et dixit ei: Facilius possunt saxa molliri et ferrum in plumbi mollitiem verti, quam ab intentione Christiana mens istius puellae revocetur. Jussit igitur eam Quinctianus [Col. 0198D] ad secretarium suum adduci, et sedens pro tribunali, beatissimam Agathen interrogat: Cujus conditionis es? Agatha respondit: Non solum ingenua, sed et spectabilis genere, ut omnis parentela mea testatur. Cui dixit Quinctianus: Et si ingenua probaris et nobilis, cur moribus servilem personam te habere ostendis? Cui beata Agatha inquit: Ancilla Christi sum, ideo me servilem habere ostendo personam. Cumque in confessione Christi fortissime, quae fidei sunt, prosequeretur, jussit eam Quinctianus alapis caedi; deinde Constantius Christum praedicantem jussit ad carcerem trahi. Agatha autem laetissima et glorianter carcerem introivit, et quasi ad epulas invitata, ita gaudens agonem suum Domino [Col. 0199A] precibus commendabat. Sequenti die iterum aspectibus judicis praesentatur, quam jussit in equulco ingenti suspendi et torqueri. Tunc post alia Agatha judici respondit: Sicut qui videt, quem diu desiderabat; aut sicut qui invenit thesauros multos, ita et ego delector in his poenis corporalibus posita. Non enim potest triticum in horreo reponi, nisi theca ejus fortiter fuerit conculcata, et redacta in paleas. Ita et anima mea non potest in paradisum Dei cum palma intrare martyrii, nisi diligenter feceris corpus meum a carnificibus attrectari. Jussa est deinde in mamilla torqueri, quam diu tortam fecit impius judex abscindi. Recipitur beata virgo iterum in carcerem, ubi neque aqua ministraretur ei: et ecce circa noctem mediam venit quidam senex, qui se [Col. 0199B] medicum esse commemorabat, ferens diversa medicamenta, quem antecedebat puer luminis portitor, qui inter alia virgini dixit: Consideravi, inquit, et vidi, quia potest salutem tua mamilla suscipere. Cumque illa verbis senis non praeberet assensum, putans quod vellet carnalem adhibere sibi medicinam, dixissetque seni inter alias: Habeo Salvatorem Dominum Christum Jesum, qui verbo curat omnia, et sermo ejus solus restaurat universa; subridens senior: Et me, inquit, ipse misit ad te; nam et ego apostolus ejus sum, et in nomine ejus scias te esse salvatam; et sic ab oculis ejus sublatus est. Post quatuor dies reducta iterum ad Quinctianum est, qui testas acutas et carbones jussit spargi, et nudo corpore eam supra volutari: et ecce subito totus ille locus [Col. 0199C] commotus est, et pars parietis cecidit et oppressit duos, consiliarum judicis, et amicum ejus. Quinctianus igitur fugiens, quia ex uno latere terrae motum, ex alio latere seditionem populi formidabat, iterum jussit eam in carcerem recipi; quae ingressa expandit manus suas ad Dominum et dixit: Domine, qui me creasti, et custodisti ab infantia mea, et fecisti me juventute viriliter agere, qui tulisti a me amorem saeculi, qui corpus meum a pollutione separasti, qui fecisti me vincere tormenta carnificis, ferrum, ignem, et vincula; qui mihi inter tormenta virtutem patientiae contulisti: deprecor ut accipias spiritum meum modo quia tempus est, ut me jubeas istud saeculum derelinquere, et ad tuam misericordiam pervenire. Haec dicens beatum coelo misit spiritum: cujus [Col. 0199D] sacrum corpus auferentes Christiani populi, posuerunt conditum aromatibus in sepulcro novo. Cum autem collocaretur, venit quidam juvenis sericis vestibus indutus, quem sequebantur amplius quam centum pueri albati et pulchri, et introivit ad locum ubi condebatur corpus sanctae virginis, et posuit tabulam brevem marmoream ubi scriptum est: Mentem sanctam et spontaneam, honorem Dei, et patriae liberationem: et tandiu ibi stetit idem juvenis, donec sepulcrum cum diligentia clauderetur, et abscedens non est ulterius visus in tota provincia Siculorum. Unde non dubitandum quod angelus fuerit. Passa est autem beata Agatha Non. Febr. Quinctianus post haec iter arripuit ut facultates beatae [Col. 0200A] Agathae investigaret et ut teneret omnes de parentela ejus, qui Dei judicio in medio flumine interiit.



G. VIII KAL. JULII (24 Junii).

Nativitas beati Joannis Baptistae praecursoris Domini, Zachariae et Elizabeth filii, qui Spiritu sancto repletus adhuc in utero matris suae, et antequam exiret inde, sanctificatus, usque ad diem ostensionis suae ad Israel, confortatus Spiritu agebat in desertis, vestitus pilis camelorum, habens zonam pelliceam circa lumbos suos, esca autem ejus erat locusta et mel silvestre (Marc. I). Tricesimo aetatis anno imperii Tiberii Caesaris, cum procurator esset in Judaea Pilatus, jamque regnum Judaeorum in quatuor principatus esset divisum, venit in omnem regionem Jordanis praedicans baptismum poenitentiae, in remissionem [Col. 0200B] peccatorum (Luc. I et III).



C. IV KAL. SEPTEMBRIS (29 Aug.).

Passio et decollatio vel potius inventio capitis ejusdem beatissimi Joannis Baptistae, quem Herodes tetrarcha, ut evangelistae referunt, tenens ligavit in carcere, propter Herodiadem uxorem fratris sui Philippi, quia duxerat eam: dicebat enim illi Joannes: Non licet tibi habere uxorem fratris tui (Marc. VI; Luc. III; Matth. XIV). Hac de causa insidiabatur illi Herodias, et quaerebat occidere eum, et non poterat. Herodes autem metuebat Joannem, sciens eum virum justum et sanctum esse. Sed cum Herodes ipse diem natalis sui ageret, filia Herodiadis saltante in medio, saeviente matre, inter delicias et lascivias convivantium, temere ab Herode juratur, et impie quod juratur, [Col. 0200C] in nece prophetae impletur. Non enim poterat severitas aequo animo tolerare, quod homo Dei monebat, quia vicerat regem libido. Vinctus autem erat sanctus Baptista in Arabia, castello Macheronta. Misso itaque speculatore, decollatus est in carcere, et allatum est caput ejus in disco, puellaeque datum. Quod audientes discipuli ejus, venerunt et tulerunt corpus ejus, et posuerunt illud in monumento apud Sebasten, urbem Palestinae, quae quondam Samaria dicta est: ubi per aliquot annos jacuit usque ad tempora Juliani impiissimi Caesaris. Qui cum Christianis esset infestissimus, pagani apud Sebasten sepulcrum ejusdem Joannis Baptistae invadunt, ossa dispergunt; eadem rursum collecta et cremata, latius dispergunt: sed Dei providentia adfuere quidam [Col. 0200D] ex Hierosolymis monachi, qui misti colligentibus, quaeque ipsi poterant, ablata ad patrem suum Philippum pertulere. Ille confestim haec (supra se cum ducebat tantum thesaurum propriis servare vigiliis) ad pontificem maximum tunc Athanasium per Julianum diaconum suum mittit: quae ille suscepta, paucis arbitris sub cavato sacrarii pariete inclusa, prophetico spiritu profutura generationi posterae conservavit. Cujus praesagium sub Theodosio principe, per Theophilum ejusdem urbis episcopum completur. Qui destructo Serapis sepulcro, sancti Joannis ibidem consecravit ecclesiam. Porro caput suum duobus monachis Orientalibus, qui causa orationis venerant Hierosolymam, idem beatus Joannes juxta [Col. 0201A] Herodis quondam regis habitaculum revelavit: [a 3Kb] quod deinceps Emesam Phaeniciae urbem perlatum, et digno honore cultum est.



A. VIII IDUS OCTOBRIS (8 Octob.).

Natalis beatissimi senis Simeonis, de quo beatus Lucas evangelista refert: Et ecce homo erat in Jerusalem, cui nomen Simeon, et homo iste justus et timoratus, exspectans consolationem Israel, et Spiritus sanctus erat in eo. Responsum autem accepit ab Spiritu sancto non visurum se mortem, nisi prius videret Christum Domini. Et venit in Spiritu in templum. Et cum inducerent puerum Jesum parentes ejus ut facerent secundum consuetudinem legis pro eo, et ipse accepit eum in manibus, et benedixit Deum, et [Col. 0201B] dixit: Nunc dimittis servum tuum, Domine, secundum verbum tuum in pace (Luc. II).



F. KAL. SEPTEMBRIS (I Sept.).

Natalis beatissimae Annae prophetissae, filiae Phanuel, de tribu Aser, cujus sanctitatem Evangelicus sermo prodit: Haec processerat in diebus multis, et vixerat cum viro suo annis septem virginitate sua: et haec vidua usque ad annos octoginta quatuor: quae non decedebat de templo, jejuniis et orationibus serviens nocte ac die (Luc. II).



F. VI IDUS SEPTEMBRIS (8 Sept.).

Natalis beatissimae Dei Genitricis Mariae perpetuae Virginis, quam Spiritus sanctus custodivit, et electam sanctificavit, ut ex illius utero nasceretur homo [Col. 0202A] Deus altissimus. Ad quam missus est angelus Gabriel a Domino in civitatem Galilaeae, cui nomen Nazareth, cum esset desponsata viro Joseph de domo David. Et ingressus angelus evangelizavit eam, et dixit: Ave, gratia plena, Dominus tecum, benedicta tu inter mulieres (Luc. I). Ipsa autem ut vidit eum, mota est introitu ejus, et erat cogitans quod sic benedixisset eam. Et ait ei angelus: Ne timeas, Maria, invenisti enim gratiam apud Deum: et ecce concipies in utero, et paries filium, et vocabis nomen ejus Jesum (Ibid.). Quae tanto nuntio clarificata, Spiritu sancto fecundata, ab illo, qui de illa sumere carnem dignatus est, prae hominibus sublimata manet in aeternum, venerabiliter benedicta. Cujus dormitionem XVIII Kalend. Septembr. omnis celebrat [Col. 0202B] Ecclesia: cujus et sacrum corpus non invenitur supra terram: sic nec beati Moysi sepulcrum, quem sacra Scriptura dicit a Domino sepultum. Tamen pia mater Ecclesia, quae suis observationibus integerrima fide fundata consistit, ejus venerabilem memoriam sic festivam agit, ut pro conditione carnis eam migrasse non dubitet. Ubi autem venerabile Spiritus sancti templum illud, id est caro ipsius beatissimae Virginis Mariae divino nutu et consilio occultatum sit, magis elegit sobrietas Ecclesiae cum pietate nescire, quam aliquid frivolum et apocryphum inde tenendo docere. Sufficiunt enim ei ad sanctitatem et vitam Virginis et Matris Domini commendandam evangelistarum testimonia, nec de ea quaerere ultra necessarium putat.




[Col. 0201]
INCIPIT MARTYROLOGIUM.



MENSIS DECEMBER.



A. IX KALEND. JANUARII. Vigilia Nativitatis Domini.
[Col. 0201D]

[Col. 0202D] Eodem die apud Antiochiam Syriae, natalis sanctarum virginum quadraginta, quae persecutione Deciana [Col. 0203A] per diversa tormenta martyrium consummaverunt.

Eodem die, apud Spoletum civitatem Tusciae, natale sancti Gregorii martyris et presbyteri, temporibus Diocletiani et Maximiani imperatorum, sub judice Flacco. Quem ad se adductum ita Flaccus aggreditur: Tu rebellis es deorum, et principum contemptor? Cui beatus Gregorius respondit: Si vere vis scire, ab infantia mea nunquam a Deo meo recessi, qui me ex limo terrae formavit. Cumque perseverantissimus in fide confessionis maneret, fustibus nodosis dorsum ejus verberatum rumpitur: regyratus venter ejus dissipatur. Inde ligatus manus et pedes, in craticula superponitur, lignis suppositis. Et continuo terraemotu cecidit una regio in civitate Spoletana, et oppressit plusquam trecentos [Col. 0203B] homines idolis servientes. Post ferro constrictus, sub custodia militum in carcere retruditur, ubi angelica visitatione consolatur. Eductus e carcere, cardis ferreis in genibus percutitur. Sed et ardentibus lampadibus latera ejus sunt incensa, dicente beato martyre impio judici: Si totum corpus meum perdas, praesto est mihi medicus Dominus Jesus Christus, qui me sanat et corroborat. Tunc Flaccus jussit Tyrcano cuidam, ut beatum Gregorium tractum in amphitheatro decollaret. Quo facto, jussit Tyrcanus feras terribiles dimitti, ut corpus sancti martyris absorberent: sed nulla earum corpus sanctum attigit. Quaedam autem mulier, Abundantia nomine, petivit corpus martyris: sed quia non potuit obtinere aliter, datis triginta quinque aureis Tyrcano, [Col. 0203C] corpus recepit et, ut decuit, martyrem sepelivit juxta pontem lapideum, et rivum qui Sanguinarius appellatur ad muros civitatis, nono die Kalendar. Januar.



B. VIII KALENDAS JANUARII. (25 Dec.)

Jesus Christus Filius Dei in Bethleem Judae nascitur, anno Caesaris Augusti quadragesimo secundo, Olympiadis centesimae nonagesimae tertiae, ab Urbe condita anno septingentesimo quinquagesimo secundo: compressis cunctarum per orbem terrae gentium motibus, et firmissima verissimaque pace, ordinatione Dei a Caesare Augusto composita: quando Quirinus ex consilio senatus Judaeam missus, census hominum possessionumque describebat, sextamque [Col. 0203D] mundi aetatem suo piissimo consecravit adventu idem Dominus noster Jesus Christus.

Eodem die, natalis sanctae Anastasiae, quae tempore Diocletiani, primo diram et immitem custodiam a viro suo Publio perpessa est: in qua tamen a Chrysogono confessore Christi multum consolata et confortata est. Deinde a praefecto Illyrici in gravissima aeque atque diutina custodia macerata est. In qua duobus mensibus refecta est coelestibus escis, per sanctam Theodoten, quae martyrium prius passa est. Deinde navi imposita cum ducentis viris, et quingentis feminis, ut demergeretur in mare, perlata [Col. 0204A] est ad insulas Palmarias: ubi per manus, et pedes extensa, et ligata ad palos fixos, circa media ejus ignis accensus est, in quo matyrium consummavit. Et omnes qui cum illa venerant, variis interfectionibus martyrium celebrarunt. Inter quos omnes, unus erat Eutichianus nomine, innocentissimae naturae: qui sublatis sibi (cum dives esset) omnibus facultatibus, tacuit, nihil cogitans, nihilque metuens, nisi hoc, ne facultates ac divitias fidei perderet. Quotiescunque denique fuisset auditus, quotiescunque interrogatus, nihil aliud dicebat: Christum mihi non tollet, etiam qui caput abstulerit. Tunc Apollonia Christiana matrona, tollens corpus beatae Anastasiae, exosculabatur, et aromatibus condiens, dignisque linteaminibus obvolvens, intra viridarium [Col. 0204B] domus suae fabricata basilica, ut decuit martyrem, sepelivit.

Ipso die Romae in coemeterio Aproniani, passio sanctae Eugeniae virginis, quae tempore Gallieni imperatoris, post multa virtutum insignia, et sacros virginum choros, quas Christo Domino aggregaverat, sub Nicetio urbis praefecto alligata saxo, et praecipitata in Tiberim mergi non potuit. Inde thermis ignitis inclusa, illaesa reperta est. Novissime in custodia gladio jugulatur: et sublatum est corpus ab affinibus ejus Christianis, et positum non longe ab Urbe, via Latina, in praedio ejus proprio, ubi multorum ipsa sepelierat membra.



C. VII KAL. JANUARII. (26 Dec.)

[Col. 0204C] [a 1Kb] Natale sancti Stephani protomartyris, non longe post ascensionem Domini passi, eodem scilicet anno passionis Christi.

Eodem die Zosimi papae, qui sedit Romae anno uno. Hic constituit, ut diaconi laevam tegerent palliis: et praecenit ut nullus clericus poculum in publico propinaret, nisi tantum in cellis fidelium et clericorum,



D. VI KAL. JANUARII. (27 Dec.)

[b 1Kb] Natalis sancti Joannis apostoli et evangelistae, dilecti Domini, qui obiit anno 68 post ascensionem Domini, aetatis autem suae nonagesimo nono, Ephesi.

Romae, sancti Dionysii papae, qui sedit in episcopatu [Col. 0204D] annos sex, sepultus via Appia in coemeterio Calixti. Hic ecclesias presbyteris dedit, et parochias dioecesis dedit atque constituit.



E. V KAL. JANUARII. (28 Dec.)

(Euseb., lib. I, c. 8). Bethleem, natale sanctorum Innocentum; quos Herodes, cum Christi nativitatem Magorum indicio cognovisset, trigesimo quinto anno regni sui interfici jussit (Matth. II): qui anno trigesimo sexto morbo intercutis aquae, et scatentibus toto corpore vermibus, miserabiliter et digne moritur.



F. IV KAL. JANUARII. (29 Dec.)
[Col. 0205A]

[a 1Kb] David regis.

Item apud Arelatem, natalis sancti Trophimi, episcopi et confessoris, discipuli apostolorum Petri et Pauli.

Eodem die, sancti Crescentis, apostoli Pauli discipuli, Viennensis Ecclesiae primi doctoris (II Tim. IV).



G. III KAL. JANUARII. (30 Dec.)

Apud Spoletum, passio S. Sabini episcopi, Exuperantii et Marcelli diaconorum, et Venustiani cum uxore et filiis, sub Maximiano Augusto. Qui beatus Sabinus cum esset clarus in omnibus divinis instructionibus, et sermone eloquentissimus, tentus est a praeside Tusciae Venustiano, cum duobus diaconibus [Col. 0205B] Exuperantio et Marcello, et multis clericis. Cui Venustianus deum suum Jovem, quem habebat in cubiculo, ex lapide Coralite mire formatum in vestimentis aureis, ad adorandum obtulit. Quem beatus Sabinus in manibus acceptum, facta oratione, continuo illisit in pavimentum, et confregit. Quod factum videns Venustianus, cum furore jussit ut praeciderentur ei manus, et in conspectu ejus Marcellum et Exuperantium equuleo suspendi, ac fustibus macerari, unguibusque radi latera eorum, et ignem supponi. Hoc facto, in confessione Domini spiritum emiserunt. Quorum corpora praecepit jactari in fluvium, Sabinum vero episcopum in carcerem retrudi. Audiens hoc quidam piscator, et presbyter, collegit corpora sanctorum, [Col. 0205C] et sepelivit juxta viam pridie Kalend. Januar. Serena vero, Christianissima vidua, curam habens sancti Sabini episcopi, adduxit ad eum in carcerem nepotem suum Priscianum, qui erat caecus. Tunc sanctus Sabinus truncos suos super oculos ipsius posuit, et in fide Christi oratione facta, eum illuminavit. Videntes autem illi, qui in custodia erant, miserunt se ad pedes ejus, et baptizati sunt eo die numero undecim. Quod cum nuntiatum esset Venustiano praesidi (indoluerant enim ei oculi, et prae dolore neque cibum neque somnum capere poterat), misit uxorem suam, et duos filios suos, ut adducerent beatum Sabinum ad domum ejus de carcere. Adducto itaque, prostravit se ad pedes ejus Venustianus [Col. 0206A] cum fletu, uxorque ejus et filii, agentes poenitentiam, et rogantes se baptizari. Mox baptizatus, ut de pelve levatus est, nullum dolorem oculorum sensit. Hoc nuntiatum est Maximiano, qui iratus praecipit Sabinum damnari, et ipsum Venustianum capite truncari. Veniens autem Lucius tribunus, sine auditione beatum Venustianum cum uxore et filiis necavit in civitate Assisinate: sanctum vero Sabinum adduxit in civitatem Spoletum, et tandiu praecepit caedi, quousque deficeret. Cujus corpus collegit venerabilis Serena, quae jam manus ejus in dolio vitreo cum aromatibus condiderat, et infra domum suam posuerat, et sepelivit eum a civitate Spoletana milliario plus minus uno, sub die septimo Idus Decembris. Festivitas tamen ejus et supra nominatorum [Col. 0206B] martyrum tertio Kalendas Januarii agitur.



A. PRIDIE KAL. JANUARII. (31 Dec.)

(Pontif., cap. 34.)---Romae, natale sancti Silvestri episcopi et confessoris, qui post beatum Petrum tricesimus quartus sedit annos viginti tres, menses decem, dies undecim. Cujus industria synodus praeclarissima toto orbe terrarum, trecentorum decem et octo Patrum, apud Nicaeam urbem Bithyniae celebratur, sub consulatu Constantini Augusti, et Licinii, XIII Kalendas Julii; attamen Julii papae tempore consummatur. Fecit autem ordinationes sex mense Decembri, presbyteros quadraginta duos, diaconos viginti quinque, episcopos per diversa loca sexaginta quinque. Sedit autem ex die Kalendarum Februariarum [Col. 0206C] usque in diem Kalendarum Januariarum. Sepultus est in coemeterio Priscillae via Salaria, milliario tertio ab urbe Roma, pridie Kalendas Januarii: et cessavit episcopatus ejus dies quindecim. Hic constituit chrisma ab episcopo confici, et ut baptizatum liniat presbyter: et ut nullus laicus crimen audeat clerico inferre: et dalmaticis in ecclesia uti, et ut pallio linostimo laeva eorum tegeretur, scilicet diaconorum.

Apud Senonas, sanctae Columbae virginis, quae superato igni gladio caesa est.

Item apud Senonas, natale beatorum Sabiniani et Potentiani, qui a beatis apostolis ad praedicandum directi, praefatam urbem martyrii sui confessione illustrem fecerunt.



[a 4Kb] LITANIAE INDICENDAE. MENSIS JANUARIUS HABET DIES XXXI, LUNA VERO XXX.
[Col. 0205]


B. KAL. JANUARII. Octavae Domini.
[Col. 0205D]

[Col. 0206D] Romae, natalis sancti Almachii martyris: qui jubente Alippio Urbis praefecto, cum diceret, Hodie octavae [Col. 0207A] Dominici diei sunt, cessate a superstitionibus idolorum et sacrificiis pollutis; a gladiatoribus hac de causa occisus est.

Item Romae, natale S. Martinae virginis et martyris: quae cum esset sublimis genere, et patre consule nata, dives nimis rerum, quas misericorditer indigentibus erogabat, tenta ab Alexandro imperatore, jussa est sacrificare Apollini. Sed mox ut orationem fudit beata virgo, terrae motus factus est magnus, ut civitas concuteretur. Ac sic pars templi ipsius Apollinis destructa est, simulacrum comminutum, et multitudo magna cum sacerdotibus fani oppressa. Iratus valde Alexander imperator, jussit alapis faciem ejus caedi, et uncinis palpebras ejus disrumpi. Carnifices autem qui ad caedendum eam deputati fuerant, deficientes, [Col. 0207B] clamare coeperunt videre se quatuor viros splendidos, qui eam confortarent, sibique potius poenam inferrent. Inde testarum fragmentis caesa, cum invictissima durasset, illi, quibus hoc impium officium delegatum fuerat, tandem pietate divina circumdati lumine (erant enim octo), crudele illico ministerium exsecrantes, crediderunt, ac Dominum verum Christum Jesum confessi sunt. In quos accensus valde imperator, suspensis fecit carnes eorum spathis lacerari. Deinde capitibus amputatis, saeculi hujus vitam finiere, decimo septimo die, mense Novembrio: sicque felicia regna martyres Christi facti petierunt. Iterum facta Martina poenis pulsatur: nam exspoliata vestibus, incisa est toto corpore ac deinde quatuor palis extensa; a duobus centurionibus [Col. 0207C] fustibus caesa. Cumque in confessione perseveraret, mutati sunt qui per vices eam caederent septem centuriones. Sed illa sibi supplicia illata forti animo risit. Inde recepta in carcerem. Inde adipibus et pinguedine superuncta, et ad imperatorem iterum adducta, et jubente eo in fanum deorum intromissa. Sed mox oratione facta ab illa, ignis de coelo cecidit, et idolum in favillam redegit; sacerdotes [Col. 0208A] templi exussit, et multitudinem populi occidit. Tunc perculsus terrore imperator, tradidit eam cuidam Justino praefecto, ut impelleret eam ad sacrificandum. Qui mox extendi eam jussit in conto, et spathis membra ejus incidi, et circa mamillas ungulis attrectari, usque dum centum et octodecim incisiones ab uncinis fierent. Sed cum adhuc ut ille speraverat non exspirasset, deposita de conto recipitur in carcerem. Quae et iterum in amphitheatrum a Justino praefecto praesentata imperatori, feris est injecta. Sed leo immanissimus de cavea laxatus, rugiendo usque ad pedes sanctae martyris pervenit, ubi statim ferocitatem deposuit, eamque nullo pacto attigit. Sed cum reduceretur in caveam, Eumenium imperatoris cognatum interfecit. Et iterum recepta est, jubente imperatore, [Col. 0208B] in carcerem. Exinde post duos dies cum iret ad sacrificandum imperator, exhibita martyr, cum fixa in Domino maneret, suspensa iterum, ungulis rasa: rasisque capillis, in quibus credebant quod magica ars consisteret, videntes eam insuperabilem, in templo Dianae tribus diebus et tribus noctibus eam includunt. Cumque precibus suis in pulverem redegisset simulacrum, educta de fano, ad ultimum gladio ferienda ab imperatore destinatur. Hujusmodi fine martyr venerabilis coeli regnum meruit.

Eodem die apud Spoletum civitatem Tusciae, natalis sancti Concordii martyris temporibus Antonini imperatoris. Hic ortus est Romae, cujus pater Gordianus dicebatur, sanctissima conversatione presbyter, [Col. 0208C] de titulo pastoris, ordinatus subdiaconus a sancto Pio urbis Romae episcopo. Qui nihil aliud cum patre suo, nisi jejuniis et orationibus die noctuque vacabat, eleemosynis pauperum semper inserviens. Factum est, ut cum consilio patris sui apud beatum Eutychen, qui tunc morabatur in praediolo suo, via Salaria juxta civitatem habitaret, audiens famam eorum Torquatus comes Tusciae, qui versabatur in civitate [Col. 0209A] Spoleti, mittens accersivit sanctum Concordium, et dixit ei: Quo nomine vocaris? Respondit sanctus Concordius: Christianus sum. Dicit ei comes: De nomine requiro, non de Christo tuo. Sanctus Concordius respondit: Christianus sum, et Christum confiteor. Cumque impelleretur ad sacrificandum, et ille in fide Christi fortiter perduraret, jussus est fustibus caedi. Sequenti nocte venit ad eum beatus Eutyches cum Anthimo episcopo, et rogaverunt comitem ut aliquot diebus cum eis permitteretur morari. Erat namque Anthimus episcopus amicus comitis, quique beatum virum Concordium fecit illis diebus presbyterum. Peractis aliquibus diebus, revocatus est beatus Concordius, et venit ad comitem. Cui et dixit comes: Quid tractasti circa salutem tuam? Sanctus vir respondit: [Col. 0209B] Salus mea Christus est, cui quotidie sacrifico sacrificium laudis. Iratus comes, jussit eum suspendi in equuleo. Cruciatus diu, revocatur arctatus ferro in carcerem: ubi meruit consolationem angelicam. Post tres noctes missi sunt ad eum, qui eum aut sacrificantem laxarent, aut nolentem punirent. Venientes autem missi, dixerunt ei: Aut sacrifica Jovi, aut capitalem sententiam accipies. Ferebant autem statunculam Jovis. Beatus Concordius dixit: Gratias tibi, Domine Jesu Christe. Et exspuit in faciem Jovis. Tunc unus de satellitibus evaginato gladio amputavit caput ejus: atque ita in confessione Domini emisit spiritum. Venientes autem duo clerici, cum religiosis viris, tulerunt corpus ejus, et sepelierunt non longe a Spoleto, in loco ubi aquae multae [Col. 0209C] emanant.

Item Romae via Appia, coronae militum triginta, has sub Diocletiano pro confessione verae fidei percipere meruerunt.

Apud Africam, natalis sancti Fulgentii, Ecclesiae Ruspensis episcopi et confessoris, qui tempore Vandalicae persecutionis, ob catholicam fidem et eximiam doctrinam, ab Arianis multa perpessus, et diu apud Sardiniam exsilio relegatus, tandem ad Ecclesiam suam redire permissus, et vita et triumpho clarus, sancto fine quievit, annum sui episcopatus agens vigesimum quintum, vitae autem totius sexagesimum quintum.

Apud Alexandriam, sanctae Euphrosynae virginis, quae orationibus patris sui Paphnutii de sterili matre [Col. 0209D] progenita, in puerili aetate constituta, clam se tonderi fecit, et monasticam vitam expetiit; Smaragdi sibi nomen imponens. Post etiam in reclusione viginti et octo annis in omni sanctitate perdurans, tacta aegrotationis incommodo, et mortem sibi adesse cognoscens, manifestavit se religioso et lacrymis multoties quaerenti eam patri.

In territorio Lugdunensi monasterio Jurensium, S. Eugendi abbatis, cujus virtutibus et miraculis plena refulsit.



D. IV NONAS JANUARII. (2 Jan.)

Natalis beati Macarii abbatis.

Et in Ponto civitate Tomis, trium fratrum, Argaei, [Col. 0210A] Narcissi, et Marcellini pueri, qui sub Licinio inter tyrones comprehensus, cum nollet militare caesus tyrones comprehensus, cum nollet militare caesus ad mortem et diu in carcere maceratus, in mare mersus, martyrium consummavit. Corpus ejus ad littus delatum, et a religiosis viris depositum, magnis coruscat virtutibus.



C. III NONAS JANUARII. (3 Jan.)

(Pontificale, cap. 20). Romae, natalis sancti Anteros papae et martyris, qui vicesimus post beatum Petrum cum duodecim annis, mense uno, diebus duodecim rexisset Ecclesiam, passus est sub Maximino, et in coemeterio Calixti sepultus via Appia. Hic gesta martyrum a notariis diligenter exquisivit, et in ecclesia recondidit.

[Col. 0210B] Apud Parisios, sanctae Genofevae virginis, quae a beato Germano Antisiodorensi episcopo Christo dicata, admirandis virtutibus et miraculis late claruit, et usque octoginta annos in Christi servitute consenuit.

Eodem die sancti Florentii Viennensis episcopi et martyris, octavi ejusdem urbis.



D. II NONAS JANUARII. (4 Jan.)

(Ado, Chron., an. 241, supra Vide libellum de Festivitat. apost.) Natalis sancti Titi apostolorum discipuli.

Apud Africam, natalis sanctorum Aquilini, Gemini, Eugenii, Martiani, Quinti, Theodeti, Triphonis, [Col. 0210C] praeclarissimorum martyrum, quorum gesta habentur.

Eodem die apud urbem Romam, sanctorum martyrum Prisci presbyteri, et Priscilliani clerici, atque Benedictae religiosissimae feminae, sub tempore Juliani impiissimi Augusti, qui gladio martyrium compleverunt.

Item apud urbem Romam, beatae Dafrosae, uxoris Fabiani martyris, quae post damnationem beati viri sui primum relegata exsilio, deinde ab impio Juliano capite jussa est puniri.



E. NONIS JANUARII. (5 Jan.)

(Pontificale, cap. 9.) Romae natalis sancti Telesphori, qui septimus post Petrum apostolum pontifex [Col. 0210D] ordinatus, sedit annos undecim, menses tres, dies viginti unum, illustreque martyrium duxit. Hic constituit ut sex hebdomadibus ante Pascha jejunium celebraretur, et Natali Domini Jesu Christi nocte missae celebrarentur, et hymnus angelicus, id est, Gloria in excelsis Deo, hora sacrificii missae diceretur.

Item apud Antiochiam depositio sancti Simeonis monachi admirandae virtutis viri, qui decimo tertio aetatis anno huic saeculo abrenuntians, monasterii claustra expetiit, ubi mira abstinentia vix septimo die cibum sibi indulgens, Psalterium inter quatuor menses didicit. Deinde nimia domandi corporis intentione, fune palmiceo renes sibi constringens, [Col. 0211A] duriter laniatus est. Inde in quodam puteo se recludens, et ex eo fratribus violenter ad monasterium reductus, clam fugiens, eremum petiit. Ubi multo commoratus tempore in columna editiori sanctitate fervens se reclusit. Ubi non modo nulli extraneae mulieri, sed nec propriae matri se videre permisit. Et usque hodie basilicam columnae illius feminarum nulla egreditur. Nam quaedam mulier veste induta virili ingredi voluit, et mox ut limen attigit, retrorsum mortua cecidit.



F. VIII IDUS JANUARII. (6 Jan.)

Epiphania Domini.

Eodem die passio sanctae Macrae virginis, quam cum Rictiovarus praeses torqueri et in ignem praecipitari [Col. 0211B] jussisset, illaesa permansit. Deinde mamillis abscisis, squaloreque carceris afflicta, super testas acutissimas et prunas volutata, orans migravit ad Dominum.



G. VII IDUS JANUARII. (7 Jan.)

Relatio pueri Jesu ex Aegypto.

Item natalis sancti Luciani Antiochenae Ecclesiae presbyteri et martyris, viri doctissimi atque eloquentissimi, qui passus est Nicomediae ob confessionem Christi persecutione Maximini, sepultusque Helenopoli Bithyniae; quam urbem (cum prius Drepana vocatur) in honorem ejusdem gloriosi Martyris, Constantinus imperator instaurans, ex nomine matris suae Helenopolim nuncupavit.

[Col. 0211C] Item apud Antiochiam, beati Cleri diaconi, qui ob confessionem Christi septies tortus, et in carcere diu maceratus, ad ultimum decollatus martyrium consummavit.



A. VI IDUS JANUARII. (8 Jan.)

Apud Neapolim Campaniae sancti Severini confessoris [a 1Kb] fratris beatissimi Victorini clarissimi viri miraculis. Qui et ipse fratris imitator, post multarum virtutum perpetrationem, sanctitate plenus quievit. Sepultus in loco, ubi primum abstinentissimus, quam ad episcopatum vocaretur, conversatus fuerat.

Belvaci. sanctorum Luciani et Messiani.



B. V. IDUS JANUARII. (9 Jan.)
[Col. 0211D]

In Mauritania Caesariensi, natalis sanctae Martianae virginis et martyris.

Item die apud Antiochiam, natale sancti Juliani martyris, et Basilissae conjugis ejus. Hi itaque sanctissimo voto casti conjuges, aliquot annos pariter vixerunt; carnem suam Christo virginem servantes, monasteria de rebus suis, quia erant parentibus et genere clarissimi, instituerunt, ut ad decem millia monachorum pater beatus Julianus fieret. Basilissa vero multarum mater virginum. Quarum multitudinem cum jam victricem praemisisset ad Dominum, ipsa conversatione vitae, et doctrinae studiis probatissima, [Col. 0212A] inter verba orationis dulcissimis suspiriis plana reddens Domino spiritum, angelorum consortio in coelo conjunxit. Julianus vero postmodum a Martiano praeside requiritur, quo tempore rabies crudelitatis ad persequendum sanctos Dei sub Diocletiano et Maximiano exarserat, ad quem multitudo sacerdotum et Ecclesiae Christi ministrorum confugerat propter immanitatem persecutionis. Comprehensus itaque cum hac ingenti multitudine ipse praesidis audientiae reservatur; caeteri servi Dei, jussu crudelis judicis ingenti accenso igne, eisque apposito, in quo consistebant loco consumpti sunt. Ubi ad commendandam pretiosam mortem sanctorum, tertiam, sextam, nonam psallentiam chori feruntur audiri, sed et vespertinos, et matutinos hymnos Deo [Col. 0212B] cecinere. Beatus vero Julianus primum auditus, rigidissimis fustibus caesus est. Cumque caederetur, unus ministrorum praesidi necessarius oculum amisit. Quem beato Juliano orante illico recepit, et Christo credens statim ab insano judice decollatur. Inde beatus Julianus ductus ad fanum daemonum, simulacra cristallina et electrina, atque diversi generis metallo acquisita, ita comminuta atque in pulverem redacta sunt, ut quid fuerint omnino non pareret. Deinde sanctus martyr vinculis ferreis arctatus, per civitatem sub voce praeconis circumducitur. Cumque pervenisset ad locum, ubi filius praesidis in scholis erudiebatur, puer idem Celsus nomine vidit multitudinem albatorum circa sanctum martyrem, et coronam pretiosissimis lapidibus renitentem super caput [Col. 0212C] ejus. Quae visa cum suis condiscipulis narraret, subito divinitus inspiratus projecit volumina magistrorum, et vestimenta quibus erat indutus, et celeri cursu pervenit ad pedes vincti martyris. Ad quod factum stupens tota pene civitas accurrit; cum reliquis praeses et mater pueri ejulantes adveniunt. Sed cum puerum a societate beata separare non possent, cum beato Juliano imo carceris mancipatur. Ubi divino lumine consolati, et odore mirifico sunt respersi, ita ut milites qui eos servabant, circiter viginti, commoti, et stupore perculsi, Christo Domino crederent. Ad hos itaque visitandos in carcerem fratres septem una cum Antonino presbytero venerunt, officioque sancti Antonini presbyteri, tam puer quam viginti milites baptizati sunt. Quod audiens [Col. 0212D] praeses, septem fratres diu custodia maceratos, ad ultimum tradi igni praecepit, porro milites gladio trucidari; sicque martyrium victores consummaverunt. Sanctum vero Julianum atque Celsum puerum, sanctumque Antoninum presbyterum sibi praesentatos, necnon et Anastasium, quem beatus Julianus a morte suscitatum participem gratiae Christi fecerat, in cuppas pice et adipe ferventes injecit, sub quibus lignorum et sarmentorum copiam aggregari jussit. Sed beati nihil laesi sub igne, in confessione invicti persistunt. Ducti ergo iterum sunt in custodiam. Cum puero autem mater ipsius Martionilla, ut eum mutare posset, volens inclusa est. Sed dum cupit filium [Col. 0213A] praedam fieri diabolo, ipsa praedata Christo, ejusque ancilla fidelis facta baptismi gratiam recepit. Quo audito impius conjux piam Christi famulam in ima carceris trusam martyribus sociavit. Quos iterum suis conspectibus praesentari fecit, et ad fanum daemonum, sacerdotibus fani intro exspectantibus, ut sacrificaturi mittuntur. Sed mox sanctis orantibus templo ad solum dejecto, sacerdotum ad mille, cum paganorum multitudine, occisi sunt. Sed iterum ab irato impio praeside sancti retruduntur. Qui divina consolatione nocte sunt mirabiliter confortati. Sequenti vero luce producti sunt de custodia: [a 2Kb] oleoque infuso liciniis, manus et pedes eorum ligantur, ignisque ita supponitur. Sed cum invicti perdurarent, Juliano et Celso cutem capitis auferri [Col. 0213B] jubet, Antonino et Anastasio lumina effodi, Martionillae equuleum parari. Haec cum illi fortissime pervicissent, feris intromissis in amphitheatrum ad devorandum eos objecerunt. Sed ferae pedes sanctorum lingebant. Cumque omnia pervicissent, militibus eos ferire jussit. Atque tali certamine palmam adepti, regna mansura perceperunt.



C. IV IDUS JANUARII. (10 Jan.)

Apud Thebaidem, natalis sancti Pauli primi eremitae, qui a sexto decimo aetatis suae anno usque ad centesimum et tertium decimum solus in eremo permansit. Cujus animam inter apostolorum et prophetarum choros ad coelum ferri ab angelis sanctus [Col. 0213C] Antonius vidit.

[b 1Kb] S. Hyginii papae, qui sedit Romae annos quatuor. Hic constituit clerum, et distribuit gradus. Sepultus in Vaticano IV Idus Januarii.

Apud Cyprum, beati Nicanoris, qui unus fuit de septem primis diaconibus.

[c 2Kb] Et adventio sancti martyris Hermetis.



D. III IDUS JANUARII. (11 Jan.)

Apud Alexandriam, natalis sanctorum confessorum, Petri, Severi, Lucii, quorum gesta habentur.

(Possid. in Indic., c. 3 et 9.) In Africa, natalis [Col. 0214A] sancti Salvii. In hujus natali sanctus Augustinus verbum fecit ad populum Carthaginis.



E. PRIDIE IDUS JANUARII. (12 Jan.)

Apud Achaiam, natalis sancti Satyri martyris, civis Arabiae, qui transiens ante quoddam idolum, cum exsufflasset illud, signans sibi frontem, statim corruit; ob quam causam decollatus est.

(Zeno Veron., sermon. propr.) Eodem die natalis sancti Arcadii martyris, genere et miraculis clari.



F. IDIBUS JANUARII. (13 Jan.)

Romae, via Lavicana, coronae militum quadraginta, sub Gallieno imperatore.

[Col. 0214B] Pictavis, sancti Hilarii episcopi et confessoris, qui ob catholicam fidem quadriennio apud Phrygiam relegatus. Inter alias virtutes fertur quod mortuum suscitaverit.

Apud Viennam, sancti Veri episcopi, qui praesedit Ecclesiae post sanctum Evantium.



G. XIX KAL. FEBRUARII. (14 Jan.)

Apud Nolam Campaniae, natale beati Felicis presbyteri. Hic a Maximo Nolanae urbis episcopo presbyterii honore praeditus est. Cum autem imperatorum decreta Christianos insequi praecepissent, maximus pontifex jam senio praegravatus, putans se non posse ferre supplicia, silvarum saltus adiit. Quos [Col. 0214C] dum turbidus de persecutione pererrasset, affectus fame, gelu attritus, solo corruit semivivus. At beatus Felix presbyter captus, et vinculis astrictus, ante praesidem Draccum adductus, cum multa de portentis deorum, quod nihil essent, disputaret, eumque praefectus immolare impelleret, respondit: Inimici estis deorum vestrorum. Ad quaecunque enim me deorum vestrorum templa duxeritis, hoc eis eveniet quod evenit illis ad quae meum fratrem Felicem vos duxisse poenituit. Sed si vultis probare virtutem Domini mei Jesu Christi, me ad Capitolium ire jubete, ut ipsum Jovem, principem daemoniorum vestrorum, ruere faciam. Mox impius judex compressis auribus [Col. 0215A] suis, jussit eum fustibus caedi, deinde equulei tormentis applicari; inde carceri includitur, in quo non mediocribus vinculis astrictus, cochleis ac testulis suppositis extenditur. Et ecce nocte media angelus Domini, confractis catenis, scissaque trabe qua pedes ejus conclusi tenebantur, ait illi: Surge et egredere, ac require sacerdotem tuum, inventumque reduc ad urbem, et absconde, ne inedia ac fame depereat, donec desinat persecutio. Dumque beatus Felix egressus sacerdotem et episcopum suum requireret, invenit illum solo prostratum, clausis oculis, strictisque dentibus vix spirantem. Et cum anxie requireret quid alimenti defecto seni porrigeret, ecce subito de sentibus uvam pendere miratur: de qua aliquibus granis in os confessoris Christi expressis, [Col. 0215B] paululum senior refocillatus surrexit. Quem humeris impositum Felix ad civitatem detulit, et sub tugurio cujusdam viduae commendatum, alimentis pavit. Deinde captus, in exsilium deportatur beatus martyr, in monte qui vocatur Circeis, ubi lapides excidebantur, ut ipse cum damnatis pari modo lapidum caesor esset. Ubi Probi cujusdam tribuni filiam a daemonio liberavit, uxoremque ejus ab hydropisi morbo curavit, ipsumque Probum cum uxore et filia, et pluribus aliis, in Christo baptizavit. Post deinde cum regressus esset, crescente persecutione, iterum mittitur persecutor ex numero apparitorum, qui beatum Felicem teneret. Quem cum sollicite requireret, et eumdem Felicem interrogaret si nosset ubi Felix presbyter lateret: Hac, inquit, [Col. 0215C] Felix parte abiit. Persecutore discedente, Felix latebram petiit. Sed nec mora, persecutor ipse subsequitur. At martyr inter parietes dirutos occulebatur, ubi in ipso primo domus introitu araneorum telae dependentes, intus neminem tunc intrasse, fidem fecerunt. Qua visione delusus inimicus abscessit. Sic martyr ad alium locum demigrans, a muliere quadam per tres menses pastus est; cujus tamen faciem, dum iisdem latibulis celaretur, nullo modo vidit. Postmodum vero apud Nolam pontificem daemoniorum ad Christum convertens, templum Apollonis, prius daemone qui responsa dabat expulso, divina virtute dejecit. Virtutibus itaque adeo illustris, cum vellet universus populus Nolanus ut levaretur episcopus, non consensit, sed alterum in [Col. 0215D] sede pontificali eligens, ipse post duodecim annos, quos apud Nolam cessante persecutione fecerat, Dominica die mysteriis confectis, data pace omnibus, se in pavimentum oraturus projecit: moxque beati viri anima de carnis ergastulo egressa, post gravia tormenta, quae patienter tulerat pro Christo, felicia regna, ipse vere Felix conscendit. Sepultusque juxta urbem in loco qui dicitur Pincis, ubi claris semper fulget virtutibus, ab Helpidio, venerabili et sancto presbytero. Hic etiam beatissimus martyr et confessor haereticis invictissime restitit.

[Col. 0216A] Apud Viennam sancti Caeldi episcopi (Ado in Chron. anno 686.)



A. XVIII KAL. FEBRUARII. (15 Jan.)

Abacuc et Michaeae prophetarum, quorum corpora sub Arcadio imperatore divina revelatione reperta sunt.

Item beati Macarii abbatis, discipuli beati Antonini, vita et miraculis celeberrimi.

Item beati Isidori sanctitate vitae, fide ac miraculis praeclari.

Apud Bituricas civitatem, translatio Sulpitii episcopi et confessoris, qui a pueritia sacris litteris eruditus et sanctae conversationis luce conspicuus, [Col. 0216B] etiam laicus virtutibus claruit. Post etiam corona deposita monachorum Pater exstitit; atque inde ad episcopalem provectus cathedram, vita clarus, miraculis gloriosus quievit.



B. XVII KAL. FEBRUARII. (16 Jan.)

Romae via Salaria in coemeterio Priscillae, natalis sancti Marcelli papae, qui, jubente Maximino imperatore, primo fustibus caesus et a facie ejus quem corripiebat expulsus est. Deinde audiens quod domum sanctae Lucinae, quam ipse proscriptione damnaverat, eo quod de facultatibus suis Christianis donaverit, ecclesiam faceret, et in ea missas celebraret, in media civitate jussit in eadem ecclesia plancas sterni ad animalia catabuli publici, et ejusdem [Col. 0216C] stabuli episcopum ad servitium animalium deputavit cum custodia publica. Ubi etiam post multos annos serviendo, indutus amictu cilicino, defunctus est: et conditus aromatibus a Joanne presbytero ac a beata Lucina, sepultus in coemeterio Priscillae.

Apud Arelatem, sancti Honorati episcopi, cujus vita doctrina ac miraculis illustris refulsit.



C. XVI KAL. FEBRUARII. (17 Jan.)

In Aegypto apud Thebaidem, beati Antonii monachi, qui sine ulla scientia litterarum Scripturas divinas, et memoriter audiendo tenuisse, et prudenter cogitando intellexisse praedicatur. Multorum monachorum [Col. 0216D] Pater, vita et miraculis praeclarissimus vixit. Cujus corpus sub Justiniano imperatore divina revelatione repertum, Alexandriam delatum est, et in ecclesia beati Joannis Baptistae humatum.

Apud Linguonas, natale sanctorum geminorum Speusippi, Eleusippl et Meleusippi. Qui cum essent viginti quinque annorum, cum avia sua Leonilla, et Ionilla, et Neone, martyrio coronati sunt, tempore Aureliani imperatoris. Gemini quidem in una arbore suspensi, ligatis manibus sursum, et pedibus insum [a 2Kb] , ita extenti, ut pene putarentur ab ipsa membrorum [Col. 0217A] compage separari; et post haec in ignem praecipitati, nec tamen laesi, inter verba orationum simul migrarunt ad Dominum. Ionilla hoc videns, confessa est se etiam esse Christianam. Et post comprehensa a turbis, ac capillis suspensa, multisque afflicta suppliciis, cum Christum negare noluisset, cum Leonilla est simul gladio perempta. Neon exceptor gestorum, et ipse Christi nomen confessus, martyrio coronatus est. Docuit autem et baptizavit geminos hos Benignus presbyter, quem misit ab Oriente beatus Polycarpus, Joannis apostoli auditor in Galliam, cum Andochio presbytero et Thyrso diacono. Sepulti sunt autem iidem gemini in secundo milliario ab urbe Linguonum. Turbon autem, scribens victorias confitentium Dominum, non post [Col. 0217B] multum temporis martyrium perpessus est.

Apud Bituricas, Sepultii episcopi.



D. XV KAL. FEBRUARII (18 Jan.)

Cathedra sancti Petri apostoli, qua primum sedit Romae.

Eodem die, natalis sanctae Priscae virginis et martyris.

Et in Ponto, natalis sanctorum martyrum Mosaei et Ammonii, qui cum essent milites, primo ad metalla deputati, novissime igni traditi sunt.



E. XIV. KAL. FEBRUARII. (19 Jan.)

[Col. 0217C] [a 1Kb] In Smyrna, natalis sancti Germanici martyris, qui cum primaevae aetatis venustate floreret, per gratiam virtutis Dei, metum corporeae fragilitatis excludens, sponte praeparatam sibi bestiam, damnatus a judice jam provocavit: cujus dentibus comminutus, vero pani, id est Domino Jesu Christo, pro ipso moriens, meruit incorporari.

Eodem die, natale sancti Pontiani martyris, apud Spoletum, temporibus Antonini imperatoris, sub judice Fabiano. Ante quem adductus, et interrogatus quo nomine vocaretur, respondit: A parentibus nomen mei impositum est Pontianus; majus autem nomen, Christianus. Tunc iratus Fabianus, exspoliari eum et virgis caedi jussit, donec videretur sanguis ipsius in terram fluere. Iterum jussit super [Col. 0217D] carbones nudis pedibus ambulare. Cui beatus Pontianus: Ego in nomine Domini mei Jesu Christi ambulo super carbones ardentes; tu, si potes, mitte in nomine Jovis manum in aquam calidam. Iratus Fabianus jussit equuleum parari, et uncinos ferreos fieri, et ibi eum suspendi. Sed deficientibus ministris impiis, truditur martyr Dei in ima carceris, ubi a religiosis viris confortatur ad agonem [Col. 0218A] martyrii. Educitur iterum ad certamen, circumspectante populo in amphitheatro, et dimittuntur ei duo leones. Qui mansuefacti, beatum Pontianum minime tetigerunt. Quod videntes populi, exclamaverunt: Vere magnus est Deus Christianorum, ita ut seditio fieret. Iterum beatus martyr retruditur in carcerem per duodecim dies ut fame deficeret, ubi ab angelo confortatus, et coelesti cibo pastus est. Post duodecim vero dies putantes eum defecisse, ministri venerunt, ut corpus ejus tollerent, et invenerunt eum psallentem et laudes Deo dicentem. Eductus iterum de carcere est, et extensus super lectum ferreum, jubente impio judice, ac plumbo fervefacto dorsum illius perfusum. Sed cum martyr talia parvipendens invictus maneret, confusus Fabianus [Col. 0218B] dictavit sententiam ut capite minueretur. Sicque ab spiculatore percussus, quievit in pace. Consummavit autem martyrium suum XIX Kal. Februarii. Et sublatum corpus ejus a Christianis sepultum est XV Kal. Celebris vero dies ipsius agitur XIV Kal. Februarii, quando iterum sacrum corpus ejus mutatum est.



F. XIII KAL. FEBRUARII. 20 Jan.)

(Pontificale, c. 21.) Romae, Fabiani episcopi: qui, cum quatuordecim annos, menses undecim, ac duodecim dies Ecclesiae praeesset, passus est martyrium tempore Decii, et in coemeterio Calixti sepultus.

Eodem die, natale sancti Sebastiani martyris, qui [Col. 0218C] in tantum charus erat imperatoribus Diocletiano et Maximiano, ut principatum ei primae cohortis traderent. Quem Diocletianus ubi Christianum cognovit, nec a fide posse revocari, jussit ligari in medio campo, quasi signum ad sagittam, et sagittari a militibus. Qui cum sagittis plenus staret quasi hericius, putantes eum mortuum, abierunt. Nocte autem veniens quaedam mulier nomine Hirene tollere corpus, invenit eum viventem, et adduxit in domum suam, et curam ejus egit; qui ubi convaluit, multos in fide confortavit. Nec mora, ipsis imperatoribus apparens, hos, prout digni erant, corripuit. Tunc jussit eum Diocletianus in hippodromum palatii duci, et fustigari donec deficeret; quem mortuum in maximam cloacam miserunt. Sed ille apparuit in somnis [Col. 0218D] sanctae matronae Lucinae, dicens: Juxta circum invenies corpus meum, pendens in unco, hoc sordes non tetigerunt; dum levaveris, perduc ad Catacumbas, et sepelies me in crypta juxta vestigia apostolorum. Quae ipsa nocte cum servis veniens, totum ita complevit.

Eodem die, Romae natalis sanctorum martyrum Marii et Marthae, cum filiis suis, Audifax et Abacuc [Col. 0219A] nobilium de Persida, qui ad orationem venerant Romam tempore Claudii principis; e quibus post toleratos fustes, equuleum, ignes, ungues, manuum precisionem, Martha in Nympha necata, caeteri decollati, et caetera corpora eorum sunt omnia incensa et dissipata



G. XII KAL. FEBRUARII. (21 Jan.)

[a 1Kb] Romae natalis sanctae Agnetis virginis et martyris, quae sub praefecto Urbis Symphronio, ignibus injecta, sed his per orationem ipsius extinctis, gladio percussa est.

Item apud Athenas, beati Publii episcopi, ob Christi martyrium coronati.

In Hispaniis, civitate Tarracona, natalis sanctorum [Col. 0219B] martyrum Fructuosi episcopi, Augurii et Eulogii diaconorum, qui, tempore Gallieni, sub Aemiliano praeside, primo in carcerem trusi, deinde flammis injecti, exustis vinculis, manibus in modum crucis expansis, orantes ut urerentur, obtinuerunt. Et mox unus e fratribus, et filia praesidis quae astabat, viderunt animas sanctorum coelum conscendere coronatas.

Apud Trecas, passio sancti Patrocli martyris.



A. XI KAL. FEBRUARII. (22 Jan.)

In Hispaniis, natale sancti Vincentii diaconi et martyris, qui cum sancto Valerio episcopo suo a Caesaraugusta civitate Valentiam usque gravibus nexus catenis, jubente Daciano, perductus est; ibique [Col. 0219C] fame et squalore carceris diu maceratus, tormentis equulei et ungularum horrenda laceratione vexatus, a grabato etiam ferreo diutissime ustulatus, arvinae guttis, et crepitanti sale respersus est. Post hoc in teterrimo carcere missus est, divaricatisque in nervo cruribus, super acutissima testarum fragmenta projectus est. Ubi nocte lux ingens apparuit, et virtute Dei solutus martyr, inter angelos, a quibus visitari meruit, hymnum canebat, ita ut ipse custos carceris crederet Christo. Mane autem facto, cum jussisset eum Dacianus in lecto mollissimo reclinari, ut aliquantulum recreatus acrius denuo torqueretur, infatigabilem spiritum Christo reddidit. Tunc Dacianus corpus ejus in campum projici, et feris atque avibus [Col. 0219D] jussit exponi. Sed mox corvus divinitus ad custodiam ejus datus, non solum alias aves arcebat, sed mox et immanem lupum a sancto corpore repulit. Quod cum Daciano nuntiatum esset, jussit eum insutum culeo, in profundum maris cum gravissimo saxi pondere immergi. Sed prius virtute Dei super undas innatans ad littus delatus et arenis conditus est, quam remiges portum tangere potuissent. Inde autem cum se sanctus martyr cuidam fideli anui revelasset, cessante persecutionis rabie, a Christianis reverenter sublatus, et in basilica conditus est.

[Col. 0220A] Ad aquas Salvias natale sancti Anastasii martyris et monachi de Perside, qui post plurima tormenta carceris, verberum et vinculorum, quae in Caesarea Palaestinae perpessus fuerat, a Persis postremo in Perside multa poena affectus, atque ad ultimum decollatus est a rege eorum Chosroe cum aliis septuaginta. Reliquiae corporis ejus primo Hierosolymis ad monasterium suum, deinde Romam delatae, venerantur in monasterio beati Pauli apostoli quod dicitur ad aquas Salvias.



B. X KAL. FEBRUARII. (23 Jan.)

Romae, natalis sanctae Emerentianae, virginis Christi et martyris, quae erat collectanea sanctae Agnetis; et dum oraret ad sepulcrum ejus, ac simul [Col. 0220B] orantes a gentilium laesione defenderet, lapidata est ab eis.

In Mauritania, civitate Neocaesarea, natalis sancti Severini et Aquilae uxoris ejus, ignibus combustorum [b 1Kb] .

Apud Philippos, beati Parmenae diaconi, qui unus fuit de septem diaconibus.



C. IX KAL. FEBRUARII. (24 Jan.)

[c 1Kb] Apud Ephesum, natalis sancti Timothei apostoli.

Apud Antiochiam, sancti Babylae episcopi, qui persecutione Decii posteaquam frequenter passionibus suis et cruciatibus glorificaverat Dominum, [Col. 0220C] gloriosae vitae finem sortitus est in vinculis. De quo in decimo ecclesiasticae Historiae libro grande narratur miraculum. Nam cum Julianus imperator, ad idolorum cultum conversus, quodam tempore, Daphnis in suburbio Antiochiae, juxta fontem Castalium litaret Apollini, et nulla ex his quae requirebat responsa susciperet, causasque silentii percontaretur a sacerdotibus, responderunt daemones, Babylae martyris sepulcrum prope assistere, et ideo responsa non reddi. Tunc ille venire Galilaeos (hoc enim nomine nostros appellare solitus erat) et auferre martyris sepulcrum jubet. Mox igitur Christiani convenientes, magna exsultatione succincti, sustulerunt arcam martyris, psallentes in auribus profani principis, per sex millia passuum summis [Col. 0220D] vocibus et cum exsultatione dicentes: Confundantur omnes qui adorant sculptilia, et gloriantur in simulacris suis (Psal. XCVI).

Item in Neocaesarea civitate, natalis sanctorum martyrum Mardonii, Musonii, Eugenii et Metelli, qui omnes igni traditi sunt, et reliquiae eorum in Axum fluvium dispersae.



D. VIII KAL. FEBRUARII. (25 Jan.)

Conversio sancti Pauli (Act. IX, 22).

Eodem die, natalis sancti Ananiae apud Damascum, qui beatum Paulum baptizavit.

[Col. 0221A] Apud Gabalensem civitatem, sancti Severiani episcopi mirandae sanctitatis et doctrinae viri.

Item natalis sancti Praejecti Arvernensis episcopi.



E. VII KAL. FEBRUARII. (26 Jan.)

[a 1Kb] Apud Smyrnam, natalis sancti Polycarpi episcopi, qui, beati Joannis apostoli discipulus, et ab eo Smyrnae episcopus ordinatus, totius Asiae princeps fuit. Postea vero regnante Marco Antonino, et Lucio Aurelio Commodo, quarta post Neronem persecutione, Smyrnae sedente proconsule, et universo populo in se acclamationibus incitato, primum compellentibus et deprecantibus eum suis, ad vicinum locum semel et iterum succedit. Deinde comprehensus [Col. 0221B] ab inquisitoribus, apponi eis mensam jubet, atque eis epulas largius ministrari. Horae unius spatio ab eis orationis gratia impetrato, instante hora progreditur. Cumque interrogaretur a proconsule, si ipse esset Polycarpus, se esse confitetur. Ergo, inquit, habeto aetatis tuae reverentiam, et parcens ultimae senectuti tuae, jura fortunam Caesaris gerens de prioribus poenitudinem, et conclama sacrilegos. Tunc Polycarpus torvo vultu ad populum qui in stadio residebat aspiciens, elevata ad coelum dextera, cum gemitu proclamavit, et dixit: Tolle sacrilegos. Sed insistente proconsule, et dicente: Jura fortunam Caesaris, et dic in Christum convicia, et ego dimitto te. Polycarpus ad haec dixit: Octoginta et [Col. 0221C] sex annis servio ei, et nihil me laesit unquam: quomodo possum blasphemare Regem meum, qui salutem mihi dedit? Cumque rursus vehementius urgeretur, ut fortunam Caesaris juraret, ait: Si hanc jactantiam quaeritis, ut ego fortunam Caesaris jurem, et quis sim ignorare te simulas, cum omni libertate audi a me, quia Christianus sum. Replebatur igitur confidentia simul et laetitia, ita ut alacritatem vultus ejus, responsionumque constantiam proconsul maximo stupore miraretur. Misso igitur curione ad populum, jubet voce magna protestari Polycarpum tertio confessum Christianum se esse. Quo audito, universa multitudo, tam gentilium quam Judaeorum Smyrnensis civitatis, cum ingenti furore acclamabat: Hic est totius Asiae doctor, et pater [Col. 0221D] Christianorum, nostrorum autem subversor deorum. Ipse est qui multos docet ne immolent, neve adorent deos. Omnesque pariter conclamabant, ut Polycarpus vivus arderet. Oportebat enim visionem ejus impleri. Viderat siquidem in visione, quod cervical [Col. 0222A] capitis sui flammis consumeretur. Quae cum dicto citius gererentur, ipsis populis ligna, vel de balneis, vel de publicis quibusque locis, et sarmenta congregantibus, praecipue Judaeis ardentius ad haec ex more ferventibus, cum omni velocitate exstructus est rogus. Tunc depositis senior indumentis, ac zona resoluta, calceamenta quoque de pedibus tentabat educere, quae nunquam nisi a religiosis quibusque, fide et devotione semetipsos invicem praevenientibus, resolvi consueverant. Ita namque in omni reliqua vita sua venerabiliter etiam ab omnibus colebatur. Ut ergo expedita sunt quae ad ignem pertinebant, cum eum vellent rogo impositum, etiam clavis affigere, ait: Sinite me; qui enim dedit mihi ignis ferre supplicium, dabit ut et [Col. 0222B] sine clavorum affixione, flammas immobiliter perferam. Tunc illi omissis clavis, solis usi sunt vinculis, quibus post tergum manibus revinctis, velut electus aries, et ex magno grege assumptus, acceptabile holocaustum omnipotenti oblatus est Deo. Orationemque ut complevit subjiciunt ignem homines ignis aeterni. Cumque flamma ingens reluxisset, viderunt miracula omnes quibus ea Deus videre concessit. Flamma etenim in modum camerae, curvata specie, quasi velum navis vento sinuatum supra corpus martyris stetit. Quod corpus in medio positum non erat ut caro ardens, sed tanquam si aurum aut argentum in fornace candesceret. Tunc praeterea odorem naribus circumstantes hauserunt, tanquam incensi, vel pretiosissimi unguenti. Ad ultimum videntes [Col. 0222C] scelerum ministri, corpus igni non posse consumi, [b 130Kb] jusserunt propius accedere confectores et corpus, cui ignis cesserat, mucrone transfodere. Quo facto, tam largus profusus est sanguis, ut restingueret rogum. Populus autem cum miraculi stupore discessit. Sed aemulus totius boni, satis agere coepit, ut reliquias ejus nemo ad sepulturam deferret, Judaeis in hoc maxime instantibus. Ubi autem vidit centurio obstinatam Judaeorum contentionem, positum in medio ipsum corpus exussit; et ita postmodum adusta ossa, pretiosissimis gemmis cariora, et omni auro probabiliora per ignem facta, a fratribus colliguntur, ac sicut conveniebat, ex more conduntur. Quo in loco, praestante Domino, solemnes aguntur celebresque conventus. Cum eo [Col. 0222D] etiam alii duodecim ex Philadelphia venientes, apud praefatam urbem martyrio consummati sunt.

Eodem die, sanctorum martyrum Theogenis cum aliis triginta sex, qui contemnentes temporalem mortem, coronam vitae aeternae adepti sunt.



F. VI KAL. FEBRUARII. (27 Jan.)
[Col. 0223A]

Natalis sancti Joannis episcopi Constantinopolitani, qui Chrysostomus appellatur.

Item beati Marii abbatis monasterii Badonensis, cujus vitam plenam virtutibus vir illustris ac patricius Dynamius scribit.

Et apud Bethleem Judae, dormitio sanctae Paulae, matris Eustochii, virginis Christi. Quae cum esset ex nobilissimo senatorum genere, abrenuntians saeculo, et opibus suis in pauperes erogatis, Christi consecuta est paupertatem, et apud praefatum oppidulum Dominica nativitate gloriosum, monasterii virginalis exstitit mater. Hujus vitam virtutibus admirandam sanctus Hieronymus scribens (ep. 27, ad Eustach.), [Col. 0223B] testatur eam longo coronatam esse martyrio.



G. V KAL. FEBRUARII. (28 Jan.)
[Col. 0223B]

Natali sanctae Agnetis secundo.

Et in civitate Apollonia, Leucii, Thirsi, et Galenici martyrum, qui tempore Decii imperatoris, sub praesidibus Combricio, Sylvano et Baudo, diversis tormentorum generibus excruciati; primus et ultimus abscisione capitis, medius coelesti voce evocatus, spiritum reddens, martyrium consummaverunt in Graecia.

Eodem die apud Alexandriam, beati Cyrilli episcopi, qui catholicae fidei praeclarissimus exstitit propugnator.

Item in monasterio Reomanensi, sancti Joannis [Col. 0223C] presbyteri viri Dei.



A. IV KAL. FEBRUARII. (29 Jan.)

Romae, natalis Papiae et Mauri militum, tempore Diocletiani. Qui videntes constantiam Saturnini et Sisinnii martyrum, conversi sunt ad fidem, statimque jussum est a Laodicio praefecto Urbis, ut eorum ora quibus Christum confitebantur, lapidibus contunderentur, et retruderentur in carcerem, ubi baptizati erant a beato Marcello papa. Quos post duodecim [Col. 0224A] dies eductos, jussit sterni in terram, et fustibus caedi; dein levatos de terra, plumbatis percuti donec expirarent. Quorum corpora colligens noctu Joannes presbyter, sepelivit via Numentana ad Nymphas beati Petri, ubi ipse baptizabat. Scriptum est in gestis beati Marcelli papae.

Eodem die Treviri, depositio beati Valerii episcopi discipuli sancti Petri apostoli.



B. III KAL. FEBRUARII. (30 jan.)

Apud Antiochiam, passio sancti Hippolyti martyris, qui Novati schismate aliquantulum deceptus, operante gratia Christi correctus, ad charitatem Ecclesiae rediit: pro qua, et in qua illustre martyrium postea consummavit.

[Col. 0224B] (Euseb., l. IV, c. 5.) Hierosolymis, beatissimi Matthiae episcopi de quo mira et plena fide gesta narrantur; qui multa pro Christo perpessus, ultimo in pace vitam finivit. Hic octavus post Jacobum rexit Ecclesiam.

Item beati Alexandri. Hic Deciana persecutione, pro confessione fidei, judiciis sistitur, et vinculis carceris traditur. Quique cum longaevae aetatis veneranda canitie praefulgeret, postquam frequenter passionibus suis et cruciatibus glorificaverat Dominum, de vinculis ad tribunalia, et a tribunalibus revocaretur ad vincula, inter ipsa vicissim sibi succedentia tormenta, bono fine quievit.



C. PRIDIE KAL. FEBRUARII. (31 Jan.)
[Col. 0224C]

Apud Alexandriam, natalis sancti Metrani martyris quem pagani correptum, jubent impia verba proferre; quod illo recusante, omne corpus ejus fustibus colliserunt, vultumque et oculos acutis calamis terebrantes, extra urbem cum cruciatibus expulerunt, ibique quod in eo supererat spiritus lapidibus ejecerunt.

Item sanctorum Saturni, Thyrsi et Victoris.

Eodem die apud Trientinam urbem, beati Virgilii episcopi et martyris.



LITANIAE INDICENDAE. MENSIS FEBRUARIUS HABET DIES XXVIII; IN BISSEXTILI VERO XXIX; LUNA, XXIX.
[Col. 0223]


D. KAL. FEBRUARII. (1 Febr.)
[Col. 0223D]

Apud Smyrnam, natalis sancti Pionii martyris, qui persecutione Antonini Veri, post insuperabilem responsionum constantiam, et squalorem carceris, ubi multos fratrum ad martyrii tolerantiam suis exhortationibus roboravit, ad ultimum cruciatibus multis vexatus, clavis confixus, et ardenti rogo superpositus, [Col. 0224D] beatum pro Christo finem vitae sortitus est. Passi sunt cum eo et alii quindecim.

Eodem die beatus Ephraem, Edessenae Ecclesiae diaconi.

[a 1Kb] Eodem die apud Antiochiam, beati Ignatii, episcopi et martyris.

Item apud Scotiam, sanctae Brigidae virginis, cujus vita miraculis claruit; quae cum lignum altaris in [Col. 0225A] testimonium virginitatis suae tetigisset, viride factum est.

Eodem die sancti Pauli episcopi civitatis Trecassinae, cujus et vita virtutibus claruit, et mors pretiosa miraculis commendatur.



E. IV NONAS FEBRUARII. (2 Febr.)

Hypapante Domini.

Apud Caesaream, beatissimi Cornelii centurionis, quem beatus Petrus baptizavit; quique apud praefatam urbem, episcopi honore sublimatus, quievit.

Eodem die Romae, sancti Aproniani [a 1Kb] martyris. Qui sub persecutione Maximiani imperatoris cum praesentasset aspectibus Laodicii praefecti beatum Sisinnium diaconum eductum de carcere (erat enim [Col. 0225B] Commentariensis) et subito factam lucem de coelo vidisset, vocemque pariter hausisset, tremefactus cecidit ad pedes Sisinnii dicens: Adjuro te per Christum, quem confiteris, ne tardes me baptizare, faciasque me pertingere tecum ad coronam. Quem beatus Sisinnius baptizatum ad consignandum sacro chrismate Marcello papae obtulit. Quo praeses comperto, jussit eum capitalem subire sententiam. Perductus itaque via Salaria, milliario secundo, capite truncatus, martyr victorque decessit.



F. III NONAS FEBRUARII. (3 Febr.)

In Africa, beati Celerini diaconi et confessoris. Et sanctorum martyrum Celerinae aviae ejus, et Laurentini, [Col. 0225C] et Ignatii. Quorum prior patruus, sequens avunculus ipsius fuit. De quorum omnium gloriosis laudibus exstat beati Cypriani epistola, quae de his inter caetera ita loquitur: Avia, inquit, ejus Celerina martyrio coronata est. Item patruus ejus et avunculus Laurentinus et Ignatius, in castris et ipsis quondam saecularibus militantes: sed veri et spirituales Dei milites, dum diabolum Christi confessione prosternunt, palmas Domini et coronas illustri passione meruerunt. Sacrificia pro eis semper (ut meministis) offerimus, quoties martyrum passiones et dies anniversaria celebratione commemoramus, etc. Non invenio quem beatiorem magis dicam, utrumne illos de posteritate tam clara, an hunc de origine gloriosa.



G. PRIDIE NONAS FEBRUARII. (4 Febr.)
[Col. 0225D]

In civitate Aegypti, quae appellatur Thmuis, passio beati Phileae, ejusdem urbis episcopi, et Philoromi tribuni militum Romanorum: cum quibus etiam innumera fidelium multitudo ex eadem urbe, pastoris sui vestigia sequens persecutione Diocletiani, martyrio coronata est. [b 1Kb] Sedente namque pro tribunalibus saevissimo praeside, offeruntur innumeri fidelium populi. Quos ille singulos per ordinem confessos se Christianos, capite plecti jubet, cumque certatim se et sponte confessione praemissa, gladio subjicerent, [Col. 0226A] ille inhumanus et crudus, nec multitudinis contemplatione, nec virtutis eorum magnanimitate permotus, duci nihilominus omnes et caedi capite jubet. Verum hi constanter et fortiter cum laetitia et exsultatione mortem praesentem velut aeternae vitae principia rapiebant. Denique cum priores quique jugularentur, reliqui non desidiae aut torpori animos indulgebant, sed psallentes et hymnos Deo canentes, locum quisque sui martyrii exspectabat, ut haec agentes, etiam extremos spiritus in Dei laudibus exhalarent. O vere mirabilis et omni veneratione dignus grex ille beatorum, turma virorum fortium, corona splendoris gloriae Christi! Hanc sane coronam pretiosior omnium lapis, et gemma nobilior adornabat; hanc turmam praeibat ductor illustrior, hunc gregem [Col. 0226B] pastor nobilior decorabat: Phileas huic nomen est, qui erat episcopus urbis ipsius. Hic nobilitatem primi generis, secundum animi virtutem de coelestibus trahebat: de terrenis vero, quantum ad saeculum pertinet, primis in Romana republica honoribus fructus. Eruditione quoque liberalium litterarum, et omnibus quae ad animi virtutem pertinent exercitiis, apprime eruditus. Hic cum plurimos propinquos et consanguineos nobiles viros in eadem urbe haberet, frequenter ad praesidem ducebatur: ejusque monitis acquiescere, tot et tantis propinquis exorantibus, respectum habere uxoris et contemplationem suadebatur suscipere liberorum, neque in coepta praesumptione persistere. Ast ille velut si saxum immobile unda allideretur, garrientium dicta respuere, animos [Col. 0226C] ad coelum tendere, Deum in oculis habere, parentes et propinquos sanctos martyres et apostolos ducere. Aderat tunc quidam vir agens turmam militum Romanorum, Philoromus nomine, qui cum videret Phileam circumdatum lacrymis propinquorum, et praesidis calliditate fatigari, nec tamen flecti aut infringi ullatenus posse, exclamat: Quid inaniter et superflue constantiam viri tentatis? Quid eum, qui fidem Deo servat infidelem vultis efficere? Quid eum cogitis negare Deum ut hominibus acquiescat? Non videtis quod aures ejus vestra verba non audiunt, quod oculi ejus vestras lacrymas non vident? Quomodo potest terrenis lacrymis flecti, cujus oculi coelestem gloriam contuentur? Post haec dicta, cunctorum ira in Pholoromum versa; unam eamdemque [Col. 0226D] sententiam, eum cum Philea subire poscunt. Quibus libenter annuens judex, utrumque plecti capite jubet. Passi sunt hi beati martyres sub persecutione Diocletiani [c 1Kb] .



A. NONIS FEBRUARII. (5 Febr.)

[d 1Kb] In Sicilia civitate Catanensium, passio sanctae Agathae virginis, sub imperatore Decio, proconsule Quinctiano, quae post alapas et carcerem, post equuleum et tortiones, post mamillarum abscissionem, sed a Domino sanationem, post volutationem in testulis [Col. 0227A] et carbonibus, tandem in carcere consummata est.

Viennae, beati Aviti episcopi, cujus fide et industria atque admirabili doctrina, tempore Gundobaldi regis, ab infestatione Arianae haereseos Galliae defensae sunt.



B. VIII IDUS FEBRUARII. (6 Febr.)

Apud Caesaream Cappadociae, natalis sanctae Dorotheae virginis, quae sub Apricio [al. Sapricio.], provinciae ipsius praeside primum equulei extensione vexata, dein palmis diutissime caesa, ad ultimum capitali sententia punita est. Cumque egrediens de praetorio duceretur ad mortem, Theophilus quidam scholasticus ait ad eam: Eia tu sponsa Christi, mitte [Col. 0227B] mihi mala de paradiso sponsi tui. Quae statim promisit se esse missuram. Ubi ergo ventum est ad locum in quo jugulanda erat, paulisper oratione facta, protulit orarium suum; et vocato ad se quodam puerulo annorum sex, misit Theophilo, dicens: Dic ei, Dorothea ancilla Dei mittit tibi mala de paradiso sponsi sui Christi. Accipiens ille, et gratias agens quod petitionem ejus implesset, coepit sibi faciem tergere, tantaque repente suavitate perfusus est, ita ut tota mente mutatus cum grandi exsultatione et clara voce saepius replicaret: Benedictum nomen Domini mei Jesu Christi. Ob quam confessionem mox et ipse tentus, ac suspensus in equuleo tanta crudelitate tortus est, ut omnes circumstantes horrescerent; novissime caeso capite martyrium consummavit.

[Col. 0227C] Eodem die, natalis sancti Antholiani, qui apud urbem Arvernam martyrio coronatus est.



C. VII IDUS FEBRUARII. (7 Febr.)

In Britanniis civitate Augusta, natalis sancti Auguli episcopi et martyris.

Item sancti Moysetis venerabilis episcopi, qui primo quidem in eremo vitam solitariam ducens, meritis ac virtutibus et signis, quae faciebat per illum Deus magnifice innotuerat. Qui postmodum petente Mauvia Saracenorum regina, episcopus gentis illius factus, fidei catholicae custodivit intemerata consortia, et gentem cui datus fuerat episcopus, ex grandi parte ad fidem Christi convertit. Sicque perfectus in virtutibus, in pace quievit.



D VI IDUS FEBRUARII. (8. Febr.)
[Col. 0227D]

[a 1Kb] Apud Armeniam minorem, natalis sanctorum Dionysii Aemiliani et Sebastiani.

Eodem die, apud Alexandriam, natalis sanctae Cointhae martyris. Hanc pagani correptam ad idola perducentes, adorare cogebant. Quae cum illa exsecrans recusaret, vincula pedibus ejus innectentes, et per plateas totius civitatis eam trahentes, horrendo supplicio discerpserunt.



E. V IDUS FEBRUARII. (9 Febr.)

[b 1Kb] Alexandriae, sanctae Apolloniae virginis; cui persecutores [Col. 0228A] omnes primum dentes excusserunt, deinde cum minarentur, constructo ac succenso rogo, eam se vivam incensuros, nisi cum eis impia verba proferret, illa paululum, quid ageret, intra semetipsam deliberans, repente de manibus impiorum prorupit, et in ignem quem minabantur, sponte prosilivit.



F. IV IDUS FEBRUARII. (10 Febr.)

Romae, natalis sanctorum martyrum Zotici, Irenae, Hyacinthi et Amantii.

Eodem die in Oriente, sanctae Soteris virginis, quae graviter et diutissime alapis caesa, cum caetera quoque poenarum genera vicisset, gladio martyrium consummavit.

[Col. 0228B] Item Romae via Lavicana, decem militum.



G. III IDUS FEBRUARII. (11 Febr.)

Apud Viennam, sancti Symplidis episcopi, et confessoris.

Item apud Alexandriam, depositio sanctae Euphrasiae virginis, quae in monasterio mira virtute abstinentiae et miraculis claruit.



A. PRIDIE IDUS FEBRUARII. (12 Febr.)

In Hispaniis civitate Barcinona, natalis sanctae Eulaliae virginis et martyris, quae passa est tempore Diocletiani imperatoris, sub praefecto Hispaniarum Daciano, quando sub eodem, apud Barcinonam sanctum [Col. 0228C] Cucuphatum, et apud Gerundam sanctum Felicem, gloriosas constat martyrii accepisse coronas. Scriptum in passione sanctae Leocadiae. (9 Dec.)

In Africa, passio sancti Damiani militis.

Et in Alexandria, Modesti et Ammonii infantum.



B. IDIBUS FEBRUARII. (13 Febr.)

Natalis S. Agabi prophetae in Novo Testamento, apud Antiochiam: de quo beatus Lucas in apostolicis Actibus ita dicit: Conversantibus nobis Antiochiae, surgens unus ex prophetis nomine Agabus, significabat per spiritum famem magnam futuram in universo orbe terrarum, quae facta est sub Claudio Caesare (Act. XI). Et iterum, cum B. Paulus Hierosolymam Pentecosten facturus pergeret, jamque Caesaream venisset: [Col. 0228D] Commorantibus, inquit, nobis in Caesarea per dies aliquot, supervenit quidam vir a Judaea propheta, nomine Agabus, et venit ad nos, et tollens zonam Pauli, ligans sibi manus et pedes, dixit: Haec dicit Spiritus sanctus: Virum hunc cujus est haec zona, sic alligabunt eum in Jerusalem Judaei, et tradent in manus nationum.

Item in Melitena civitate Armeniae, natalis sancti Polyeucti martyris, qui Latine interpretatur Multum orans.



C. XVI KAL. MARTII. (14 Febr.)

Romae, natalis S. Valentini presbyteri, qui post [Col. 0229A] multa sanitatum et doctrinae insignia, fustibus caesus, et sic decollatus est, sub Claudio Caesare.

Eodem die, natalis sancti Valentini Interamnensis episcopi, qui tentus a paganis, ac virgis caesus, et post diuturnam caedem, custodiae mancipatus, cum superari non posset, mediae noctis silentio ejectus de carcere, decollatus est jussu furiosi Placidi, Urbis praefecti. Tunc Proculus, Ephybus et Apollonius discipuli ejus, transferentes corpus ejus ad suam ecclesiam Interamnae urbis, noctu sepelierunt. Ubi cum quotidianis vigiliis incubarent, tenti a gentilibus custodiae sunt traditi, consulante Leontio: quos ille jussit noctis medio suis tribunalibus praesentari; et cum a fide revocari nec blandimentis nec minis possent, jussit capite caedi. Qui non longe sunt a corpore [Col. 0229B] S. Valentini sepulti.

Item apud Alexandriam, natalis sanctorum martyrum Bassi, Antonii, Protolici, qui in mare mersi sunt.

Item Cyrionis presbyteri, Moyseos, Bassiani lectoris, et Agathonis exorcistae, qui omnes igne combusti sunt.

Item Dionysii et Ammonii, decollatorum.

Eodem die Romae, sanctorum martyrum Vitalis, Feliculae et Zenonis.



D. XV KAL. MARTII. (15 Febr.)

Romae, sancti Cratonis martyris [a 1Kb] , qui cum haberet filium Chaeremon nomine, scholasticum, qui inciderat in aegritudinem gravissimam, eumque beato [Col. 0229C] Valentino episcopo ad sanandum obtulisset, sub tali conditione, ut si puer sanaretur, ipse cum omni domo sua fieret Christianus, sanato puero, quod promiserat implevit atque cum uxore et universa domo baptizatus, non multis post diebus, martyrio est consummatus.

Et apud Sebasten civitatem, passio S. Blasii [ms., Blavii] episcopi, qui multorum patrator miraculorum, sub praeside Agricolao, post diutinam caesionem, post carcerem, atque inde suspensionem in ligno, ubi pectinibus ferreis carnes ejus disruptae sunt, post iterum teterrimum carcerem, post demersionem laci, unde supervadens salvus exivit, jubente iniquissimo judice, capite ad extremum cum duobus pueris truncatur, felicia regna ita cum ipsis ingressus. [Col. 0229D] Ipso autem adhuc agonizante, septem mulieres beatissimae, quae guttas sanguinis ejus praeterfluentes de beatissimis plagis corporis ipsius colligebant deprehensae quod essent Christianae, post caminum ignis ubi plumbo superfusae sunt, post pectines ferreos, quibus carnes earum disruptae, post aereas tunicas excandentes, novissimae sententia data, percussae gladio, datoque pretio sanguinis, vitam mercantur aeternam.

In Galliis, civitate Vasioni [al., Wangionensi], depositio S. Quinidii episcopi, cujus mortem in conspectu [Col. 0230A] Domini pretiosam miracula crebra testantur.



E. XIV KAL. MARTII (16 Febr.)

[b 1Kb] Natale sancti Onesimi apostoli.

Et in Cumis, natale S. Julianae virginis, quae tempore Maximiani imperatoris, primo a suo patre Africano caesa, et graviter cruciata, deinde et a praefecto Eolasio [Eleusio], quem sponsum habuerat, nuda virginis caesa, et a capillis suspensa, et plumbo soluto a capite perfusa, ac rursum in carcerem recepta, ubi palam cum diabolo conflixit, et rursus evocata, rotarum tormenta, flammas ignium, ollam ferventem superavit ac decollatione capitis martyrium consummavit. Quae passa est quidem in Nicomedia, [Col. 0230B] sed post paucum tempus Deo disponente in Campaniam translata.

Eodem die apud Aegyptum, Juliani cum aliis numero quinque millibus.



F. XIII KAL. MARTII. (17 Febr.)

In Perside, natalis beati Polychronii, Babyloniae et Ctesiphontis, episcopi, qui praesente Decio persecutore, os lapidibus caesus, manibus extensis, oculos ad coelum elevans, emisit spiritum. Scriptum in passione sancti Laurentii. (10 Aug.)



G. XII KAL. MARTII. (18 Febr.)

[c 1Kb] Hierosolymis, beati Simeonis episcopi et martyris, [Col. 0230C] qui traditur propinquus Salvatoris secundum carnem fuisse.

Eodem die sanctorum martyrum Claudii et uxoris ejus Praepedignae, ac filiorum Alexandri et Cutiae et fratris Claudii beati Maximi: qui cum essent praeclarissimi generis, agente fratre eorum Gabinio presbytero, baptizati sunt a beato Caio pontifice Romano, et postmodum tenti sunt, jubente Diocletiano, a judice impio Julio. Et Claudius quidem, cum uxore sua et filiis, deportatus est in exsilium; denique incendio concremati, odoriferum sacrificium martyrii Deo reddiderunt, ac sic postmodum apud Ostiam in rheuma jactati; quorum reliquias Christiani perquisitas, juxta civitatem sepelierunt.



A. XI KAL. MARTII. (19 Febr.)
[Col. 0230D]

Romae, sancti Gabinii [d 1Kb] , presbyteri, patris beatissimae Susannae qui a Diocletiano diu in custodia vinculis afflictus, pretiosa morte coeli gaudia comparavit.



B. X KAL. MARTII. (20 Febr.)

Apud Tyrum, quae est urbs maxima Phoenicis, beatorum martyrum, quorum numerum solius Dei scientia colligit: quos, jubente Diocletiano, Veturius magister militiae diversis tormentorum generibus [Col. 0231A] sibi invicem succedentibus occidit [a 1Kb] . Primo flagris per omne corpus martyres Dei carpebantur, post haec tradebantur ad bestias, adhibebantur leones, ursi, pardi, atque omne ferarum genus; apri quoque, sed et tauri, quibus ferro et igni feritas addebatur. Statuuntur denique Dei cultores, nudatis membris, in medio arenae loco, et bestiae intra caveas incitatae, saevioresque in semetipsis effectae, proruunt claustris, replent subito stadium, circumdant ecclesiam martyrum in medio sitam, circumeunt saepius et oblustrant; ac divinae virtutis adesse eis custodiam sentientes, procul ab eorum corporibus abscedunt. Sed illico furor, qui reprimebatur in belluis, transit in homines: gladiis ergo peragunt quod bestiis nequiverunt, et ut in omnibus ostenderent [Col. 0231B] se belluis esse nequiores, prohibebant etiam cadavera mandari terrae, sed jubebant fluctibus dari [b 1Kb] . Horum gloriosissimam multitudinem, coelique exercitum, ducebant, et incitabant ad victoriam beatissimi Tyrannio episcopus et Sylvanus episcopus, qui parvo tempore interposito [c 105Kb] , bestiarum morsibus martyrium complevit; et Peleus atque Nilus episcopi, qui igne cum plurimis clericis consumpti sunt; Zenobius quoque venerabilis presbyter capite caesus.

Item in Alemania beati Galli abbatis, mirae sanctitatis viri, discipuli sancti Columbani abbatis.



C. IX KAL. MARTII. (21 Febr.)

Apud Siciliam, sanctorum martyrum septuaginta [Col. 0231C] novem, qui sub Diocletiano per diversa tormenta, confessionis suae coronam, a Christo sibi paratam, percipere meruerunt.



D. VIII KAL. MARTII. (22 Febr.)

Apud Antiocham Cathedra sancti Petri.

Eodem die apud Alexandriam S. Abilii episcopi, qui post beatum Marcum secundus episcopus, tredecim annos sacerdotium ministravit.

Apud Hieropolim, sancti Papiae episcopi, auditoris S. Joannis apostoli.

Item B. Aristionis, qui fuit unus de septuaginta duobus Christi discipulis.

Viennae S. Paschasii confessoris atque pontificis, [Col. 0231D] admirandae sanctitatis.



E. VII KAL. MARTII. (23 Febr.)

Apud Syrmium, B. Syreni [al. Syneri] monachi, qui cum tempore Maximiani imperatoris, unius ex [Col. 0232A] domesticis ejus exorem, hora incongrua in horto, quem ipse sibi excolebat, deambulantem, acrius increpando repulisset, jubente Maximiano tentus, et Christianum se esse confessus, capite caesus est.

Item aliorum sexaginta duorum, qui ibidem passi sunt.

Ipso die sancti Polycarpi [d 1Kb] presbyteri et confessoris, qui cum beato Sebastiano plurimos ad fidem Christi convertit, atque ad martyrii gloriam exhortando perduxit.



F. VI KAL. MARTII. (24 Febr.)

[e 1Kb] Natalis S. Matthiae apostoli.

Et inventio capitis Praecursoris, tempore Martiani principis, quando isdem praecursor duobus monachis, [Col. 0232B] ubi idem caput ejus celatum jaceret, revelavit. Constat autem quia imminente festivitate Paschali fuerit, sicut in Evangelio apparet, decollatus; et anno post hunc sequente, cum denuo tempus Paschale rediisset, mysterium Dominicae passionis esse completum. Et propterea quod [f 1Kb] in libro Sacramentorum natale IV Kalendarum Septembrium die notatum est, et in Martyrologio, quod Eusebii et Hieronymi vocabulis insignitum est, legitur: Quarto Kalendas Septembris in Emesa civitate Phoeniciae provinciae, natale sancti Joannis Baptistae, quo die decollatus: non specialiter ipsum diem decollationis ejus sed diem potius, quo caput ejus in eadem Emesa civitate repertum, atque in Ecclesia conditum, designat. Siquidem duo monachi Orientales venerant adorare [Col. 0232C] Hierosolymis et loca sancta videre. Quibus per revelationem assistens idem Praecursor Domini, praecepit, ut ad Herodis quondam regis habitaculum accedentes, caput suum ibi requirerent, et inventum digno honore reconderent. Quod ab eis inventum et assumptum, sed non multo post culpa incuriae perditum, perlatum est Emesam ab illis, et in quodam specu, in urna sub terra non pauco tempore ignobiliter reconditum, donec denuo sese suumque caput ostendit Marcello cuidam religioso presbytero, dum in eodem specu habitaret. Ex quo tempore coepit in eadem civitate beati praecursoris decollatio ipso die, quo caput ejus inventum sive elevatum est, celebrari.

Item apud Caesaream Cappadociae, natalis beati [Col. 0232D] Sergii martyris, cujus gesta praeclarissima habentur.



G. V. KAL. MARTII. (25 Febr.)

Apud Aegyptum, natale sanctorum Victorini, Victoris, [Col. 0233A] Nicophori, Claudiani, Dioscori, Serapionis et Papiae, sub Numeriano imperatore, agente Sabino duce. Quorum primus in pilam ex robore cavam, et undique circumforatam missus, ac per singula foramina diutissime transpunctus est; cumque nimius sanguis efflueret, eductus e pila, capite caesus est. Secundus manibus ac pedibus amputatis, in eamdem pilam missus, prioris tormenta sustinuit, et novissime gladio caesus est. Tertius cum ultro in pilam fuisset ingressus, indignatus Judex jussit eum inde produci, et super craticulam prunis substratam aliquantisper assari et inverti: cumque in confessione persisteret, sublatus inde, minutatim gladio concisus spiritum reddidit. Reliquorum quatuor, Claudianus et Dioscorus flammis incensi. Serapion et Papias [Col. 0233B] gladio consummati sunt.



A. IV KAL. MARTII. (26 Febr.)

In civitate Perge Pamphiliae, natale beati Nestoris episcopi: qui persecutione Decii, cum diu noctuque orationi insisteret postulans ut grex Christi custodiretur, comprehensus a quodam Irenarcho, qui erat princeps curiae civitatis, velut aries sine malitia oblatus est praesidi Pollioni. Et cum nomen Christi mira libertate et alacritate confiteretur, deos autem gentium daemonia pessima esse memoraret, jussus ab eodem praeside suspendi in equuleo, et crudelissime torqueri, laetus psallebat, dicens: Benedicam Dominum in omni tempore, semper laus ejus in ore meo (Psal. XXXIII). Praeses vero stupens super tanta [Col. 0233C] tolerantia, et volens eum blandis verbis a fide revocare, dixit ei: Vis esse nobiscum, aut cum Christo tuo? Cui sanctus Nestor cum magno gaudio respondit, dicens: Cum Christo meo et eram, et sum, et ero. Tunc indignatus praeses dedit adversus eum sententiam, ut quia Jesum crucifixum sub Pontio Pilato fateretur, tanquam devotus Deo suo illius subiret sententiam, et ligno crucifixus resolveretur a vita. Ille gratias agens Deo cum jam affixus esset patibulo, docebat assistentem populum Christianum, ut persisterent in fide et charitate Christi et libentissime compaterentur, ut et simul glorificarentur. Post haec petens omnem astantem turbam fidelium, [Col. 0234A] ut genua flectentes orarent cum ipso: cum complesset orationem, et dixissent omnes, Amen, reddidit spiritum: consummavit autem martyrium quinta Sabbati, hora tertia.

[a 1Kb] Eodem die B. Alexandri, Alexandrinae civitatis episcopi, gloriosi senis, qui post B. Petrum, Arium presbyterum suum, haeretica impietate depravatum, et divina veritate reconvictum, de ecclesia ejecit: et postea inter trecentos decem et octo Patres, eumdem in Nicaeno concilio damnavit.



B. III KAL. MARTII. (27 Febr.)

Apud Hispaniam, civitate Hispali, sancti Leandri [b 1Kb] , episcopi et confessoris, ad quem beatus Gregorius libros Moralium scribit; cujus praedicatione et industria, [Col. 0234B] tota Gothorum gens per Reccaredum regem ab Ariana impietate conversa est. Qui etiam fratrem ejus Erminigildum regem, vivente adhuc patre haeretico, ab eadem Ariana haeresi ad catholicam fidem correxit; atque usque ad gloriosam martyrii passionem, suis exhortationibus perduxit.

[c 1Kb] Item eodem die in Alexandria, natalis sancti Juliani martyris, qui cum ita podagra constrictus esset, ut neque incedere neque stare posset, cum his, qui eum in sellula portabant, judici offertur: quorum unus quidem statim negavit, alter nomine Eunus, cum Juliano sene in Domini confessione perdurat: quique jubentur camelis impositi, per totam circumduci urbem, et flagris, hinc inde inspectante populo, laniari, usquequo finem ipsis verberibus [Col. 0234C] sortirentur.

Item apud Lugdunum, S. Baldemeris, viri Dei cujus sepulcrum crebris miraculis illustratur.



C. PRIDIE KAL. MARTII. (28 Febr.)

In territorio Lugdunensi locis Jurensibus beati Romani abbatis, qui primus illic vitam eremeticam duxit, et multis virtutibus ac miraculis clarus, plurimorum postea pater exstitit monachorum. Venerabile corpus ejus situm est in finibus Vesuntionum.



LITANIAE INDICENDAE. MENSIS MARTIUS HABET DIES XXXI; LUNA VERO, XXX.
[Col. 0233]


D. KAL. MARTII. (1 Mart.)

[Col. 0233D] [a 1Kb] Romae, sanctorum martyrum ducentorum sexaginta, temporibus Claudii, qui via Salaria arenam [Col. 0234D] fodientes, damnati fuerant pro Christi nomine (14 Febr.); quos jussit Claudius ut in figlina foris muros portae Salariae mitterentur, et eo loco inclusi, in civitatis amphitheatro militum sagittis interficerentur.



E. VI NONAS MARTII. (2 Mart.)
[Col. 0235A]

Romae, via Latina, sanctorum martyrum Jovini et Basilei, qui passi sunt sub Galieno et Valeriano imperatoribus.

Eodem die, martyrum plurimorum, sub Alexandro imperatore passorum, quos diu cruciatos, impius Alexander capitali sententia in extremo damnavit.



F. V NONAS MARTII. (3 Mart.)

Natalis sanctorum martyrum Emiterii et Cheledonii, qui primum apud Legionensem Gallaeciae civitatem milites, exsurgente persecutionis procella, pro confessione nominis Christi plurimis afflicti tormentis, [Col. 0235B] Calagurrim usque perducti, atque ubi martyrio coronati sunt. Cumque eorum capita lictor incideret, miraculum populis magnum apparuit. Nam unius annulus, orariumque alterius nube susceptum, et in coelos evectum est. (Prud., hymn. 1.) Viderunt haec omnes qui aderant, et usquequo acies oculorum intendere potuit, fulgorem auri, candoremque lintei, attonito sequebantur intuitu. Scribit haec Aurelius Clemens in libro Coronarum.

Apud Caesaream Palestinae, sanctorum martyrum, Marini militis, et Asterii senatoris, sub persecutione Valeriani; quorum prior, cum accusatus fuisset a commilitonibus quod Christianus esset, et interrogatus a Judice Christianum se esse clarissima voce [Col. 0235C] testaretur, tres illi horae ad deliberandum indultae sunt. Cumque a tribunalibus fuisset egressus, a beato Theotecno, ejusdem urbis episcopo, plurimum in fide confortatus, repetens continuo tribunal judicis, confidentissime respondit: Obedire oportet Deo magis quam hominibus (Act. V). Illico martyrii coronam capitis abscissione suscepit. Cumque praefatus Asterius capite truncatum martyris corpus subjectis humeris et substrata veste, qua induebatur, exciperet, honorem quem martyri detulit, continuo ipse martyr accepit. Scriptum in Historia Ecclesiastica, libro septimo (cap. 14).



G. IV NONAS MARTII. (4 Mart.)

[a 1Kb] Natalis sancti Lucii papae et martyris, qui persecutione [Col. 0235D] Valeriani et Galieni, ob fidem Christi exsilio relegatus et postmodum divino nutu ad ecclesiam suam redire permissus, martyrium capitis obtruncatione complevit. Positus est autem via Appia ad sanctum Sixtum. Hic praecepit ut duo presbyteri et tres diaconi in omni loco episcopum non desererent, propter testimonium ecclesiasticum. Sedit autem in episcopatu annos tres, menses tres, atque dies tres.

Item Romae via Appia, sanctorum martyrum noningentorum qui positi sunt in coemeterio ad sanctam Caeciliam.

[Col. 0236A] Eodem, die sancti Caii Palatini, in mare mersi.



A. III NONAS MARTII. (5 Mart.)

[b 1Kb] Apud Antiochiam, passio sancti Phocae martyris: qui post multas, quas pro nomine Redemptoris est passus injurias, qualiter de antiquo illo serpente triumphaverit, hodieque populis declaratur. Denique si in quempiam in his locis coluber morsum stringens, venena diffuderit, exemplo qui percussus est, ut januam basilicae martyris credens attigerit, evacuata virtute veneni, salvatur.

Item ipso die, sancti Eusebii Palatini, et aliorum novem martyrum.



B. PRIDIE NONAS MARTII (6 Mart.)

[Col. 0236B] Nicomediae, natalis sanctorum Victoris et Victorini, qui per triennium cum Claudiano, et Bassa uxore ejus, tormentis afflicti, et retrusi in carcerem, ibidem vitae suae cursum impleverunt.



C. NONIS MARTII (7 Mart.)

In Mauritania, civitate Tuburbitanorum, passio sanctarum Perpetuae et Felicitatis martyrum, et cum eis Revocati, Saturnini et Secunduli, quorum ultimus in carcere quievit; reliqui omnes ad bestias traditi, sub Severo principe, die natalis ejus. Quique dum adhuc servarentur in carcere, et Felicitas parturiret, omnium sanctorum commilitonum precibus impetratum est, ut octavo mense pareret. Jam vero [Col. 0236C] Perpetuae inter alia concessum est, ut ejus mens quodammodo averteretur a corpore, in quo vaccae impetum pertulit, ita ut adhuc futurum exspectaret, quod in se jam gestum esse nesciret.



D. VIII IDUS MARTII. (8 Mart.)

[c 1Kb] Apud Carthaginem, sancti Pontii, diaconi beati Cypriani episcopi, qui usque ad diem passionis ejus cum ipso exsilium sustinens, egregium volumen Vitae et passionis ipsius reliquit, atque Dominum in passionibus suis semper glorificans, coronam vitae promeruit.



E. VII IDUS MARTII. (9 Mart.)

[Col. 0236D] [d 1Kb] Apud Nyssenam civitatem, sancti Gregorii episcopi, fratris beati Basilii Caesareensis, viri doctissimi et eloquentia clarissimi.

Apud Barcinonam, sancti Paciani episcopi, tam vita quam sermone clari, qui optima senectute mortuus est, Theodosii principis tempore in pace.



F. VI IDUS MARTII. (10 Mart.)

[e 1Kb] Natalis sanctorum martyrum Alexandri et Caii de Eumenia, qui apud Apamiam, persecutione Antonini Veri martyrio coronati sunt. Scribit Apollinaris [Col. 0237A] Hieropolytanus episcopus, in libro adversum Cataphrygas.

In Perside, natalis sanctorum martyrum numero quadraginta duorum.



G. V IDUS MARTII. (11 Mart.)

[a 1Kb] Apud Sebasten Armeniae minoris, natalis quadraginta militum, tempore Licinii regis, sub praeside Agricolao. Qui post vincula et carceres creberrimos, post caesas lapidibus facies, missi sunt in stagnum ubi gelu constricta corpora eorum nocte dirumpebantur. Unus autem de numero quadraginta, effectus pusillanimis, refugit ad balneum; et mox ut attigit calorem, statim resolutus reddidit spiritum. Quod [Col. 0237B] videntes caeteri, in laudes omnipotentis Dei, sancto Spiritu confortati, eruperunt. Et circa horam tertiam noctis resplenduit velut sol lumen fervens super eos, et glacies dissoluta est. Porro qui eos custodiebant, somno gravabantur, clavicularius tantum solus vigilabat. Qui audiens eos orantes, vidensque tantam lucem, atque glaciem solutam, respiciens unde ortum lux ipsa haberet, vidit super sanctos coronas descendentes numero triginta novem. Coepitque cogitare secum, dicens: Quadraginta sunt, unius corona ubi est? Expergefaciens itaque reliquos custodes, projecit vestimenta sua in facies eorum, et exsilivit in stagnum, clamans et dicens: Christianus sum, Christianus sum. Mane autem facto impiissimi tyranni satellites invenerunt clavicularium ipsum connumeratum martyribus, unde unus ceciderat. Cumque [Col. 0237C] vere fidelem eum comperissent, eosdem omnes tractos ad littus, baculis crura eorum confregerunt, atque ita crurifragio martyrium consummaverunt.

Nomina vero horum martyrum haec sunt: Domitianus, Eunoicus, Sisinnius, Heraclius, Alexander, Joannes, Claudius, Athanasius, Valens, Helian, Meliton, Hecditius, Achatius, Vibianus, Helius, Theodulus, Cyrillus, Flavius, Severianus, Cyrion, Valerius, Chudion, Sacerdon, Priscus, Eutychius, Smaragdus, Philoctimon, Aetius, Micallius, Lisimachus, Domnus, Theophilus, Euthycius, Xantius, Aggius, Leontius, Ysitus, Caius, Gorgonius, Candidus. Quorum unus Meliton nomine cum esset omnium aetate junior, et cruribus fractis adhuc superviveret, timens [Col. 0237D] beatissima mater ejus, quae martyribus adstabat, ne in cruciatibus deficeret, virili animo hortabatur eum, dicens: Fili, modicum sustine; ecce Christus ad januam stat adjuvans te. Cumque [b 1Kb] sanctorum corpora birotis, id est plaustris, superposita ferrent ad incendendum ministri diaboli, videns pia mater solum filium relictum, quem ministri ad hoc reliquerant, quia sperabant ejus animum posse culturis daemonum [Col. 0238A] inclinari si viveret, tollens eum super humeros suos virili gressu sequebatur vehicula. Cumque ferretur puer, inter amplexus maternos animam coelo reddidit. Perveniensque mulier ad locum ubi sanctorum corpora cremabantur, superjecit ossa ipsius super ossa martyrum, ut morte etiam et sepultura martyribus sociaretur. Combusta sunt igitur corpora eorum, et in fluvium projecta. Sed divina dispensatione reliquiae eorum integrae sunt repertae, et honore digno conditae.



A. IV IDUS MARTII. (12 Mart.)

[c 1Kb] Romae, beatorum pontificum, Gregorii, doctoris et apostoli Anglorum, qui sedit ibi annos tredecim, menses sex, dies decem.

[Col. 0238B] [d 1Kb] Et Innocentii, qui rexit Ecclesiam annos quindecim menses duos, dies unum et viginti.

[e 1Kb] Apud Nicomediam, beati Petri martyris, qui unus fuit ex Dorothei et Gorgonii martyrum sodalibus, qui in cubiculo regis erant. Hic jubente Diocletiano, eo quod de immensis martyris sancti nomine suppliciis liberius causaretur, in medium educitur, atque immolare compellitur. Abnuens, imperatur appendi et flagris toto corpore laniari: videlicet ut doloris necessitate faceret, quod praecipiebatur invitus. At ille cum maneret immobilis, visceribus jam pelle nudatis, jubetur aceto et sale perfundi. Cumque etiam id tormenti genus constanter ac fortiter tolerasset, craticula prunis subterstrata poni jubetur in medio, ibique quod reliquum fuerat in verberibus [Col. 0238C] assumpti corporis superponi; et non ad subitum, sed sensum paulatimque succendi; quo scilicet poena protelaretur in longum. Cumque ministri scelerum, hinc modo corpus, modo inde versantes, per membra singula poenas inciperent, et supplicia renovarent, sperantes ab eo elicere se posse consensum, ille firmus in fide, et quasi in spe consumptis jam et igne resolutis carnibus suis, ultimum spiritum in fide laetus exhalat. Tali Petrus (hoc enim et nomen ejus) martyrio decoratus, vere Petri exstitit et fidei haeres et nominis.

Item Nicomediae, natalis sanctorum Egduni presbyteri et aliorum septem, qui diebus singulis suffocati sunt ut caeteris metus incuteretur.

[Col. 0238D] Eodem die, passio sancti Maximiliani martyris.



B. III IDUS MARTII. (13 Mart.)

Apud Nicomediam, natalis sanctorum Macedonii presbyterii, et Patritiae uxoris ejus, et filiae Modestae.

Nicea civitate, sanctorum martyrum Theusetae et Horris filii ejus, Theodorae, Nymphodotae, Marci, Arabiae, qui omnes igni traditi sunt.



C. PRIDIE IDUS MARTII. (14 Mart.)
[Col. 0239A]

Romae, passio sanctorum martyrum quadraginta et septem [a 1Kb] qui baptizati sunt a beato Petro apostolo, cum teneretur idem apostolus in custodia Mamurtini cum coapostolo suo Paulo ubi novem menses detenti sunt. Qui omnes sub devotissima fidei confessione, Neroniano gladio consumpti sunt.



D. IDIBUS MARTII. (15 Mart.)

[b 1Kb] Romae, Zachariae pontificis, qui Romae sedit annos decem.

Apud Thessalonicam civitatem, natalis sanctae Matronae, quae cum esset Plautillae cujusdam viduae ancilla, et occulte Christum colens, quotidie furtivis [Col. 0239B] orationibus ecclesiam frequentaret, deprehensa a domina sua, et in scamno extensa et ligata, et pene usque ad mortem flagellata, atque ita vincta in scamno, obsignatis diligentissime januis, per noctem relicta, ibi die altero divinitus soluta, ac cum ingenti oris gratia orans inventa est. Rursumque nervis crudis in eodem scamno constricta, et loris quousque obmutesceret caesa est, ibique per triduum obsignatis januis relicta. Facta autem die tertia, iterum soluta divinitus, et orans inventa est. Tunc robustis fustibus usque ad mortem caesa, in confessione Christi incorruptum spiritum reddidit.



E. XVII KAL. APRILIS. (16 Mart.)

[Col. 0239C] Romae, natale sancti Cyriaci, qui post longam carceris macerationem, quam sub Maximiano pertulit, cum Sisinnio condiacono suo, et Smaragdo, et Largo post multa facta miracula, in quibus filiam Diocletiani Artemiam, ipsius rogatu a daemonio curavit, ac baptizavit; filiam quoque Saporis regis Persarum Jobiam, missus illo pro hoc Diocletiano, aeque liberavit a daemonio, ac baptizavit cum ipso rege et aliis quadringentis: triginta, rediens Romam post mortem Diocletiani, tentus est inter alios Christianos a filio ejus Maximino, et in custodiam missus, eo quod sororem suam Christianam fecisset. Deinde praecepit ut die processionis suae nudus catenisque obligatus, ante rhedam ejus traheretur. Et post hoc, eductus de carcere cum sociis Largo, Smaragdo et [Col. 0239D] Crescentiano, per Carpasium vicarium, pice reliquata caput ejus perfusum est. Et rursum post dies quatuor, eductus denuo de carcere, in catasta extentus, ac tractus nervis, et fustibus caesus, post dies jubente Maximiano capite truncatus est cum Largo et Smaragdo et aliis viginti. Scriptum est in gestis Marcelli Papae (16 Jan.). Porro ipso tempore Maximinus interfecit sororem suam Artemiam.

Item apud Viennam, sancti Isicii episcopi.



F. XVI KAL. APRILIS. (17 Mart.)

In Scotia, natale sancti Patricii episcopi et confessoris, [Col. 0240A] qui primus ibidem Christum evangelizavit.

Eodem die, natalis sanctae Gertrudis virginis.



G. XV KAL. APRILIS. (18 Mart.)

[c 1Kb] Natalis sancti Alexandri episcopi, qui de Cappadocia civitate sua veniens, cum desiderio sanctorum locorum Jerosolymam pergeret, et Narcissus episcopus ejusdem urbis jam senex regeret Ecclesiam; et ipsi Narcisso, et multis clericorum ejus revelatum est, altera die mane intrare episcopum, qui adjutor sacerdotalis cathedrae esse deberet. Itaque re ita completa, ut praedicta fuerat, cunctis in Palaestina in unum congregatis, adnitente vel maxime Narcisso, Jerosolymitanae ecclesiae cum eo gubernaculum suscepit. Quique persecutione Decii, cum jam longaevae [Col. 0240B] aetatis veneranda canitie praefulgeret, ductus Caesaream, et clausus carcere, ob confessionem Christi martyrio coronatus est.



A. XIV KAL. APRILIS. (19 Mart.)

Apud Penarensem urbem, natale beati Joannis, magnae sanctitatis viri, qui de Syria oriundus pervenit ad Italiam. Cumque quaereret locum habitationis suae, orationem fudit ad Dominum: Te deprecor, Domine, qui lumen es verum, si prosperum facis iter meum, hoc mihi signum fiat: ubicunque ambulavero, si psalterium meum dedero, et eadem die mihi redditum fuerit, ibi sit permansionis meae locus. Factum est. Recepit eum hospitio matrona [Col. 0240C] quaedam, cui vir Dei psalterium suum dedit; requisivit, eique mox a muliere redditur. Hoc itaque signo, ut stationem suam ibi vir Dei faceret, confirmatur; ac inde non longe plus minusve quam duarum sagittarum progressus, habuit angelum Dei obvium, qui ei dixit: Serve Dei, hic tibi locus permansionis a Domino parabitur. Erat autem hiems, et sedebat vir Dei sub arbore. Venatores vero cum per locum transitum facerent, viderunt eum sedentem, atque arborem illam juxta illum foliis vestitam. Requirentes autem virum quis esset, ob Domini servitium se de ultramarinis partibus locisve venisse, morarique hic velle respondit. Nuntiantibus igitur illis, famaque vitam beati viri longius spargente, tanta frequentia populi Dei undequaque illuc advenit, ut [Col. 0240D] monasterio facto congregatio magna servorum Dei simul habitantium ibi fieret. Cui praefuit multis clarus virtutibus beatus Joannes quadraginta quatuor annos requiescens in pace: depositus est sub die XIV Kal. Aprilium in loco ubi praestantur beneficia Dei usque in hodiernum diem.

Eodem die apud Surrentum, sanctorum Quinti, Quintilli, Quartillae, Marci, cum aliis novem.



B. XIII KAL. APRILIS. (20 Mart.)

In Britanniis, sancti Chutberti, qui ex anachoreta, Ecclesiae Lindisfamensis antistes, totam ab infantia [Col. 0241A] usque ad senium vitam miraculorum signis inclytam duxit. Cujus dum undecim annos maneret corpus humatum, incorruptum post haec, quasi eadem hora defunctum, simul cum veste qua tegebatur, inventum est. Scripsit Beda presbyter de Vita ipsius.



C. XII KAL. APRILIS. (21 Mart.)

Apud Cassinum castrum, natale sancti Benedicti abbatis, cujus vitam virtutibus et miraculis gloriosam, in Dialogorum libris beatus papa scribit Gregorius [a 1Kb] .

Eodem die, B. Serapionis anachoretae.

Et in territorio Lugdunensi, sancti Lupicini abbatis Jurensium, cujus vita sanctitatis et miraculorum gloria illustris fuit. Corpus ejus in finibus [Col. 0241B] Vesontionum, apud Laoconense monasterium celebratur.



D. XI KAL. APRILIS. (22 Mart.)

[b 1Kb] In Galliis civitate Narbona, natale sancti Pauli episcopi et confessoris, discipuli apostolorum.



E. X KAL. APRILIS. (23 Mart.)

[c 1Kb] In Africa, sanctorum martyrum Victoriani, Frumentii, et alterius Frumentii, et duorum germanorum, qui omnes persecutione Vandalica, sub Hunnerico rege Ariano apud Africam pro constantia catholicae confessionis immanissimis suppliciis excruciati, egregie coronati sunt.



F. IX KAL. APRILIS. (24 Mart.)
[Col. 0241C]

Romae, natale sancti Pigmenii presbyteri. Hic Julianum apostatem et impium a puero nutrivit, et litteris etiam sacris erudivit. Sed factus imperator culturam pietatis postquam reliquit: audito quod corpora sanctorum martyrum, qui ab eo necabantur, idem Pigmenius sepeliret, mandavit ei: Perge quo volueris; hic enim non mercabitur vita tua, tamen servitiis tuis praemium reddo, non tibi. Tunc sanctus Pigmenius perrexit ad Persidem, ubi demoratus annos quatuor factus est caecus. Inde monetur in somnis a Domino, ut reverteretur Romam. Cumque post quatuor menses reversus, clivum Sacrae [Col. 0241D] viae cum uno puero stipem petendo conscenderet, factum est ut offenderet Julianum imperatorem in rheda aurea sedentem. Qui eminus conspiciens Pigmenium, vocari eum praecepit dixitque ei: Gloria dis deabusque meis, quia te video. Cui vir Dei Pigmenius illico respondit: Gloria Domino meo Jesu Christo Nazareno crucifixo, quia te non video. Ad hanc vocem iratus Julianus, jussit eum per pontem in Tiberim praecipitari. Cujus corpus inventum et collectum, sepultum est in coemeterio Pontiani, non longe a sanctis Abdon et Sennes.



G. VIII KAL. APRILIS. (25 Mart.)
[Col. 0242A]

Apud civitatem Galilaeae Nazareth, Annuntiatio Dominica.

Et in Nicomedia, natalis S. Dulae, ancillae militis, quae pro castitate occisa est.

Romae, sancti Cirini, qui interfectus a Claudio, et in Tiberim jactatus, in insula Lycaonia inventus, et in coemeterio Pontiani conditus est. Scriptum in passione sancti Valentini (14 Febr.)

Et apud Syrmium, natale sancti Irenaei episcopi, qui tempore Maximiani imperatoris, sub praeside probo, primo tormentis acerrimis vexatus, deinde diebus plurimis in carcere cruciatus, novissime abscisso capite consummatus est.



A. VII KAL. APRILIS. (26 Mart.)
[Col. 0242B]

Romae, via Lavicana, in coemeterio ejusdem natalis S. Castuli, qui cum esset zaetarius palatii, et hospes sanctorum, ut in gestis B. Sebastiani legitur (20 Jan.), a persecutoribus arctatus, et tertio appensus, tertioque auditus, in confessione Domini perseverans, missus est in foveam, et demissa est super eum massa arenaria atque ita cum palma martyrii migravit ad Christum.

Eodem die apud Pentapolim Libyae, Theodori episcopi, Irenaei diaconi, Serapionis et Ammonii lectorum.

Et apud Syrmium, natale sancti Montani presbyteri, qui cum Maxima uxore sua tentus, et in fluvium praecipitatus est; corpora eorum nono ab urbe [Col. 0242C] lapide inventa et sepulta sunt.



B. VI KAL. APRILIS. (27 Mart.)

Apud Aegyptum, beati Joannis Eremitae, admirandae sanctitatis viri, qui etiam prophetico spiritu plenus, Theodosio imperatori Christianissimo, victorias de tyrannis maximas praedixit [d 1Kb] .



C. V KAL. APRILIS. (28 Mart.)

Apud Caesariam Palestinae, sanctorum martyrum Prisci, Malchi, et Alexandri: qui persecutione Valeriani, cum suburbanum agellum supradictae urbis habitarent, atque in ea coelestis martyrii proponerentur [Col. 0242D] coronae: divino fidei calore succensi, ultro judicem adeuntes, cur tantum in sanguinem piorum desaeviret, objurgant. Quos ille continuo, pro Christi nomine, bestiis tradidit devorandos.

Et apud urbem Cabillonensium, depositio Gunthranni regis Francorum, viri religiosi, qui ita se spiritualibus actionibus mancipavit, ut relictis saeculi pompis, thesauros suos ecclesiis et pauperibus erogaret.

[e 1Kb] Item Sixti papae, qui Romae sedit annos octo. Hic criminatorem suum, Bassum nomine, nutu divino [Col. 0243A] mortuum manibus suis cum linteaminibus et aromatibus tractans, sepelivit apud beatum Petrum.



D. IV KAL. APRILIS. (29 Mart.)

Depositio abbatis Eustasii, discipuli sancti Columbani, qui pater ferme sexcentorum exstitit monachorum, et vitae sanctitate conspicuus, etiam miraculis claruit.

[a 1Kb] Eodem die apud Africam sanctorum confessorum Armogastis, Archinimi, et Satyri: qui apud Africam tempore Vandalicae persecutionis, sub Geiserico rege Ariano cum essent lucidissima membra Ecclesiae Christi, et pravitatem Arianorum libertate catholica frequenter arguerent, pro confessione veritatis, multa et gravia perpessi supplicia [Col. 0243B] atque opprobria, cursum gloriosi certaminis impleverunt.



E. III KAL. APRILIS. (30 Mart.)

Romae, natale sancti Quirini [b 1Kb] , tribuni et martyris, sub Trajano imperatore: qui cum ex praecepto ejus beatum Alexandrum papam (3 Maii), et Hermem praefectum in vincula conjecisset, haberetque filiam cujus collum struma circumdederat, auditis exhortationibus beati Hermae de fide Christi, et visis signis, quae Deus in martyribus suis Alexandro et Herme operabatur, ipsam eamdem filiam suam obtulit ad sanandum. Cui dixit B. Alexander: Tolle boiam de collo meo, et impone ei. Quod cum obedienter pater ejus exsequeretur, divino nutu subito sanata est. [Col. 0243C] Vocabatur autem ipsa Balbina: atque ita pater ejus Quirinus et ipsa, cum universis qui in custodia tenebantur, omnique domo sua, baptizatus est. Quod ut nuntiavit Commentariensis Aureliano judici, iratus jussit adduci Quirinum ad se, et dixit ei: Ego te quasi filium dilexi; tu autem irrisisti me, deceptus [Col. 0244A] es Alexandro. Dixit ei Quirinus: Ego Christianus sum factus; vis occidere, vis fustigare, vis incendere? aliud non ero. Nam omnes qui erant in carcere, feci fieri Christianos, et dimisi eos, sed noluerunt usquam ire. Iratus Aurelianus, fecit ei linguam abscindi, deinde in equuleo suspendi. Qui dum Aureliani non cederet injuriis, jussit ei manus et pedes abscindi, et sic eum decollari, et canibus projici: sed Christiani corpus ejus raptum, in via Appia sepelierunt, in coemeterio Praetextati.



F. PRIDIE KAL. APRILIS (31 Mart.)

Romae, natale sanctae Balbinae, filiae Quirini martyris. Qui beatus martyr tollens boiam de collo Alexandri [Col. 0244B] papae secundum jussionem ejus, cum pergeret ut collo filiae suae strumam habentis imponeret, ecce subito puer cum facula apparuit: quem constat angelum Dei fuisse et venit ad puellam, dicens: Salva esto, et in virginitate tua permane, et ego te faciam videre sponsum tuum, qui pro amore tuo sanguinem suum fudit. Perveniens igitur pater ut perficeret, quod de boia ei jussum fuerat, videt subito filiam suam sanam, quae postmodum a sancto Alexandro baptizata est, et instructa in virginitate, plena operibus bonis permansit. Cui saepe osculanti boiam ipsam B. Alexandri dixit sanctus Alexander: Desine hanc boiam osculari, sed potius require Domini mei Petri vincula, et ea osculare. Tunc dedit operam, et summo studio post desiderium magnum [Col. 0244C] pervenit ad illa tradiditque S. Theodorae religiosissimae feminae, sorori S. Hermetis praefecti et martyris. Ipsa vero virgo Balbina post devictum saeculi hujus cursum, sepelitur juxta patrem suum martyrem Quirinum, via Appia, in coemeterio Praetextati II Kal. Aprilis.



LITANIAE INDICENDAE. MENSIS APRILIS HABET DIES XXX; LUNA VERO, XXIX.
[Col. 0243]


G. KAL. APRILIS (1 Apr.)
[Col. 0243D]

Romae, beatissimae Theodorae [a 1Kb] , sororis illustrissimi martyris Hermetis quam beatus Alexander papa et martyr instruxit, baptizavit, atque in fide Christi docuit. Quae sub Aureliano imperatore martyrizavit. Sepulta juxta fratrem suum martyrem, via Salaria, non longe ab urbe Roma.

Eodem die S. Venantii episcopi et martyris.

Et in pago Wimnoensi, sancti Walarici confessoris, cujus sepulcrum crebris miraculis illustratur.



A. IV NONAS APRILIS. (2 Apr.)
[Col. 0244D]

Natalis S. Nicetii, Lugdunensis episcopi, cujus et vita miraculis claruit, et pretiosa mors nihilominus miraculis commendatur.

[b 1Kb] Et apud Caesaream Cappadociae, passio sanctae Theodosiae virginis: quae tempore Diocletiani, cum esset annorum octodecim, ultro se sanctis confessoribus in custodia socians, tenta ab Urbano praefecto, et in equuleo cruciata; deinde ferro onusta, et in carcerem trusa: ibi virtute Dei, omnia vincula [Col. 0245A] ejus disrupta sunt. Post haec saxo alligata, in mare mersa est; sed mox littoribus incolumis reddita, bestiis in amphiteatro projectae, et ab his intacta, martyrium capitis abscisione digne complevit.



B. III NONAS APRILIS. (3 Apr.)

Thessalonicae, natalis SS. virginum Agapis et Chioniae, sub Diocletiano: quae primo in carcere maceratae, post in ignem missae sunt, sed intactae a flammis, post orationem ad Dominum fusam, animas reddiderunt.

Apud Scythiam, civitate Tomis natalis SS. Evagrii et Benigni.

Apud Tauromenium Siciliae, S. Pancratii.



C. PRIDIE NONAS APRILIS. (4 Apr.)
[Col. 0245B]

Mediolani, depositio B. Ambrosii episcopi et confessoris, cujus studio, inter caetera doctrinae et miraculorum insignia, tempore Arianae perfidiae, tota Italia ad Catholicam conversa fidem est.



D. NONIS APRILIS. (5 Apr.)

Thessalonicae, natalis S. Irenis virginis, quae post tolerantiam carceris, sagitta percussa est a Sisinnio comite sub quo et sorores ejus simul Agapes et Chionia martyrizaverunt.

Item apud Aegyptum, natalis SS. Martianae, Nicanoris et Apollonii.

[Col. 0245C] Apud Caesaream Lyciae, natalis S. Amphiani.



E. VIII IDUS APRILIS. (6 Apr.)

[a 1Kb] Romae S. Sixti papae et martyris, qui rexit Ecclesiam annos decem, menses duos, diem unum. Passus est autem temporibus Adriani imperatoris.



F. VII IDUS APRILIS. (7 Apr.)

Egesippi viri sanctissimi, qui vicinus apostolicorum temporum, omnes a passione Domini usque ad suam aetatem Ecclesiasticorum actuum texens historias, multaque ad utilitatem legentium pertinentia, hinc inde congregans, quinque libros composuit, sermone simplici, ut quorum vitam sectabatur, [Col. 0245D] dicendi quoque exprimeret characterem. Asserit se venisse sub Aniceto Romam, qui decimus post Petrum episcopus fuit, et perseverasse usque ad Eleutherium ejusdem urbis episcopum, qui Aniceti quondam diaconus fuerat. Isdem quoque Egesippus in libris suis refert de conversatione sua, quam habuit a gentili philosophia [b 1Kb] . Nam et ego ipse, inquit, sectis platonicis institutus, audiens infamari Christianos, et videns eos impavidos ad suscipiendam mortem, atque omne supplicium tolerandum, considerabam quod impossibile esset in malitia eos et in libidine conversari.



G. VI IDUS APRILIS. (8 Apr.)
[Col. 0246A]

Turonis, sancti Perpetui episcopi, admirandae sanctitatis viri, cujus opera templum super veneranda ossa beati Martini episcopi, perfectum est; cujusque sacrum corpus de loco ubi primum tumulatum fuerat, ad locum ubi nunc condigne veneratur, translatum et reconditum est.



A. V IDUS APRILIS. (9 Apr.)

Apud Sirmium, natalis septem virginum, quae in unum meruerunt coronari quinto Idus Aprilis.

Apud Antiochiam, sancti Prochori diaconi [c 1Kb] , qui unus fuit de septem primis.



B. IV IDUS APRILIS. (10 Apr.)
[Col. 0246B]

Ezechielis prophetae.

Et apud Romam, beatorum martyrum plurimorum quos beatus Alexander papa et martyr baptizavit cum teneretur in carcere, et ipsi relegati pariter cum illo. Hos omnes Aurelianus imperator, navi vetustae impositos, in altum mare deduci, et illic collo ligatis lapidibus, mergi in profundum maris fecit quarto Idus Aprilis.



C. III IDUS APRILIS. (11 Apr.)

Apud Cretam, urbe Cortynae, beati Philippi episcopi, qui vita et doctrina claruit, temporibus Antonini Veri, et Lucii Aurelii Commodi imperatorum.



D. PRIDIE IDUS APRILIS. (12 Apr.)
[Col. 0246C]

(Pontif. cap. 36.) Romae via Aurelia milliario tertio, in coemeterio Calepodii natale sancti Julii episcopi et confessoris, qui sub Constantio Ariano filio Constantini, decem menses tribulationes et exsilia perpessus: post ejus mortem, cum magna gloria ad suam sedem reversus est.



E. IDIBUS APRILIS. (13 Apr.)

(Euseb. l. IV, c. 14.) Apud Pergamum Asiae urbem, natalis sanctorum Carpi episcopi et Papirii diaconi, et Agathonicae optimae feminae, aliarumque multarum quae probatis confessionibus martyris coronatae [Col. 0246D] sunt. Cum quibus et vir mirabilis Justinus philosophus, qui habitu quoque philosophorum incedens, pro religione Christi plurimum laboravit, intantum, ut Antonino Pio et filiis ejus, et Senatui, librum contra gentes scriptum daret, ignominiamque Crucis non erubesceret. Cumque jam secundum librum successoribus praefati imperatoris, id est Antonino Vero et Aurelio Commodo, pro religionis nostrae defensione porrexisset, remunerationem linguae fidelis, martyrii munus accepit.

(Id., ibid., c. 8 et 11.) Apud Hispaniam, natalis sancti Herminigildi, quem pater ejus, Leovigildus [Col. 0247A] Arianus, Gothorum rex, ob fidei Catholicae confessionem, inexpugnabilem videns, in carcerem, et vincula conjecit; ubi nocte sancta Dominicae resurrectionis, jussu perfidi patris, securi percussus in capite, regnum coeleste pro terreno, rex et martyr intravit. Scribit beatus Papa Gregorius (I. III Dial., c. 31).



F. XVIII KALEND. MAII. (14 Apr.)

Romae via Appia, in coemeterio Praetextati, natalis sanctorum martyrum Tiburtii, Valeriani, et Maximi [a 1Kb] sub Almachio praefecto quorum primi fustibus caesi, et gladio sunt percussi (22 Nov.), ultimus tam diu ad plumbatas verberatus donec spiritum redderet.

[Col. 0247B] Interamnae, sancti Proculi martyris.

Item sanctae Domnae virginis, cum sociis virginibus coronatae.

Apud Alexandriam, sancti Frontonis abbatis, cujus vita exstitit sanctitate et miraculis gloriosa.



G. XVII KALEND. MAII. (15 Apr.)

In civitate Cordula, natalis sanctorum Olympiadis et Maximi [b 1Kb] nobilium, qui jubente Decio fustibus caesi, et deinde plumbatis, ad ultimum capita eorum securibus tonsa, donec emitterent spiritum.

Item in Hispaniis (10 Aug.) civitate Caesaraugusta, natalis sanctorum octodecim martyrum, Optati, Luperci, Successi, Martialis, Urbani, Julii, Quinctiliani, [Col. 0247C] Publii Frontonis, Felicis, Caeciliani, Evoti, Primitivi, Apodemi, et reliquorum quatuor, qui omnes Saturnini vocati referuntur.

Apud Italiam, natale sanctorum martyrum Maronis Eutychetis, et Victorini [c 1Kb] : qui cum beata Flavia Domitilla apud insulam Pontiam longum ducentes exsilium, eamque in Christi confessione pio foventes solatio, invidia atque insectatione Aureliani sponsi, et persecutoris ejus, quem illa ob Christum contempserat, postmodum a principe Nerva eidem Aureliano in servitutem traditi sunt. Quos ille primum quasi servos per sua praedia singulos divisit, jussitque eos terram fodere per totum diem, ad vesperam vero cantabrum manducare. Deinde cum plurimos ad fidem Christi converterent, et populum credentium [Col. 0247D] ampliarent, repletus ira a diabolo, misit qui vario genere poenarum interficerent eos. Nam Eutichen in media via tam diu caedi jussit, donec spiritum exhalaret. Cujus corpus rapuit populus Christianorum. Victorinum vero apud eum locum qui Cotilias appellatur, ubi putentes aquae emanant et sulphureae, capite deorsum per horas tres suspensum teneri jussit. Quod cum per triduum pro nomine Christi passus fuisset, migravit ad Dominum. Cumque una die jussu Aureliani corpus ejus inhumatum jacuisset, venerunt Amiternenses populi Christiani, [Col. 0248A] et rapientes in suum territorium transtulerunt. Maronem autem, misso amico suo, nomine Turgio, jussit idem Aurelianus duci, et saxo ingenti opprimi. Sed protegente Domino, in nullo eum laedere potuerunt. Quem consularis accepto ab Aureliano praecepto interfecit, corpusque ejus Christianus populus rapuit, et condigno honore sepelivit.



A. XVI KALEND. MAII. (16 Apr.)

Apud Corinthum, Callisti et Carisii cum aliis septem, omnium in mare mersorum.



B. XV KALEND. MAII. (17 Apr.)

Apud Africam, natale S. Mappalici, qui cum aliis [Col. 0248B] pluribus martyrio coronatus est. Scribit B. Caeprianus [d 1Kb] in epistola ad martyres et confessores de illo hoc modo: Vox plena Spiritu S. de martyris ore prorupit, cum Mappalicus beatissimus inter cruciatus suos proconsuli diceret: Videbis cras agonem. Et quod ille cum virtutis ac fidei testimonio dixit, Dominus implevit. Agon coelestis exhibitus, et Dei servus in agonis promissi certamine coronatus est. Et post pauca: Hunc igitur agonem per prophetas ante praedictum per Dominum commissum, per apostolos gestum, Mappalicus suo et collegarum suorum nomine, proconsuli repromisit: nec fefellit in promisso suo vox fidelis; pugnam quam spopondit, exhibuit, et palmam quam meruit, accepit. Istum nunc beatissimum martyrem, et alios participes ejusdem congressionis et [Col. 0248C] comites, in fide stabiles, in dolore patientes, in quaestione victores, ut caeteri quoque sectemini et opto pariter et exhortor: ut quos vinculum confessionis, et hospitium carceris simul junxit, jungat etiam consummatio virtutis, et corona coelestis.

Apud Antiochiam, natalis sanctorum Petri diaconi et Hermogenis.

Apud Viennam, sancti Pantagathi episcopi.



C. XIV KALENDAS MAII. (18 Apr.)

Apud Messanam [al., Misenam] Apuliae civitatem, natalis sanctorum martyrum Eleutherii episcopi, et Anthiae [al., Evanthiae.] matris ejus: qui beatus episcopus cum esset et sanctimonia vitae, et miraculorum virtute illustris, sub Adriano principe, in [Col. 0248D] concessione Christi, lectum ferreum ignitum, craticulam, et sartaginem oleo, pice ac resina ferventem, superans, leonibus quoque projectus, sed ab his illaesus, novissime, una cum matre, gladio jugulatur.

(Euseb., lib. V, c. 20, 21, Ruffini.) Item eodem die Romae, sancti Apollonii senatoris, qui sub Commodo principe a servo proditus quod Christianus esset, imperatus ut rationem fidei suae redderet, insigne volumen composuit, quod in senatu legit. Et nihilominus sententia senatus, pro Christo capite [Col. 0249A] truncatus est: veteri apud eos obtinente lege, absque negatione non dimitti Christianos, qui semel ad eorum judicium pertracti essent.

In Laubaco monasterio transitus sancti Ursmari, episcopi et confessoris.



D. XIII KALEND. MAII. (19 Apr.)

In Armenia, civitate Militana, natalis sanctorum Hermogenis, Caii, Expediti, Aristonici, Rufi, Galate, una die coronatorum.

Caucoliberi Hispaniae, natalis sancti Vincentii martyris.

Apud Corinthum, sancti Timonis, de illis septem diaconibus primis (Act. VI).



E. XII KALEND. MAII. (20 Apr.)
[Col. 0249B]

Romae, sancti Victoris episcopi, qui tertius decimus post beatum Petrum [a 1Kb] , rexit Ecclesiam annis decem, et sub Severo principe martyrio coronatur.

Item Romae, sanctorum martyrum Sulpitii et Serviliani [b 1Kb] , qui praedicatione et miraculis beatae Flaviae Domitillae ad fidem Christi conversi sunt (quae etiam sponsas eorum Theodoram et Euphrosynam ad spem vitae aeternae, et perseverantiam sanctae virginitatis lucrata fuerat) persecutione Taiadi, cum nollent idolis immolare, a praefecto Urbis Aniano capite caesi sunt. Quorum corpora Christiani rapientes, posuerunt in praedio eorum, via Latina, milliario [Col. 0249C] secundo.

(Greg. Tur. de Gl. confess. cap. 69.) Eodem die in Galliis civitate Ebredunensi, sancti Marcellini primi ejusdem urbis episcopi et confessoris, qui divino jussu, cum sanctis sociis Vincentio et Domnino ex Africa veniens, maximam partem Alpium maritimarum et signis admirandis, quibus usque hodie refulget, ad fidem Christi convertit, ita ut baptisterium, quod ipse apud praefatam urbem condidit, in sacrosanctis Paschalis festi vigiliis, divina virtute, singulis annis aquis subitis inundetur, et per septem ejusdem solemnitatis dies, gratia exuberante permaneat. Venerabiles socii ejus apud Diniensium urbem conditi, gloriosis nihilominus miraculis commendantur.



F. XI KALEND. MAII. (21 Apr.)
[Col. 0249D]

(Cassiod. lib. II Histor. trip.) Apud Persidem, natalis sancti Simeonis episcopi Seleuciae et Ctesiphontis, regalium civitatum: qui persecutione Saporis regis Persarum, jubente eodem tyranno, comprehensus, ferroque onustus, cum, iniquis tribunalibus exhibitus de Domino Jesu Christo voce libera ac constantissima testaretur, primum carcerali ergastulo cum aliis centum, e quibus alii episcopi, alii erant presbyteri, alii diversorum ordinum clerici, longo tempore maceratus est. Novissime, cum [Col. 0250A] in Christi testimonio immobilis persisteret, jussus est cum omnibus pariter decollari: ita ut cum caeteri jugularentur, astaret, et ipse ultimus trucidaretur. Cumque omnes sub ejus aspectu caederentur, et ille singulos paternis exhortationibus alacriter confortaret, extremo lictoris ictu et ipse occumbens, palmam martyrii adeptus est. Erat autem sexta feria septimanae majoris in qua ante Resurrectionis festivitatem annua Christi Passionis memoria celebratur. Passi sunt cum eo etiam Ustazadis eunuchus nutritius regis et major regiae domus, et Abdella, atque Ananias, venerabiles senes; et Pusitius princeps artificum regalium, eo quod videns praefatum senem Ananiam sub ictu gladii trementem, exclamaverit confidenter, dicens: Paululum, o senex, [Col. 0250B] claude oculos, et securus esto; mox Christi videbis aspectum. Filia quoque ejusdem Pusitii virgo sacra simul perempta est.

Apud Alexandriam, natalis sanctorum Fortunati, Aratoris presbyteri, Felicis, Silvii, Vitalis, qui in carcere quieverunt.



G. X KALEND. MAII. (22 Apr.)

Romae via Appia, in coemeterio Callisti [c 1Kb] , sancti Caii papae, qui cum Ecclesiam undecim annos, menses quatuor, dies duodecim rexisset, martyrio coronatus est sub Diocletiano principe. Frater namque ejus beatus Gabinius presbyter, in multis clarissimis passionibus, jam finierat triumphum victoriae [Col. 0250C] suae, sub eodem impio principe, undecimo Kalendas Martias.

(Cassiod. lib. III Histor. trip. c. 2.), Apud Persidem, sanctorum martyrum plurimorum, qui jubente Sapore Persarum rege, annuo die quo passionis Dominicae memoria celebratur, per totam Persidis regionem tanti, ac pro Christi nomine gladio jugulati sunt. In quo fidei certamine passus est Melisius episcopus, sanctitate et miraculorum gloria insignis; Acepsimas quoque episcopus cum presbrytero suo Jacobo, et Mareas et Bicor nihilominus episcopi, cum clericis fere ducentis, et quinquaginta monachis, et sacratis virginibus plurimis, inter quas et Simeonis episcopi sororem nomine Tarbuam cum pedissequa sua, stipitibus alligantes, serraque findentes, [Col. 0250D] crudelissime necaverunt.

Eodem die in Cordula civitate, natalis sanctorum Parmenii, Helimenae, et Chrysoteli presbyterorum, et Lucae et Mutii diaconorum de Babylonia. Quorum primus praecisa etiam lingua loquebatur. Omnes primo in equuleo suspensi, et nexibus attracti sunt; dein laminis ardentibus circa latera appositis, ustulati et unguibus lacerati, ac ultimum gladio trucidati sunt, praesente persecutore Decio. Scriptum in passione sancti Laurentii (10 Aug.).

(Greg. Tur. de Gloria Mart., c. 64.) Et Lugduno Galliae natalis sancti Epipodii martyris, qui persecutione [Col. 0251A] Antonini Veri, post gloriosos quadraginta octo martyrum agones, qui in eadem urbe passi sunt, cum Alexandro charissimo collega tentus, ipso interim in carcerem truso, primo os diris pugnorum ictibus caesus, deinde equulei extensione vexatus, postremo martyrium capitis abscisione complevit.

Viennae, sancti Juliani episcopi et confessoris.



A. IX KALEND. MAII. (23 Apr.)

(Dist. 15, c. Sancta Eccl. Rom.) In Perside, civitate Diospoli, passio sancti Georgii martyris, cujus gesta passionis etsi inter apocryphas connumeratur scripturas, tamen illustrissimum martyrium ejus inter coronas martyrum Ecclesia Dei venerabiliter honorat.

[Col. 0251B] In Galliis, civitate Valentia, natalis sanctorum Felicis presbyteri, Fortunati et Achillei diaconorum, qui a beato Irenaeo Lugdunensi episcopo et martyre ad praedicandum verbum Dei missi, cum maximam partem supradictae urbis ad fidem Christi convertissent, a duce Cornelio in carcerem trusi; dein durissima nervorum flagellatione diutissime verberati; post etiam revinctis post terga manibus, cruribusque confractis, circa rotarum vertiginem astricti, fumi quoque amaritudine supposita, die ac nocte continuata equulei extensione suspensi, ad extremum gladio consummati sunt.

In Fontanella monasterio, sancti Wulfranni episcopi, praeclari in miraculis et doctrina viri.



B. VIII KALEND. MAII. (24 Apr.)
[Col. 0251C]

Lugduno Galliae, natalis sancti Alexandri, qui tertio post passionem Epipodii die productus e carcere, primo ita laniatus est crudelitate verberantium, ut crate soluta costarum, patefactis visceribus, secreta animae panderentur. Dein crucis affixus patibulo, beatum spiritum exanimatus emisit. Passi sunt cum eo et alii numero triginta quatuor. Sepulti ambo ex utroque altaris latere, in crypta, quae in colle superposito civitati, pulchro et antiquo opere exstructa.

(Beda, l. I Histor. Angl., c. 20 et 30, et l. III, c. 2 et seqq.) Eodem die, depositio Melliti episcopi in Britannia, qui tertius post Augustinum episcopum, [Col. 0251D] Dorovernensem ecclesiam suscepit, quam rexit annos quinque; sepultus in monasterio, in ecclesia beati Petri octavo Kalendas Martii, anno ab Incarnatione Domini sexcentesimo vigesimo quarto.



C. VII KALEND. MAII. (25 Apr.)

Apud Alexandriam, natale sancti Marci evangelistae [a 1Kb] , qui martyr defunctus, sepultus est in loco lapidis excisi cum gloria. Ordinaverat autem pro se Alexandriae episcopum Anianum, aliis quoque longe lateque ecclesiis episcopos, presbyteros, diaconos dederat.

[Col. 0252A] Eodem die Romae, litania major, ad sanctum Petrum.

Apud Viennam, sancti Clarentii episcopi et confessoris.



D. VI KALEND. MAII. (26 Apr.)

(Pontificale, cap. 3.) Romae, natalis sancti Anacleti papae, qui secundus post beatum Petrum, cum rexisset Ecclesiam annis duodecim, persecutione Domitiani martyrio coronatus est.

(Pontif., c. 30.) Ipso die, sancti Marcellini papae, qui cum Ecclesiam novem annis et mensibus quatuor rexisset, temporibus Diocletiani et Maximiani, ab eodem Diocletiano, pro confessione verae fidei, [Col. 0252B] cum Claudio, Cyrino et Antonino, capite truncatus est, et post dies triginta et quinque, sepultus via Salaria, in cubiculo, a Marcello presbytero et a diaconibus cum hymnis. Quo tempore fuit magna persecutio, ita ut intra unum mensem decem et septem millia martyrio coronarentur.



E. V KALEND. MAII. (27 Apr.)

(Pontif., c. 40.) Romae, sancti Anastasii papae, qui sedit annos tres, dies decem.

Apud Nicomediam, natalis sancti Anthimi episcopi et martyris, in memoriis piorum fulgentis in regno Christi. Hic persecutione Diocletiani, ob confessionem Christi, martyrii gloriam capitis obtruncatione suscepit. Quem tanquam bonum pastorem, viam [Col. 0252C] martyrii praeeuntem, universa pene gregis sui multitudo secuta est; quorum alios praefatus tyrannus, eamdem civitatem tunc temporis residens, gladio obtruncari, alios ignibus conflagrari, alios naviculis impositos pelago immergi fecit. Ipsis fidelium turbis tanto per Dei gratiam fidei igne inflammatis, ut nec interrogari se paterentur, sed ultro in flammas irruerent, vel caedentibus gladiis cervices objectarent. Scriptum est in ecclesiastica Historia lib. VIII (Euseb. VIII, c. 6).



F. IV KALEND. MAII. (28 Apr.)

Apud Ravennam, natale sancti Vitalis martyris, patris sanctorum Gervasii et Protasii: qui militans cum Paulino judice, Ravennam ingressus est. Et [Col. 0252D] cum videret in conspectu judicis sui Christianum nomine Ursicinum, arte medicum, natione Ligurium, post nimia tormenta capitalem accepisse sententiam, et cum venisset ad palmam et expavisset, exclamavit: Noli, noli, Ursicine medice, qui alios curare consuesti, te ipsum aeternae mortis jaculo vulnerare! Et qui per passiones nimias venisti ad palmam, coronam vis perdere a Domino praeparatam? Utque martyrium consummavit idem Ursicinus, statim beatus Vitalis corpus ejus rapiens intra Ravennatium urbem sepelivit, ad judicem ultra venire contemnens. Tentus itaque a Paulino consulari ob id [Col. 0253A] maxime, quia praefatum Ursicinum in passionis agone positum suis exhortationibus roborasset, post equulei tormenta jussus est perduci ad palmam. Locus autem ubi decollabantur Christiani hoc habebat vocabulum, eo quod arbores palmae illic essent. Et facta fovea quousque inveniretur aqua, ibi supinus depositus, et terra ac lapidibus oppressus est. Conjux quoque ejus Valeria, cum reverteretur ad urbem Mediolanensium, Sylvano sacrificantes incurrit; cumque eam deponentes de sagmario hortarentur de idolothitis manducare, nec sibi omnino licitum testaretur, quia esset Christiana; nimia ab eis caede mactata est, ut vix seminecem sui homines eam ad Mediolanensem urbem perducerent. Quae infra biduum migravit ad Dominum.

[Col. 0253B] Alexandriae [a 1Kb] , natale sanctae Theodorae virginis, quae sacrificare contemnens, in lupanar tradita, miro Dei favore erepta est. Astante quippe jam ad ostium cellulae multitudine juvenum impudicorum, repente quidam ex fratribus, Didymus nomine, plenus fide, divinitus inspiratus, sumpto militari habitu, primus lupanar irrupit, et sanctae virgini cur venisset exponens, illi militares imponit exuvias, ipse virginali veste induitur. Sic virgo egressa, et a nullo agnita, ad civitatem fugiens evasit. Didymus praesidi exhibitus, et omne factum constanter exponens, Christianum se esse confessus, absciso capite igni traditus est. Beata quoque virgo, quae pro tuenda virginitate ex lupanari fugerat, amore coronae continuo ad stadium regressa, simul cum Didymo percussa, et simul [Col. 0253C] est coronata.

Eodem die Aphrodisii, Carilippi, Agapii et Eusebii martyrum.

Item in Pannonia, sancti Pollionis martyris.



G. III KALEND. MAII. (29 Apr.)

Apud Paphum, Tychici apostolorum discipuli (Eph. VI; II Tim. IV).

In Numidia apud Cirthensem coloniam, natalis sanctorum martyrum Agapii et Secundini episcoporum: qui persecutione Valeriani, post longum exsilium apud praefatam urbem, in qua tunc maxime [Col. 0254A] gentilium caeco furore et officiis militaribus ad tentandam justorum fidem rabies diaboli infestantis inhiabat, ex illustri sacerdotio effecti sunt martyres gloriosi. Passi sunt in eorum collegio Aemilianus miles, Tertufla et Antonia sacrae virgines, et quaedam mulier cum suis geminis.



A. PRIDIE KALEND. MAII. (30 Apr.)

Natalis sanctorum martyrum Mariani et Jacobi, [b 1Kb] quorum prior lector, posterior diaconus erat. Et cum jampridem infestationes Decianae persecutionis in confessione Christi evicisset Marianus, iterum cum charissimo collega tentus est, apud Cirthensem coloniam. Ubi post dira et exquisita supplicia (ita [Col. 0254B] ut Marianus per summos apices pollicum suspensus, ut gravi pondere pedibus innexus, crudelissime torqueretur) diu in carcere macerati sunt. Sed divinis revelationibus mirabiliter confortati, deinde Lambesitanam urbem directi ad praesidem, ibi rursum longo tempore carcerali ergastulo mancipati sunt; sed iterum divinis revelationibus allevati, novissime cum multis aliis gladio consummati sunt.

(Gregor. Tur. de Gloria martyr., c. 56.) Eodem die apud civitatem Santonas, natalis sancti Eutropis martyris, qui a beato Clemente episcopo directus in Gallias; ab eodem etiam pontificalis ordinis gratia consecratus, impleto hujus officii ordine, peracta in incredulis praedicatione, insurgentibus paganis, quos auctor invidiae credere non permisit, illiso capite [Col. 0254C] victor occubuit. Denique post multa annorum spatia, cum Palladius ejusdem urbis episcopus, et cum eo alii viri Dei, corpus ejus, debiti honoris gratia, in basilicam novam transferrent, reserato sarcophago, contemplati sunt cicatricem capitis, qua in parte defixum fuerat securis acumen. Cumque sequenti nocte stravissent sacerdotes membra quieti, apparuit eis per visum, dicens: Cicatricem quam contemplati estis in capite, scitote me per eam martyrium consummasse.

Apud Asiam, passio sancti Maximi martyris, cujus gesta habentur.



LITANIAE INDICENDAE. MENSIS MAIUS HABET DIES XXXI; LUNA VERO, XXX.
[Col. 0253]


B. KALEND. MAII. (1 Maii.)
[Col. 0253C]

Jeremiae prophetae.

Et natalis apostolorum Philippi et Jacobi [a 1Kb] filii [Col. 0254C] Mariae quae fuit soror matris Domini, unde fratres Domini dicebantur.

In Galliis territorio Vivariensi, in loco qui vocatus est antiquitus gentibus, sancti Aneoli subdiaconi, [Col. 0255A] quem misit ab Oriente sanctus Polycarpus cum beato Benigno et Andochio preshyteris, et Thyrso diacono, ad praedicandum verbum Dei in Galliam. Cujus praedicatione Caesar Severus comperta, spinosis fustibus crudelissime flagellatum in carcerem trudi praecepit, et alia die productum cum videret superari non posse, jussit ad similitudinem gladii de ligno durissimo ensem fieri, et in crucis modum caput ejus scindi. Quod cum factum fuisset, eliso in terram cerebro, gloriosa morte translatus est.

Item civitate Sedunensi, loco Agauno, passio Sigismundi regis filii Gundebaldi, regis Burgundionum. Qui cum se cerneret non posse Francis resistere, solus fugiens, coma deposita, habitum religionis suscepit, et jejuniis, vigiliis ac orationibus die nocteque [Col. 0255B] vacans, captus a Francis est cum uxore ac filiis, in puteumque demersus occubuit. Post vero abbati cuidam revelatus, et ab eo reverenter sepultus, etiam miraculis claruit.



C. VI NONAS MAII. (2 Maii.)

(Hieron. de Script. eccl., c. 15. Ruff. l. I, c. 14.) Natalis sancti patris nostri Athanasii, Alexandrinae urbis episcopi et confessoris. Qui multa Arianorum perpessus insidiis, quadragesimo et sexto anno sacerdotii sui, post multos agones, multasque patientiae coronas, quievit in pace. Hic vir acris ingenii, et ecclesiasticis negotiis apprime vigilans fuit. Hujus origo et a puero institutio, tali modo narratur: Tempore [Col. 0255C] quo apud Alexandriam Petri martyris diem Alexander episcopus agebat, cum post expleta solemnia conventuros ad convivium suum clericos exspectaret, in loco mari vicino videt eminus puerorum super oram maris ludum, imitantium (ut fieri solet) episcopum, atque ea quae in ecclesiis geri mos est. Sed cum intentus diutino pueros inspectaret, videt ab his geri etiam secretiora quaedam et mystica. Perturbatus, illico vocari ad se clericos jubet, atque eis quid eminus ipse videret ostendit. Tum abire eos, et comprehensos ad se adducere omnes pueros imperat. Cumque adessent, quis eis ludus, et quid egissent, vel quomodo percontatur. Illi (ut talis habet aetas) pavidi negare primo. Dein rem gestam per ordinem pandunt, et baptizatos a se quosdam catechumenos [Col. 0255D] confitentur, per Athanasium, qui ludi illius puerilis episcopus fuerat simulatus. Tum ille diligenter inquirens ab his qui baptizati dicebantur, quid interrogati fuerint, quidve responderint, simul et ab eo qui interrogaverat: ubi videt, secundum religionis nostrae ritum cuncta constare. collocutus cum concilio clericorum statuisse traditur illis quibus integris interrogationibus et responsionibus aqua fuerat infusa, iterari baptismum non debere, sed adimpleri ea quae a sacerdotibus mos est. Athanasium vero atque eos quos ludus iste vel presbyteros visus fuerat vel ministros, convocatis parentibus, sub Dei obtestatione eos tradit Ecclesiae nutriendos. Parvo autem exacto tempore, cum a notario integre, et a [Col. 0256A] grammatico sufficienter Athanasius fuisset instructus, continuo tanquam fidele Domini commendatum, a parentibus restituitur sacerdoti, ac veluti Samuel quidam in templo Domini nutritur; et ab eo pergente ad patres in senectute bona, ad portandum post se Ephod sacerdotale deligitur. Hujus tanti in Ecclesia pro fidei integritate agones fuerunt, ut etiam de hoc videatur dictum esse illud quod scriptum est, Ego enim ostendam ei quantum pro nomine meo eum pati oporteat (I Reg. I; Act. IX). In hujus etenim persecutiones universus conjuravit orbis, et commoti sunt principes terrae: gentes, regna, exercitus coierunt adversus eum; multasque Arianorum perpessus insidias, toto orbe profugus agitur; nullus tutus ad latendum supererat locus. Tribuni, praepositi, comites, [Col. 0256B] exercitus quoque ad investigandum eum moventur. (Ruff. lib. I, c. 18 et 19.) Edictis imperialibus praemia delatoribus proponuntur, si quis vivum maxime, sin minus certe caput Athanasii detulisset. Ita totis regni viribus frustra adversus eum (cui Deus aderat) certabatur. Interea sex continuis annis ita latuisse fertur in lacu cisternae non habentis aquam, ut solem nunquam viderit. Sed cum jam sibi nullum locum tutum videret (proditus siquidem fuerat per ancillam, quae sola conscia erat dominorum officiis, qui ei latebras praebuerant), ad Constantem Galliarum principem fugit; a quo satis honorifice religioseque susceptus est. Quique causa ejus, quam fama compererat, diligentius cognita, scribit ad fratrem, pro certo comperisse quod sacerdos Dei summi Athanasius [Col. 0256C] injuste fugatus, exsilia pateretur. Reversus itaque ad Constantium cum litteris, ad Ecclesiam suam permittitur ire. Et rursus post mortem illius fugatus, usque ad Joviniani imperium latuit; a quo honorifice et officiosissimis litteris requisitus ecclesiarum disponendarum, jam statutus in sede sua accepit potestatem. Moritur Valentiniani et Valentis imperatorum tempore.

Eodem die, natalis sanctorum Saturnini et Neopolis, qui in carcere requieverunt.



D. V NONAS MAII. (3 Maii.)

Jerosolymis, inventio sanctae crucis ab Helena regina, sub Constantino principe, cujus et ipsa exstitit [Col. 0256D] mater. Inventionis autem pretiosi ligni historia cognitu digna ita se habet: Adrianus, qui undecimus Caesar et imperator Romae erat, existimans se fidem Christianam loci injuria perempturum, in loco passionis simulacrum Jovis consecravit. Et Bethleem Adonidis fano profanata est, ut quasi radix et fundamentum Ecclesiae tolleretur, si in his locis idola colerentur in quibus Christus natus est ut pateretur, passus est ut resurgeret, surrexit ut regnaret, judex vel rex judicaret. In Bethleem quoque ubi agnoverat bos possessorem suum (Isa. I), et asinus praesepe Domini sui, ibi principes hominum inficiati Salvatorem Domini, infames hominum amores moresque coluerunt. Prodita novo sidere regis aeterni [Col. 0257A] ubi cunabula supplices cum suis opibus adoraverant Chaldaei, ibi barbaras libidines sacraverunt Romani (Ezech. VII). Ubi natum Salvatorem cum exercitu Angelorum concinente, coelesti gaudio salutaverant illustrata nocte pastores, ibi Veneris amasium mistae semiviris planxere meretrices. Proh dolor! quae pietas hominum, hanc impietatem compensare poterit! ubi sacra nati Salvatoris infantia vagierat, illic Veneris lamenta fingentium lascivis luctibus, infamis ritus ululabat; et ubi Virgo pepererat, adulteri colebantur. Mansit hoc saeculi prioris nefas in tempora Constantini, qui princeps ut esset principibus Christianis, non magis sua quam matris Helenae fide meruit. Quae divino, ut exitus docuit inspirata consilio, rogat filium ut sibi facultatem daret cuncta illic [Col. 0257B] loca Dominicis impressa vestigiis, et divinorum erga nos operum signata monumentis purgare, destructis templis et idolis, ab omni profanae impietatis contagio, et religioni suae reddere, ut Ecclesia tandem in terra originis suae celebraretur. Itaque prompto filii imperatoris assensu, mater augusta, patefactis ad opera sancta thesauris, toto abusa fisco est, quantoque sumptu atque cultu regina poterat et religio suadebat, aedificatis basilicis, contexit omnia et excoluit loca, in quibus salutaria nobis mysteria pietatis suae, incarnationis, et passionis, et resurrectionis, atque ascensionis sacramentis Dominus redemptor impleverat. Mirum vero inter haec, quod in basilica ascensionis, locus ille tantum de quo in nube susceptus ascendit, captivam in sua carne [Col. 0257C] ducens captivitatem nostram (Eph. IV), ita sacratus divinis vestigiis dicitur ut nunquam tegi marmore, aut paviri [ms. paveri] receperit, semper excussis, solo respuente, quae manus adornandi studio tentavit apponere (Psal. CXXXI). Itaque in toto basilicae spatio solus in sui cespitis specie virens permanet, et impressam divinorum pedum venerationem calcati Deo pulveris perspicua simul et attigua venerantibus arena conservat, ut vere dici possit: Adoravimus in loco ubi steterunt pedes ejus. Regina illa venerabilis, ut venit Jerosolymam, diligenter et pie locis illic et circa omnibus divinorum curiosa insignium, et oculis haurire gestiens fidem, quam piis auribus litterisque perceperat, crucem Domini studiosissime perquirere adorsa est. Sed quae via [Col. 0257D] vel ratio inveniendi subesset, cum judex idoneus nemo inveniri posset, uni memoriam et curam religiosae conscientiae vel observantiae, et antiquitas aevi, et superstitionis impiae diuturnitas abolevisset? Verum ipso omnium et terris et animis opertorum conscio et teste Domino, fidelis mulier sanctum Spiritum per affectum pium meruit. Quo aspirante, cum rem ab humana conscientia divinitus remotam frustra diligens requisisset, de loco tantum passionis certior fieri studuit. Itaque non solum de Christianis doctrina et sanctitate plenos viros, sed et de Judaeis peritissimos ut propriae (qua miseri et gloriantur) impietatis indices exquisivit, et accitos in Jerosolymam congregavit. Tum omnium una de [Col. 0258A] loco testificatione confirmata est. Jussit illico, urgente sine dubio conceptae revelationis instinctu, in ipsum locum operam fossionis accingi; parataque mox civium pariter et militari manu, brevi laborem istius molitionis bausit, et contra spem omnium, sed secundum ipsius tantum reginae fidem, alta egestione reseratis terrae finibus, abditae crucis arcana patuerunt. Sed cum tres pariter cruces, ut quondam fixae Domino et latronibus stererant, repertae fuissent, gratulatio repertarum coepit anxia dubitatione confundi: justo piorum metu, ne forsitan aut pro cruce Domini patibulum latronis eligerent, aut salutare lignum pro stipite latronis abjiciendo violarent. Aderat quidem et titulus ille qui Graecis et Latinis atque Hebraicis litteris a Pilato [Col. 0258B] fuerat conscriptus, sed nec ipse satis evidenter Dominici prodebat signa patibuli. Respexit pias fideliter aestuantium curas Dominus, et ipsi potissimum, quae tam piae sollicitudinis princeps erat, hujus consilii lumen infudit, ut aliquem recens mortuum inquiri et inferri juberet. Macarius per idem tempus ecclesiae illius episcopus praesens erat. Nec mora, verbum factum, cadaver illatum est. Deponitur jacenti una de crucibus, admovetur et altera, sed eorum ligna mors sprevit. Postremo dominicam crucem prodit resurrectio, et ad salutaris ligni tactum, morte profuga, fumus excussum, et corpus erectum est; tremefactisque viventibus, stetit mortuus; et funebribus, ut Lazarus quondam, vinculis expeditus, illico inter spectatores suos redivivus [Col. 0258C] incessit. Ergo crux Domini tot operta aetatibus et Judaeis in tempore passionis abscondita, neque gentibus in aedificatione fani, terram sine dubio ad ipsam fabricam egerentibus, revelata, nonne divina manu latuit, ut nunc inveniretur, cum religiose quaereretur? Ita ut crucem Christi decuit, experimento resurrectionis inventa et probata crux Christi est, dignoque mox ambitu consecratur, condita in passionis loco basilica, quae auratis coruscat laquearibus, et aureis dives altaribus, arcano repositam sacrario crucis partem servat, quam thecis argenteis incomparabilis fide regina conditam dereliquit ibi. Namque partem ipsius ligni salutaris detulit filio, quam episcopus urbis ejus quotannis, cum Pascha Domini agitur, adorandam populo, princeps ipse [Col. 0258D] venerantium promit. Neque praeter hanc diem qua crucis ipsius mysterium celebratur, ipsa (quae sacramentorum causa est) quasi quoddam sacrae solemnitatis insigne profertur: nisi interdum religiosissimi postulent, qui hac tantum causa illo perigrinati advenerint, ut sibi ejus revelatio, quasi in pretium longinquae peregrinationis deferatur; quod solum episcopi beneficio obtineri ferunt. Quae quidem crux, in materia insensata vim vivam tenens, ita ex illo tempore innumeris pene quotidie hominum votis lignum suum commodat, ut detrimentum non sentiat, et quasi intacta permaneat; quotidie dividua sumentibus, et semper tota venerantibus. Sed istam imputribilem virtutem et indestructibilem soliditatem, [Col. 0259A] de illius profecto carnis sanguine bibit, quae passa mortem, non vidit corruptionem. Clavos quoque, quibus corpus dominicum fuerat affixum, eadem venerabilis regina portavit ad filium. Ex quibus ille frenos composuit, quibus uteretur ad bellum; et ex aliis galeam, nihilominus belli usibus aptam.

(Ruff. lib. I, cap. 8. Pontificale, c. 7.) Eodem die Romae via Numentana, milliario septimo, sancti Alexandri [a 1Kb] papae, cum Eventio et Theodulo presbyteris sub Trajano principe, Judice Aureliano: qui Romanae Ecclesiae episcopatum, quintus post Petrum, tenuit annos decem, menses duos, dies decem, et sanctitate incomparabilis, fide clarissimus, maximam partem senatorum Urbis convertit ad Dominum. [Col. 0259B] Qui postmodum, jubente Trajano principe, ab Aureliano comite utriusque militiae, carceri mancipatus, post stupenda et divina miracula, ubi per puerum, qui faculam ferebat ardentem, e carcere nocturno silentio per fenestram eductus, ad domum Quirini tribuni, ubi beatus Hermes praefectus sub custodia tenebatur, perducitur; et postquam sanata est filia ipsius Quirini, Balbina nomine, et ipse Quirinus conversus baptismi gratiam desideravit, postque liberationem et baptizationem eorum, quos vinculis arctatos in carcere Quirinus ipse tenuerat, inter quos duos quoque sanctissimos presbyteros inter reos constrinxerat, Eventium et Theodulum qui de Oriente venerant; post ista omnia, et si qua sunt alia venerabiliter ab eo gesta, Aureliano comiti [Col. 0259C] iterum, principe adhuc Trajano (siquidem Adrianus nondum imperabat), exhibitus est simul cum ipsis beatis duobus presbyteris; primoque in equuleum levatus, et tortus ungulis, atque lampadibus attractatus gravissime fuit. Cumque nullas daret voces, dixit ei Aurelianus: Quare taces? Sanctus Alexander respondit: Quia tempore orationis Christianus homo cum Deo loquitur. Deposito autem Alexandro, jussit impius judex applicari Eventium et Theodulum, et interrogavit beatum Alexandrum: Qui sunt isti? Beatus Alexander dixit: Ambo viri sancti, ambo presbyteri. Tunc conversus ad beatum Eventium, judex interrogavit eum: Quando factus es Christianus? Cui beatus Eventius: Ante annos septuaginta et annorum undecim sum baptizatus, et [Col. 0259D] annorum viginti presbyter ordinatus fui, et nunc ago octogesimum et unum aetatis, quem in carcere et vinculis complevi. Et postquam interrogavit etiam Theodulum, et in confessione manentem invenit, jussit furnum incendi fortiter, et beatum Alexandrum atque Eventium ligatos in medium praecipitari. Cum eis et beatus Theodulus sponte in flammas prosiluit, decantans cum ipsis et pariter gratias agens: Igne nos examinasti, et non est inventa in nobis iniquitas (Psal. XVI). Quod cum nuntiatum impio Aureliano esset, fecit beatissimum Alexandrum punctis creberrimis per tota pungi membra, [Col. 0260A] donec deficeret. Hujusmodi fine vir sanctus martyrium suum complevit. Sancti autem duo presbyteri gladio consummati sunt. Quorum corpora Severa femina religiosa collegit, et beatum Alexandrum atque Eventium in uno sepulcro, sanctum vero Theodulum separatim in alio posuit via Numentana, in praedio suo, V Nonas Maii.



E. IV NONAS MAII. (4 Maii.)

(Euseb. l. VIII, c. 14, et l. IX, c. 6. Ruff.) In Palaestina civitate Gaza, natalis S. Silvani ejusdem urbis episcopi. Qui persecutione Diocletiani cum plurimis clericorum suorum martyrio coronatus est.

Item in metallo Fanensi, sanctorum martyrum [Col. 0260B] quadraginta qui simul capite caesi sunt.

Nicomediae, natali sanctae Antoniae: quae nimium torta et variis afflicta cruciatibus ab uno brachio tribus diebus suspensa, et in carcerem biennio detrusa, a Priscilliano praeside ad ultimum flammis exusta est.

Eodem die, in Norico Ripensi, loco Lauria, conatalis sancti Floriani, qui praesidis jussu, ligato ad collum saxo, in flumen Anisi praecipitatus est, et mox, omnibus qui circumstabant videntibus, oculi praecipitatoris ejus crepuerunt.

Ipso die, beati Quiriaci episcopi et martyris gloriosi, sub Juliano imperatore.



F. III NONAS MAII. (5 Maii.)
[Col. 0260C]

[b 1Kb] Apud Alexandriam sancti Euthymii diaconi in carcere quiescentis.

Thessalonicae natalis sanctorum Irenaei et Peregrini et Irenes ignibus combustorum.

In Galliis civitate Arelatensi, sancti Hilarii episcopi, magni, docti et praeclarissimi viri. Qui paupertatis amator, et erga inopum provisionem non solum mentis pietate, sed et corporis sui labore sollicitus erat: nam pro reficiendis pauperibus, etiam rusticationem contra vires suas, homo genere clarus, et longe aliter educatus exercuit. Sed nec in spiritualibus neglexit: nam et in docendo gratiam habuit, et absque personarum acceptione omnibus castigationem ingessit. Inter sua vero opera ingenio immortali, [Col. 0260D] ad multorum utilitatem necessario opere, Vitam sancti Honorati decessoris sui composuit. Moritur Valentiniano et Martiano imperatoribus.

Item Viennae, beati Nicetii episcopi, venerabilis sanctitatis viri.

Antisiodori, passio sancti Joviniani, lectoris et martyris.



G. PRIDIE NONAS MAII. (6 Maii.)

[c 1Kb] Natalis sancti Joannis apostoli ante portam Latinam Romae, qui ab Epheso, jussu Domitiani fratris Titi, secunda persecutione, quam ipse post Neronem [Col. 0261A] exercuit, ad urbem Romam perductus, praesente senatu, ante portam Latinam in ferventis olei dolio missus est, agente hoc impio principe qui Christianorum infestissimus persecutor erat. Sed beatus apostolus tam liber a poena inde exiit quam a corruptionibus carnis fuerat immunis. Tunc in Pathmum insulam relegatur exsilio, ubi Apocalypsim vidit. Ad commendandam ergo ipsius dignam memoriam, et pro fide apostolicam constantiam, Christiani ecclesiam, venerationem ejus gestantem in supradicte loco ante portame Latinam praeclaro et miro opere construxerunt, ubi festivum concursum undecimo. Non Maii usque hodie faciunt.

Eodem die, beati Evodii, Antiochiae episcopi, qui primus ab apostolis [a 1Kb] ibi est episcopus ordinatus.

[Col. 0261B] Item beati Lucii Cyrenensis, qui apud Cyrenem primus episcopus a sanctis apostolis institutus est, quem in Actibus apostolorum sanctus Lucas commemorat.



A. NONIS MAII. (7 Maii.)

Natalis sancti Juvenalis martyris.

Et beatissimae atque illustrissimae Dei famulae Flaviae Domitillae [b 1Kb] . Quae cum esset Flavii Clementis consulis ex sorore neptis, et a sancto Clemente sacro velamine ad integritatis perseverantiam consecrata, persecutione Domitiani, anno principatus [Col. 0261C] ejus quinto decimo ob testimonium quod Christo perhibebat, cum aliis plurimis in insulam Pontiam exsilio deportata, longum inibi martyrium duxit. Novissime, cum ab Aureliano sponso suo, quem pro Christo contempserat, et cujus accusatione exsilio fuerat relegata, translata esset ad Terracinam urbem Campaniae, et doctrina ac miraculis primo Euphrosynam et Theodoram collactaneas et convirginales suas, deinde etiam alios ad fidem Christi convertisset, inter quae magnalia, etiam praedictus Aurelianus infestissimus persecutor ejus, divina virtute exstinctus est; a Luxorio fratre ejus incenso cubiculo in quo simul praefatis cum virginalibus suis clausa morabatur, cursum gloriosi martyrii sui consummavit sub persecutione Trajani; altera namque [Col. 0261D] die veniens sanctus diaconus nomine Caesarius, invenit corpora sanctarum virginum illaesa; in facies enim suas prostratae, orantes Dominum, recesserunt. Quarum corpora idem sanctus diaconus in sarcophago novo simul condiens, in profundo terrae infodiens sepelivit.

Eodem die apud Nicomediam, passio sanctorum martyrum Flavii, Augustini, et Augustini fratrum.



B. VIII IDUS MAII. (8 Maii.)
[Col. 0262A]

[c 1Kb] Mediolani, sancti Victoris martyris: qui natione Maurus, et a primaeva aetate Christianus, cum esset in castris imperialibus, miles etiam canitie decoratus, compellente Maximiano ut sacrificaret idolis, in confessione Domini fortissime perseverans, primo graviter fustibus caesus, sed Deo protegente, doloris expers, deinde liquenti plumbo perfusus, sed nihil penitus laesus; novissime gloriosi martyrii cursum capitis abscisione complevit. Erat autem civis sanctorum martyrum Naboris et Felicis, qui in Africa decollati, simul cum Januario et Marino Mediolanum translati sunt.



C. VII IDUS MAII. (9 Maii.)
[Col. 0262B]

[d 1Kb] In Perside sanctorum martyrum trecentorum decem.

Eodem die apud Nazianzi oppidum, beati Gregorii episcopi, qui theologus dicitur, nobilis Athenis eruditus, collega beati Basilii, Caesareae Cappadociae postea episcopi. Quique, cum se totum Dei servitio mancipasset, tantum de collegae amore praesumpsit, ut sedentem Basilium de doctoris cathedra deponeret, ac secum ad monasterium manu injecta perduceret, ibique per annos tredecim omnium Graecorum saecularium, libris remotis, solis divinae Scripturae voluminibus operam dabant. Igitur apud Nazanzon oppidum in loco patris episcopus subrogatus, haereticorum turbinem fideliter tulit. Reddita vero pace, [Col. 0262C] Constantinopolim ad ecclesiam docendam venire exoratus, non abnuit. Ubi brevi tempore in tantum ad emendandum populum, vetustis haereticorum infectum venenis, profecit, ut tunc primum Christiani sibi fieri viderentur, et novellam lucem veritatis aspicere. Sed ubi gloriam subsecuta invidia est, obniti quidam et praescriptionibus minus sanis uti coepere, ut ipso ad propria remeante, alius ordinaretur episcopus. Quod ille susurrari tantum et sub dente sentiens ruminari, ipse profert, quia dicere ei nullus audebat. Absit, inquit, ut mei causa, aliqua simultas in Dei sacerdotibus oriatur. Si propter me est ista tempestas, tollite, et mittite me in mare, et desinet a vobis quassatio. Tum regressus, in ecclesia sua quod superfuit vitae tempus exegit. Et [Col. 0262D] quoniam fessa jam aetate et corpore invalidus erat, successorem sibi ipse delegit, quo ecclesiam gubernante, debilitatis et senectutis otio frueretur.

Constantinopoli, natalis S. Timothei [e 1Kb] , quando ab Epheso ejus sacra ossa delata sunt.



D. VI IDUS MAII. (10 Maii.)

Job prophetae.

Romae via Latina in coemeterio ejusdem, natalis sanctorum Gordiani et Epimachi; quos Julianus, [Col. 0263A] imperator apostata, inter multos Christianos, publicis custodiis mancipavit, beatum vero Januarium senem presbyterum comprehensum cuidam Vicario Gordiano ad audiendum tradidit. Qui beatum Januarium patienter audiens, spiritu Dei illuminatus credere coepit. Quem protinus beatus presbyter, cum uxore Marina nomine, et familia promiscui sexus numero quinquaginta et tres, et eo amplius, baptizavit. Quod factum audiens Julianus, plenus ira, damnavit inscriptionibus sanctum presbyterum Januarium; sanctum vero Gordianum similiter damnatum in custodia publica posuit; atque cuidam Clementiano, quem vicarium ejus loco dederat, tradidit. Uxorem porro ejus ad Aquas Salvias [al. Silmas] manere praecepit in servitio rusticorum. Clementianus [Col. 0263B] autem pro tribunali residens, beatum Gordianum vinctum catenis sibi praesentari fecit. Ille in confessione Christi fixus, diu plumbatis caeditur; in ultimo capite truncatur. Cujus corpus jussit iniquus judex ante templum Apollonis [a 1Kb] in Tellude jactari, ut a canibus roderetur. Quod nocturno tempore Christiani rapientes, milliario plus minus uno ab urbe Roma posuerunt in crypta, ubi jam pridem corpus beati martyris Epimachi sepultum fuerat. Hic Epimachus apud Alexandriam cum collega suo Alexandro multo tempore in vinculis et in cruciatibus carceris tortus, cum in frequentibus et diversis suppliciis confectus perpurasset in fide, ignibus postremum consumitur, deinde reliquiae ejus Romam translatae.

[Col. 0263C] Item Romae, natalis S. Calepodii senis presbyteri, sub Alexandro imperatore; qui eum fecit occidi a Laodicio, et corpus trahi per civitatem, atque injactari, die Kalendarum Maii. Quod inventum piscatores levaverunt, et narraverunt hoc Callisto episcopo. Acceptum itaque condivit illud aromatibus et linteaminibus, et sepelivit in coemeterio ejus, milliario ab Urbe tertio, in crypta, VI Idus Maii. Tunc decollatus est ab Alexandro Palmatius consul cum uxore et filiis, et aliis promiscui sexus de domo sua quadraginta duobus. Cum quibus et Simplicius senator cum uxore et filiis suis, et familia sua, fere promiscui sexus sexaginta et octo, et Felix similiter cum uxore sua Blanda, qui per doctrinam Callisti papae et Calepodii presbyteri, nuper fuerant baptizati. [Col. 0263D] Hic enim Palmatius consul Alexandro imperatori adeo charus, acceperat ab eo potestatem ut Christianos cogeret sacrificare. Erat autem multitudo Christianorum collecta in quodam loco trans Tiberim, inter quos beatus Callistus episcopus Urbis cum clero suo, et senex presbyter beatus Calepodius; ad quos tenendos Palmatius consul milites direxit. Qui ingressi ubi erat sanctorum multitudo, [Col. 0264A] subito caeci facti sunt. Palmatius hoc videns, timore perterritus, nuntiavit Alexandro, atque milites in conspectu ejus exhibuit. Tunc coepit Alexander clamare: O cives optimi, videtis artem magicam? Respondit Palmatius: Si per magicam istud factum est, ubi sunt virtutes deorum nostrorum? Jubeat itaque pietas vestra offerri et immolari diis, ne pereat respublica per eorum incantationes. Statuitur itaque dies, et praeconis voce jubentur omnes immolare Mercurio, qui in urbe Roma erant. Factum est autem, dum funderetur sanguis porcinus et vitulinus, et sacerdotes virginesque baccharentur per templum daemonis, una ex illis Juliana nomine, arrepta coepit clamare: Deus Callisti, ipse vivus et verus, ipse indignatus est pollutionibus reipublicae vestrae, et [Col. 0264B] conteret regem mortalem vestrum, quia non adoratis veritatem. Audiens hoc Palmatius, cucurrit ad beatum Callistum trans Tiberim, ubi erat multitudo Christianorum, et cecidit ad pedes ejus: Cognovi, inquit, Dominum Christum Deum esse verum, quem daemones confessi sunt hodie. Per ipsum te conjuro ut liberes me a cultura daemonum, et baptizes me sicut praedicas. Quem B. Callistus, indicto jejunio, catechizavit, et allata aqua baptizavit. Qui baptizatus coepit clamare: Vere vidi Dominum Jesum Christum, lumen verum, qui me illuminavit. Baptizata autem est et omnis domus ejus. Ab eadem die omnem facultatem suam coepit pauperibus Christianis erogare, ubicunque invenirentur, ministrans eis victum et tegumentum. Post dies triginta requiritur ab Alexandro; [Col. 0264C] nuntiatum enim est ei quod Christianus esset. Tentus igitur a quodam tribuno Torquato, missus est per triduum in custodia Mamurtini [al., Mamertini], et vinctus praesentatur Alexandro. Quem videns Alexander, jussit solvi, cui et dixit: Sic amens es, Palmati, ut deseras deos, et quaeras hominem mortuum? Inter alia respondit Palmatius: Feci quasi infelix: modo autem cognovi quod verum est. Tunc Alexander tradidit eum cuidam senatori Simplicio, ut revocaret eum ad culturam deorum mollibus verbis. Sed Palmatius jejuniis, orationibus et vigiliis studens, non cessabat lacrymis Deum Patrem omnipotentem et Dominum Jesum Christum Filium ejus deprecari. Veniens autem ad eum quidam Felix nomine, rogabat eum pro uxore [Col. 0264D] sua, quae a quatuor annis jacebat clinica. Beatus Palmatius, praesente uxore Simplicii et omni familia, cecidit in terram, et cum lacrymis orare coepit: Domine Deus, qui illuminasti servum tuum, et donasti mihi lumen aeternum Dominum Jesum Christum, salva ancillam tuam Blandam, et alleva eam de lecto doloris, ut cognoscant omnes quia tu es Creator omnium rerum. Quae illico sana surrexit. [Col. 0265A] Quod videntes Simplicius et Felix, et reliqui qui in domo Simplicii erant, coeperunt urgere beatum Palmatium ut baptizarentur. Qui mittens vocavit sanctum Callistum, et baptizati sunt omnes in nomine Domini Jesu Christi.

Item Romae via Latina ad Centum aula, natalis sanctorum Quarti et Quinti.



E. V IDUS MAII. (11 Maii.)

Romae via Salaria milliario vigesimo secundo natalis sancti Anthimi.

Viennae, beati Mamerti episcopi, qui ob imminentem cladem, solemnes ante Ascensionem Domini litanias instituit.



F. IV IDUS MAII. (12 Maii.)
[Col. 0265B]

Romae, in coemeterio Praetextati, natalis sanctorum martyrum Nerei et Achillei fratrum, qui fuerunt eunuchi B. Blaviae Domitillae, quique cum ea apud insulam Pontiam longum pro Christo duxerunt exsilium. Postmodum vero ab Aureliano sponso Domitillae (quem ipsa ob amorem Christi spreverat) primo verberibus gravissimis attrectati, deinde Mommio [al., Mummio, et Memmio] Ruffo consulari sunt traditi, a quo cum equuleo et flammis compellerentur ad immolandum et dicerent se a B. Petro apostolo baptizatos, nulla ratione posse idolis immolare, capite caesi sunt. Quorum corpora rapuit Auspicius discipulus eorum nutritor sanctae virginis [Col. 0265C] Domitillae quae etiam naviculae imposita, adduxit, et in praedio Domitillae in crypta arenaria sepelivit, via Ardeatina a muro Urbis milliario uno semis.

Item via Aurelia, milliario secundo, natalis sancti Pancratii martyris: qui cum esset annorum viginti quatuor sub Diocletiano martyrium capitis detruncatione complevit. Cujus reverendum corpus Octavilla illustris femina occulte noctu sublatum, aromatibus conditum sepelivit IV Idus Maii.

Eodem B. Dionysii [a 1Kb] patrui beati Pancratii, cujus studio idem Pancratius et baptizatus, et in timore Domini confortatus ad martyrium animatus est, ipse cum praemiis coelestibus, charus et dignus Deo, in pace diem vitae hujus clausit.

[Col. 0265D] Sed et tunc temporis passa est virgo sacratissima Soteris nomine, et genere nobilis sub Diocletiano Augusto.

Eodem die apud Cyprum, S. Patris nostri Epiphanii, Salaminae.



G. III IDUS MAII. (13 Maii.)

Natalis S. Mariae ad Martyres. Phoca imperatore, beatus Bonifacius papa in veteri fano quod Pantheon vocabatur, ablatis idololatriae sordibus, ecclesiam beatae semper Virginis Mariae et omnium martyrum dedicavit. Cujus dedicationis sacratissima dies agitur Romae III Idus Maii.

[Col. 0266A] Ipso die, sancti Servatii Tungrensis Ecclesiae episcopi: qui tempore quo Hunni Germaniam vastabant, ne civitatis atque ecclesiae suae videret excidium, Domini revelatione commonitus, transiit ad vicum Trajectensium; ibique defunctus, atque in medio publici aggeris est sepultus. Ob cujus meritum hominibus demonstrandum cum tempore hiemis omnia in circuitu nix repleret, nunquam sepulcrum ejus operuit, donec industria civium basilica super ipsum aedificata est.



A. PRIDIE IDUS MAII. (14 Maii.)

Sancti Patris nostri Pachomii [b 1Kb] , qui cum esset factis apostolicae gratiae insignis, fundatoque Aegypti [Col. 0266B] coenobiorum, scripsit monachorum regulas, quas angelo dictante dedicerat, simul et de tempore Paschali.

Ipso die in Syria, natalis Victoris et Coronae, sub Antonino imperatore, duce Alexandriae Sebastiano. Erat autem Victor miles a Cilicia, cui Sebastianus in confessione fidei confringi digitos, et evelli jussit ungues a cute, deinde illum in caminum ignis mitti, ubi triduo permanens, non est laesus. Deinde venenum bibere jussus, non est mortuus, sed veneficum potius ad fidem convertit. Postea jussum est, nervos corporis ejus tolli; deinde oleum bulliens mitti in pudendis ejus. Post hoc jussit lampades ardentes suspenso ad latera applicari: post haec acetum et calceum simul misceri, et dari ei in ore; deinde [Col. 0266C] oculos erui. Deinde triduo jussit capite jusum [al., ioum, id est deorsum] suspendi; et dum adhuc spiraret, jussit eum excoriari. Tunc Corona cum esset uxor cujusdam militis, coepit beatificare sanctum Victorem pro gloria martyrii. Et dum hoc faceret, vidit duas coronas de coelo lapsas, unam Victori, et alteram sibi missam. Cumque et hoc cunctis audientibus protestaretur, tenta est a duce; jussumque est duas arbores palmae curvari adinvicem, et canabinis funibus ligari Coronam in utriusque manibus et pedibus, et sic arbores dimitti. Quod dum fieret, divisa est Corona in duas partes, et sic aeternae vitae coronam accepit. Erat autem sexdecim annorum. Tunc quoque Victor decollatus, et ipse victoriae perennis triumphum meruit.



B. IDIBUS MAII. (15 Maii.)
[Col. 0266D]

Natale sanctorum confessorum Torquati, Ctesiphontis, Secundi, Indalecii, Caecilii, Esitii, Euphrasii. Qui Romae a sanctis apostolis episcopi ordinati, et ad praedicandum verbum Dei ad Hispanos, tunc adhuc gentili errore implicatos, directi sunt. Cumque ad civitatem Accitanam venissent, et propter laborem itineris modicum quiescentes, causa victus emendi discipulos in urbem misissent; mox paganorum multitudo, qui tunc forte diis suis festa celebrabant, eos usque ad fluvium persecuta est, in quo pons mirae magnitudinis et firmitatis exstructus, [Col. 0267A] transeuntibus sanctis, Dei nutu, cum omni persequentium multitudine funditus corruit. Ad quod miraculum caeteri territi, et cujusdam magnae senatricis Ludariae (quae divinitus inspirata eos benigne suscipiens, credidit) exemplum secuti, relictis idolis, Christo Domino crediderunt. Post hoc diversis urbibus evangelizantes, et innumeras multitudines Christi fidei subjugantes, Torquatus Acci, Ctesiphon Vergii, Secundus Abulae, Indalecius Urci, Caecilius Eliberri, Esitius Cartesae [al., Carcerae], Euphrasius Eliturgi quieverunt. Exstat usque hodie illustre miraculum ad condemnationem pretiosae mortis eorum. Nam eadem solemnitate apud praefatam Accitanam urbem, ad sepulcrum sancti Torquati arbor olivae divinitus florens, maturis fructibus [Col. 0267B] onustatur.

Apud insulam Chium, natalis sancti Isidori martyris. In cujus Basilica exstat puteus, in quo et fertur injectus. De cujus aqua energumeni, febricitantesque, vel reliqui infirmi saepius potati salvantur.

Apud Lamosacum, passio sanctorum Petri et Andraeae, Pauli et Dionysiae [a 1Kb] .



C. XVII KAL. JUNII. (16 Maii.)

Apud Isauriam, natalis sanctorum Aquilini et Victoriani, quorum gesta habentur.

Apud Antisiodorum, passio sancti Peregrini, episcopi primi civitatis ipsius.

Et in pago Forojuliensi, vico qui vocatur Calidianus, [Col. 0267C] sanctae Maximae virginis, quae multis clara virtutibus, in pace quievit.



D. XVI KAL. JUNII. (17 Maii.)

In Tuscia natale sancti Torpetis martyris sub Nerone principe. Hic magnus in officio Caesaris Neronis fuit, et a beato Antonino presbytero baptizatus et in fide Christi eruditus est. Hunc Nero cum cognovisset esse Christianum, tradidit cuidam propinquo suo Satellico, ut impelleret eum sacrificare. Sed cum spiritu Dei confortatus, et in fide fundatus, vir beatus immobilis permaneret, fecit eum Satellicus alapis, caedi et ligatum ad columnam tandiu verberibus affici, quousque sanguis guttatim de corpore [Col. 0267D] ipsius deflueret. Sed subito dum martyr caederetur, columna cadens oppressit judicem, et quinquaginta cum eo viros. Inde tentus a ministris, positus est in rota. Postea feris objicitur a filio Satellici, nomine Sylvio, sed minime ab his laesus. Cujus constantiam et virtutem quidam consiliarius Neronis Evellius nomine inspiciens, Christo credidit. Ac post paululum baptizatus decollatus est in urbe Roma V Kalendas Maii, martyriique honore coronatus. Sed et beatus Torpes jubente Sylvio foras civitatem Pisanam ductus decollatione martyrium suum complevit III Kalendas Maii. Hujus corpus ministri sceleris impositum pene fractae et cariosae [Col. 0268A] navi, simulque canem et galium projecerunt in decursum fluminis. Apparens autem angelus Domini cuidam venerabili feminae, cujus nomen Celerina, monuit ut perquireret martyris corpus, et sepeliret. Quod illa celerius complens, inventum cum omni reverentia sepelivit et de facultatibus suis, cessante persecutione, ecclesiam miro opere supra construxit. Agitur festivitas martyris et conventus civium XVI Kalend. Junii.



E. XV KAL. JUNII. (18 Maii.)

Apud Aegyptum, natalis sancti Dioscori lectoris: in quem praeses multa et varia tormenta exercuit, ita ut ungues ejus effoderet, et lampadibus ejus latera inflammaret; sed coelestis luminis fulgore territi [Col. 0268B] ceciderunt ministri. Novissime laminis ardentibus adustus martyrium consummavit.



F. XIV KAL. JUNII. (19 Maii.)

Romae, natalis sanctae Pudentianae vel Potentianae virginis, quae illustrissimi generis, Pudentis discipuli sancti Pauli apostoli filia fuit; cujus mater Sabinella, soror vero Praxedis; quas piissimus pater earum Pudens in omni religione Christi erudivit, virginesque Christo reliquit. Quae post obitum sancti patris in omni exercitatione pietatis ita excreverunt, ut nocte dieque incessanter hymnis et orationibus cum femina sua Domino inservirent, beatissimo Pio urbis episcopo cum eis in laudibus Dei participante. Remunerationem igitur pro piissimis [Col. 0268C] laboribus suis percepturae, quos per gratiam Christi fructuose consummaverant; post innumeros agones, post multorum martyrum venerabiliter exhibitas sepulturas, post omnes facultates suas in visceribus pauperum inclusas, Christoque fideliter commendatas, tandem de terris ad Christum migraverunt: Potentiana venerabilis quartodecimo Kalendas Junii, posita in coemeterio Priscillae via Salaria; Praxedis vero virgo aeque sanctissima duodecimo Kalendas Augusti, et ipsa cum sorore juxta patrem sanctum Pudentem posita.

Eodem ipso die, beatissimi Pudentis patris supra nominatarum virginum, qui ab apostolis Christo in baptismo vestitus, innocentem tunicam usque ad coronam vitae immaculate custodivit, et servavit.

[Col. 0268D] Item Romae, natalis sanctorum Caloceri, et Partheni eunuchorum uxoris Decii imperatoris: qui cum essent, unus praepositus cubili, alter primicerius, nolentes sacrificare idolis, a Decio occisi sunt. Corpora eorum juxta viam Appiam posita XIV Kalendas Junii.



G. XIII KAL. JUNII. (20 Maii.)

Romae via Salaria, natalis sanctae Basillae virginis et martyris [b 1Kb] . Quae cum esset ex genere regio, et haberet sponsum illustrissimum nomine Pompeium, [Col. 0269A] per beatam Eugeniam et sanctos Dei viros Protam [al., Protum] et Hyacinthum conversa ad fidem, accusata est a praefato sponso suo quod esset Christiana. Decrevit continuo Gallienus Augustus, qui tunc Christi persequebatur Ecclesiam, ut aut sponsum reciperet, aut gladio interiret. Conventa de hoc respondit, se Regem regum sponsum habere, qui est Christus Filius Dei. Et cum hoc dixisset, gladio transverberata est.

[a 1Kb] Eodem die in Galliis, civitate Nemauso, natalis Baudelii martyris: qui a paganis deorum suorum sacrifica celebrantibus comprehensus cum sacrificare nollet, et in fide Christi immobilis inter verbera et tormenta persisteret, martyrii palmam pretiosa morte percepit.



A. XII KAL. JUNII. (21 Maii.)
[Col. 0269B]

In Mauritania Caesariensi, natalis sanctorum Timothei, Polii et Eutychii diaconorum; qui apud praefatam regionem verbum Domini disseminantes, pariter coronari meruerunt.

Item apud Caesaream Cappadociae, natalis SS. Polyeucti, Victorii, Donati.



B. XI KAL. JUNII. (22 Maii.)

In Africa, SS. Casti et Aemilii, qui per ignem passionis martyrium consummaverunt. Scribit Cyprianus in libro de lapsis (cap. 6).

Eodem die apud Corsicam, S. Juliae, quae crucis supplicio passa est.



C. X KAL. JUNII. (23 Maii.)
[Col. 0269C]

Apud Lingones, passio sancti Desiderii episcopi, qui cum plebem suam ab exercitu Wandalorum vastari cerneret, ad regem eorum, pro ea supplicaturus exivit: a quo statim jugulari jussus; pro ovibus sibi creditis cervicem libenter tetendit, et percussus gladio, migravit ad Christum. Percussor vero ejus mox amentia correptus interiit. Sepultus est ibidem beatus martyr, in basilica juxta urbis muros, quod fidelium populus a Christo ei commissus, praecipuo ipsius amore, et pia devotione ad tutelam civium fieri procuravit. Passi sunt autem cum eo et plures alii de numero gregis sui, et apud eamdem urbem conditi.



D. IX KAL. JUNII. (24 Maii.)
[Col. 0269D]

Natalis S. Manahen, Herodis tetrarchae collectanei (Act. XIII), doctoris et prophetae sub gratia Novi Testamenti, apud Antiochiam in Christo quiescentis

Item beatissimae Joannae uxoris Chusae procuratoris Herodis, quam commemorant evangelistae (Luc. VIII, et XXIV).

Item in Portu Romano, natalis S. Vincentii martyris.

[Col. 0270A] [b 1Kb] In Galliis, civitate Nannetis, natalis SS. martyrum Donatiani et Rogatiani fratrum.

In Istria, natalis SS. Joelli, Sirvilii, Sylvani et Dioclis.



E. VIII KAL. JUNII. (25 Maii.)

[c 1Kb] Romae via Numentana, in coemeterio Praetextati, natalis sancti Urbani episcopi et martyris. Cujus doctrina, sub persecutione Alexandri, multi martyrio coronati sunt.

Mediolani, S. Dionysii episcopi et confessoris. Qui ab imperatore Constantio Ariano apud Cappadociam pro fide catholica damnatus exsilio, ibidem requievit. Reliquias corporis ejus, per sanctum Basilium praefatae urbis episcopum receptas, B. Ambrosius [Col. 0270B] condigno honore condidit.

[d 1Kb] Eodem die apud Maesiam, civitate Dorostoro, natalis sanctorum martyrum Passicratis, Valentionis, et aliorum duorum coronatorum.

Romae, Eleutherii papae. Hic accepit epistolas a Lucio Britannico rege, ut per ejus mandatum Christianus fieret. Sepultus est juxta corpus beati Petri apostoli.



F. VII KAL. JUNII (26 Maii.)

[e 1Kb] Apud Athenas, natalis sancti Quadrati episcopi, discipuli apostolorum.

Item natalis S. Quadrati martyris, in cujus solemnitate S. Augustini sermone habiti inveniuntur.

[f 1Kb] Romae, B. martyrum Symmetrii presbyteri, et [Col. 0270C] aliorum viginti duorum, quos Antonius imperator gladio pro Christo puniri fecit: quorum corpora nocte beata Praxedis collegit, et sepelivit in coemeterio Priscillae, sub die septimo Kal. Junii.

Tuder Tusciae, natalis SS. Felicissimi, Heraclii, Paulini.

In territorio Antisiodorensi, passio sancti Prisci martyris cum ingenti multitudine.

In Britanniis, S. Augustini episcopi et confessoris. Qui missus a beato papa Gregorio, primus genti Anglorum Christi Evangelium praedicavit, atque illic virtutibus et miraculis gloriosus in Christo quievit.



G. VI KAL. JUNII. (27 Maii.)

[Col. 0270D] Apud Maesiam, civitate Dorostorensi, natale sancti Julii qui tempore persecutionis cum esset veteranus, et emeritae militiae, comprehensus ab officialibus, et Maximo praesidi oblatus, nolens sacrificare idolis, et nomen Domini Jesu Christi constantissime confessus, capitali sententia punitus est. Cumque duceretur ad locum caedis implendae, Esychius quidam miles, cum et ipse ob fidem Christi comprehensus detineretur, rogabat eum dicens: Memor esto mei, nam et ego subsequor te. Plurimum etiam saluta Passicratem et Valentionem famulos Dei, qui nos [Col. 0271A] jam per bonam confessionem praecesserunt ad Dominum. Julius vero osculatus Esychium dixit: Frater, festina venire; mandata enim tua jam audierunt quos salutasti. Sic accepto orario, ligans sibi oculos, martyrii palmam gladio caedente percepit.

In Galliis, civitate Arausica, S. Eutropii episcopi cujus vitam, illustrem virtutibus ac miraculis, Verus episcopus luculento sermone describit.



A. V KAL. JUNII. (28 Maii.)

[a 1Kb] Natalis sancti Joannis papae, quem (quia orthodoxus erat, et a Justino imperatore orthodoxo Constantinopolim veniens gloriose susceptus fuerat) Theodoricus rex Arianus revertentem in Ravennam, in custodia tantum, ad mortem usque, cum aliis [Col. 0271B] aeque catholicis viris, perduxit. Hujus meminit S. Gregorius in libro Dialogorum. Cujus corpus, translatum de Ravenna, sepultum est in basilica B. Petri apostoli, quinto Kalendarum Januarii, Olybrio consule.

Eodem die apud Parisium, natalis sancti Germani episcopi et confessoris.

Item apud Sardiniam, sanctorum Aemilii, Felicis, Priami et Luciani.



B. IV KAL. JUNII. (29 Maii.)

Romae, via Aurelia, sancti Restituti.

Via Triburtina, septem germanorum.

Treviris, beati Maximini episcopi, a quo Athanasius [Col. 0271C] persecutionem Constantii fugiens honorifice susceptus est.

Item passio sancti Cononis martyris, et filii ejus sub Aureliano imperatore, in Iconio, civitate provinciae Isauriae, judice Domitiano. Hic cum esset fide praeclarus, exhibitus judici cum filio suo annorum duodecim, Spiritum sanctum in se habitare veraci confessione manifestaverunt. Primum itaque ignito ferro superpositi; deinde craticulam prunis suppositis et oleo superinfuso constanter superaverunt; inde frixoriam; inde suspensi, et valido igne sub eis adhibito, malleo ad extremum ligneo manus eorum contritae, in laudem omnipotentis Dei, spiritum emiserunt.

Eodem die, natalis sanctorum Sisinnii, Martyrii, [Col. 0271D] atque Alexandri: qui in Anauniae partibus persequentibus gentilibus viris, martyrii coronam adepti sunt. Hos Vigilius Tridentinae urbis episcopus et martyr ad regionem vicinam (cui vocabulum Anaunia) ad praedicandum misit. Ex quibus unus Sisinnius senex venerabilis, genere Graecus, ex provincia Cappadociae fuit. Igitur dum per aliquod tempus verbum Dei praedicarent, turba gentium indigne ferens, adversus sanctos Dei pugnatura consurgit. Contigit autem, ut secundum gentilem consuetudinem, per quinquennium cultura ruris sui, diabolica pompa semina [Col. 0272A] sua circumirent, luctuosis ornatibus coronati, Saturno victimas immolaturi. Tunc et ipsi apprehensi a multitudine gentilium immolare jubentur. Quibus reluctantibus, tanta caede sunt mactati, ut vix extremum spiritum traherent. Interim una nocte dilata, mox pervenitur ad coronam martyrii. Nam sanctus Sisinnius tuba aerea percussus in capite, atque securibus confossus, juxta ipsius ecclesiae limina decubuerat. Sanctus vero Martyrius comprehensus stetit immobilis, et agens gratias Deo, vulneratus capite securibus, atque subditus transforatus, ducebatur ad idolum; in quo itinere reddidit spiritum. Multitudo autem gentilium tunc apprehendentes sanctorum corpora, et in collo S. Sisinnii tintinnabulum suspendentes, insultabant dicentes: Modo te [Col. 0272B] vindicet Christus. Igitur inter corpora sancti Sisinnii et Martyrii vivus Alexander trahendus apponitur, ut per iter asperum membratim corpora disjungerentur. Ubi ergo pervenerunt ad aram Saturni, ignem copiosum factum, sanctorum corporibus immiserunt. Sanctum autem Alexandrum flagellantes, interrogabant, si vellet evadere flammas, ut sacrificaret Saturno. Sed ille contemnens impias voces, gloriosae passionis excepit palmam. Haec cum sexta feria acta fuissent quando Salvator fuerat crucifixus, umbra quaedam nigra proxima terrae, mox totam texit regionem, fulminibus creberrimis discurrentibus, ut et ipsi impii confiterentur terrore perculsi, hoc sanctorum causa fieri. Quorum etiam reliquias cum postmodum Mediolanenses summa devotione [Col. 0272C] susciperent, quidam caecus ex littore Dalmateno adveniens, tacto loculo lumen recepit, ut sanctus Paulinus scribit in vita S. Ambrosii.



C. III KAL. JUNII. (4 Apr., 30 Maii.)

[b 1Kb] Romae via Aurelia in coemeterio, natalis sancti Felicis papae. Qui cum annis quinque rexisset Ecclesiam, sub Claudio principe, martyrio coronatus est.

Turribus Sardiniae, natalis sanctorum martyrum Gabinii et Crispuli.



D. PRIDIE KAL. JUNII. (31 Maii.)

[c 1Kb] Romae, S. Petronillae virginis. Haec fuit filia [Col. 0272D] beatissimi Petri apostoli, quae post multa miracula sanitatum, cum eam Flaccus comes suo vellet conjugio sociare, tridui, inducias postulans, et cum sancta virgine Felicula collectanea sua continuis jejuniis atque orationibus vacans, tertio celebratis Dominicae oblationis mysteriis, mox ut Christi sacramentum accepit, reclinans se in lectulo, emisit spiritum.

Eodem die apud Aquileiam, natalis sanctorum martyrum Cantii, Cantiani, et Cantianillae fratrum.

Turribus Sardiniae, natalis sancti Crescentiani.



LITANIAE INDICENDAE. MENSIS JUNIUS HABET DIES XXX; LUNA VERO, XXIX.
[Col. 0273]


E. KAL. JUNII. (1 Jun.)
[Col. 0273A]

[a 1Kb] Dedicatio sancti Nicomedis martyris et presbyteri apud urbem Romam, cujus martyrium celebratur XVII Kalend. Octobris.

Apud Caesaream Palaestinae, natalis sancti Pamphili presbyteri, viri admirandae fidei et sanctitatis, qui sub persecutione Maximini martyrio coronatus est. Hujus vitam Eusebius Caesariensis episcopus tribus libris comprehendit. Sed et beatus Hieronymus scribit quaedam volumina manu ejus exarata se reperisse. Quae tanto, inquit, amplector et servo gaudio, ut Craesi opes habere me credam. Si enim laetitiae est unam epistolam habere martyris, quanto magis tot millia ut suum, quae mihi videtur sui sanguinis [Col. 0273B] signasse vestigiis? Ipso die, S. Caprasii abbatis monasterii Lirinensis.

Apud Viennam, sancti Claudii II episcopi.



F. IV NONAS JUNII. (2 Junii.)

Romae, Marcellini presbyteri et Petri exorcistae, sub Diocletiano, judice Sereno. Factum est dum teneretur beatus Petrus in obscurissimo carcere vinculis ferreis astrictus, ut custos carceris nomine Artemius haberet filiam daemoniacam, quam unice diligebat. Cui vir Dei Petrus dixit: Audi consilium meum, Artemi, et crede unigenitum Filium Dei vivi Dominum nostrum Jesum Christum, qui est liberator omnium in se credentium. Si credideris, salvabitur filia tua. Cui Artemius: Miror imprudentiam consilii [Col. 0273C] tui. Te Deus tuus liberare non potest, cum illi credas, et quotidie pro ejus nomine plagas et vincula perferas, quomodo poterit filiam meam liberare si ei credidero? Si me vis credere Deo tuo, ecce ego duplicabo super te catenas, et claustra omnia carceris muniam; te autem ipsum in ipsa ima tenebrosa solum includam. Si de his omnibus liberaverit te Deus tuus, credam ei. Cui beatus Petrus assensum dedit, promittens ad domum illius se venturum: Hoc, inquam, faciam non ad libitum tenta tionis tuae, sed ad declarationem divinitatis Domini mei Jesu Christi. Agitans caput Artemius: Iste, inquit, homo nimiis passionibus fatigatus aliena loquitur, et haec dicens abscessit. Narravitque gesta [Col. 0273D] et dicta uxori suae Candidae. Et ecce subito noctis initio adest homo Dei Petrus Artemio et Candidae, indutus vestibus candidis, tenens in manu sua triumphum crucis. In cujus vestigia corruentes illi clamabant: Vere unus Deus est, et verus Dominus [Col. 0274A] noster Jesus Christus. Statimque filia eorum, nomine et corpore virgo Paulina, a spiritu immundo vexata, curata est. Et cum hoc fieret, omnes qui in domo Artemii erant, crediderunt. Convenitque multitudo vicinorum amplius quam trecentorum, mulierum vero abundantior numerus, clamantium: Praeter Christum non est alius Deus. Cumque omnes cuperent fieri Christiani, adduxit vir Dei Petrus Marcellinum presbyterum, qui omnes unanimiter baptizavit. Sed Artemius omnes qui in vinculis erant absolvit, qui et omnes baptismi gratiam perceperunt. Audiens hoc judex Serenus, jussit Marcellinum presbyterum et Petrum exorcistam praesentiae exhiberi. Et auditum beatum Marcellinum jussit pugnis caedi in ambabus arteriis. At ubi defecerunt caedentes, [Col. 0274B] eo Petro separato, jussit ut nudus super vitri fragmenta sterneretur in custodia, et victus ei et lumen negaretur. Petrus conversus ad Serenum dixit: Cum sis nomine Serenus, totum te nubilum et tenebrosum factis ostendis. Tunc et ipsum Serenus jussit in vinculis recipi, et pedes in cippo arctissimo constringi. Factum est dum separati essent, apparuit angelus Domini Marcellino presbytero oranti nudo, et induit eum vestimentis suis, et adduxit eum ubi beatus Petrus erat in cippo et ferro. Sed et ipsum solvit, et ambos perduxit ad domum ubi nuper baptizati orabant. Non post multum vero, cum beatus Artemius cum uxore et filia sententiam capitalem suscepissent, comprehensi et illi ab his qui sanctos Dei martyres punituri erant, alligati [Col. 0274C] sunt manibus retro ad arborem, usque dum nuntiaretur judici Sereno de eis. Ille jussit eos duci in Silvam Nigram quae hodie in honore sanctorum Silva Candida appellatur, et in eadem ambos pariter decollari. Cumque ventum fuisset in media silva, ipsi sibi manibus suis mundaverunt locum ab spinis, ubi orantes simul, et dantes sibi pacis osculum, genu posito decollati sunt; et qui eos decollavit, vidit animas eorum splendide ornatas ab angelis ferri ad coelos; et poenitentiam agens, sub Julio papa baptizatus est in senectute sua nomine Dorotheus. Quorum, corpora revelantibus se beatis martyribus, tulerunt postmodum Lucilla et Firmina christianissimae feminae, et juxta sanctum Tiburtium in inferiori parte cryptae sepelierunt quinto Kalend. Septemb.

[Col. 0274D] [b 1Kb] Ipso die Lugduni, sanctae Blandinae cum quadraginta octo martyribus, temporibus Marci Aurelii Veri et Antonini atque Lucii filiorum, ejus, quando per multas Romani orbis provincias ex acclamatione, [Col. 0275A] et seditione vulgi, persecutiones adversus Christianos durissimae concitatae sunt, ita ut millia multa martyrum per loca singula fierent. Quo tempore apud Lugdunum et Viennam, urbes Galliae, erga Dei servos, supra omne narrationis genus, suppliciorum et cruciatuum modus exhibitus est: ita ut primo domorum illis prohiberetur habitatio; tum deinde usus balnearum: post etiam processus ad publicum: ad ultimum, ne omnino in quolibet loco, domi forisque, publico privatoque, viderentur. Denique quodam astante tribuno et primoribus civitatis pro solis acclamationibus populi correpti, et in carcerem trusi sunt Christiani, usque ad praesentiam praesidis: cuique advenienti offeruntur. In quos ille tanta crudelitate usus est, ut saevitiae ejus species singulas [Col. 0275B] nemo possit exponere.

Vectus igitur Epagatus, unus e fratribus, zelo divino et fervore spiritus plenus, cum crudelia servis Dei supplicia videret inferri, et contra jus fasque tot poenas humanis visceribus excogitari indignitatem rei ultra non ferens, poposcit se audiri. Erat enim inter suos nobilissimus et eruditissimus. Verum cum defensionem ejus non reciperet obstinatio judicis, inquirit tantum ab eo si et ipse Christianus esset. Utque Christianum se esse clarissima et libera voce testatus est: Tanquam advocatus. inquit, Christianorum et ipse vinctorum numero societur. Ille vero habens in se advocatum pro nobis Jesum, hoc nomine meruit honorari: sancti presbyteri Zachariae (qui erga sanctos plenitudinem charitatis [Col. 0275C] ostenderat) secutus exemplum. Qui et ipse dum fratribus adest, defensionem libertatis, quae in nostra religione consistit, exsequitur, Dominicum secutus exemplum, animam suam pro ovibus suis posuit, et pro amicis.

Verum beatus Photinus Lugdunensium episcopus, cum nonagenario major esset aetate, et corpore, ut pote illius aevi, invalidus, caetera jam pene mortuus, solo martyrii amore vivebat; ducitur ad tribunalia, imo potius defertur, senio et languore resolutus. Impiae plebis undique clamor attollitur, hunc ipsum esse insonant Christum. Tum vero a praeside interrogatur, quisnam esset Christianorum Deus. Respondit: Si dignus fueris, scies. Hinc vero cunctos velut rabies immensi cujusdam furoris invasit, [Col. 0275D] ita ut qui prope astabant, pugnis, alii calcibus subigerent senem. Illi vero qui longius erant, quidquid furentibus telis venisset in manibus, eminus jaciebant. In hoc etenim vindicandos deos suos esse credebant. Quem cum seminecem projecissent in carcerem, incontaminatum paulo post reddidit spiritum.

Diaconus quoque Sanctus nomine, etiam ipse supra quam dici potest, et supra quam humanam fas est ferre naturam, acrius insistentibus ministris daemonum, nova genera poenarum pertulit. At ille vir Deo plenus intantum crudelitates eorum risit, et ferinam in quaestione saevitiam, ut nunquam dignatus sit vel quis esset genere, unde domo, vel patria, [Col. 0276A] vel nomen saltem suum eis fateri. Sed de his singulis interrogatus, nihil aliud in omnibus tormentis, nisi Christianum se esse respondit. Hoc mihi nomen, hoc genus et patria est. Aliud, inquit, omnino nihil sum quam Christianus. Ad ultimum candentes laminas aeris et ferri circa inguinis loca et delicatiora quaeque membrorum instauratis ignibus adhihent. Ex quo carnes quidem ejus adustae igne, defluebant, ipse vero permanebat immobilis, inconcussus, intrepidus; omnibus membris martyr erat, et toto corpore unum vulnus horrebat. Perit in eo formae humanae agnitio, et non solum quis esset; sed et quid esset, tormentorum crudelitas, ne agnosci posset, abstulerat. Christus tamen in eo solus per martyrii gloriam recognoscebatur. Sed artifices scelerum [Col. 0276B] nequaquam martyris erubuere virtutem. Post paucos etenim dies tormenta rursus inferunt, et denuo jam membra putrefacta vexari incipiunt. Verum (quod vix credi potest) restitutum est in primam speciem corpus per secunda tormenta, ita ut iterata supplicia non ei jam poenam contulerint, sed medelam.

Attalus quoque Pergamenus civis, populi vocibus postulatur. Erat enim valde nobilis, et quod cunctis nobilius est, vir optimae conscientiae, et in fide Christi per omnia exercitia semper martyr. Cumque circumactus fuisset in amphitheatro, titulo se praecedente, in quo scriptum erat, Attalus Christianus: fremere in eum vulgi insanientis furor vehementius coepit. Sed cum praesidi indicatum fuisset, esse eum [Col. 0276C] Romanae civitatis virum, jubet eum cum caeteris in carcerem recipi. Simul et ad Caesarem refert, ejusque sententiam, quid de eo juberet, exspectat. Ex utraque autem ecclesia, Lugdunensi scilicet et Viennensi, omnes qui studiosi et magni videbantur, et quorum labore et industria regebantur ecclesiae, universi pariter tenebantur. Talibus deinque diabolus machinis oppugnare parabat famulos Dei, quo scilicet afflictione, carceris, et poenalis squalore consumpti, ac septimo (ut dicunt) puncto in nervo pedes, contra quam credi fas est, distenti, in intimo tenebrarum loco, per omnia poenarum genera, quae furentium saevitia excogitare poterat, deperirent. Quam plurimi ergo hoc genere in ergastulis consumuntur, Domino suscipiente eorum hujuscemodi [Col. 0276D] exitum.

Alcibiades quidam erat in numero eorum, qui pro Christi vincti tenebantur. Hic vitam satis arduam et austeram gerebat, nihil cibi volens accipere, sed tantum sale et pane cum aqua utebatur. Cumque hunc vitae rigorem vellet etiam in carcere positus obtinere, Attalo (post primam confessionem suam, quam in amphitheatro confessus est) revelatur, quia non recte faceret Alcibiades, creaturis Dei et ipse non uti, et aliis formam scandali derelinquere. Quibus cognitis Alcibiades coepit omnia cum gratiarum actione percipere. Igitur cum a Caesare rescriptum fuisset, ut persistentes quidem punirentur, negantes autem dimitterentur; die quodam celeberrimo [Col. 0277A] tribunal ascendens, praesentari sibi judex Christianos, et introduci ad suppliciorum pompam praebendam cunctis qui aderant, jubet. Rursum itaque cruces, rursum poenae, rursum tormenta reparantur. Producebantur autem beatissimi martyres de suppliciis laeti, et divinum nescio quid in ipsis vultibus praeferentes, vincula sua sicut monilia pretiosa ducebant. Per squalorem carceris, Christi bonus odor effecti (II Cor. II), ita ut viderentur sibi non in ergastulo, sed in myrothecio conclusi. Ingensque ab omnibus gloria Christo conferebatur, pro his qui ante negaverant, et dimitti neque negantes potuerant: siquidem decem ferme numero fuerant, qui lapsu suo luctum illis et ingentem tristitiam reliquerant: nunc vero (cum negantibus venia non praestaretur) [Col. 0277B] in confessione persisterent, et de perditionis grege revocati in numero martyrum jungerentur. Decernit ergo judex, ut si qui forte cives Romani reperirentur, capite plecterentur: caeteri vero bestiis traderentur.

Igitur cum erga supradictos quaestio haberetur, Alexander quidem genere Phryx, medicus diciplina, VI religiosus, et prudens, et vitae ac morum probitate cunctis charus acceptusque, amore Dei concitatus, cum assisteret tribunali, nutibus hortabatur ad confessionem, in quos quaestio agitabatur; ita ut omnibus qui astabant palam fieret quid animo gereret. Cumque id populi notavissent, indignantes clamaverunt adversus Alexandrum. Qui jussus a praeside in medium statui, et quis esset interrogatus, [Col. 0277C] Christianum se esse libera professione testatur. Quem continuo praeparandum bestiis condemnavit: et postera die simul cum Attalo producitur. Quem contra praeceptum Caesaris, gratificari populis volens, etiam ipsum tradi bestiis jussit. Sed cum ferarum nulla sanctorum corpora contigisset, omnibus eos verberum caeterarumque poenarum suppliciis cruciari jubet, beato Alexandro in omnibus quae perpessus est poenis, ne unum quidem penitus proferente sermonem.

Attalus vero, cum prunis subterjectis in sella ferrea torreretur, cumque nidor adustae carnis ad nares et ora inspectantis populi perferretur, voce magna clamat ad plebem: Ecce hoc est homines [Col. 0277D] comedere, quod vos facitis. Nos enim neque comedimus homines, neque aliud quid mali agimus. Siquidem servi eorum comprehensi cum tormenta pertimescerent, daemoniis instinctu, hoc ipsum adversus dominos commentati sunt. Et cum interrogaretur quod nomen haberet Deus, respondit: Qui plures sunt, nominibus discernuntur; qui unus est, non indiget nomine. His igitur optimis et fidelissimis ducibus usus omnis reliquus sanctorum chorus, prompti et alacres, animas suas pro fidei libertate ponebant.

Inter hos Blandina femina beatissima (per quam Christus ostendit, quia ea quae apud homines despecta sunt, et in contemptu habentur, in magna gloria [Col. 0278A] apud Dominum ducuntur) gloriosissime coronatur. Cui a prima luce ad vesperam tormenta semper innovantes, ad ultimum victos se tortores confitentur. Quae et secundo die pulsata cruciatibus, non superatur. Tertio quoque die religata ad stipitem, atque in crucis modum distenta, bestiis pabulum praeparatur. Quam cum nulla ex bestiis auderet attingere, rursum revocatur ad carcerem. Quarto etiam, verberibus acta, craticulis exusta, et multa alia perpessa, ad ultimum gladio jugulatur.

Tunc et Ponticus puer annorum quindecim, per omnia tormentorum genera cum ipsa circumactus ejus cohortatione roboratus, ante illam martyrium consummavit.

Verum Mathurus, et Sanctus, et Attalus munerum [Col. 0278B] diebus, innumeris millibus gentium diversarum ad spectaculum congregatis, statuuntur in medio arenae. Et rursum Mathurus, neophytus quidem, sed in fide et patientia robustissimus, cum sancto diacono, quasi nihil prius passi fuissent, ad omnia tormentorum genera renovantur. Certantibus omnimodis adversariis, quatenus eorum patientiam frangerent, et ab ipso (ut ita dicam) vertice coronas eorum diriperent. Sed illis eo magis animas roborabat spes vicinae jam gloriae, quam sibi jamjamque manu contingere, et contrectare dextris videbantur. Cumque et suppliciorum genera, et spectaculorum pene jam tempus esset assumptum, nec moveri ullatenus a sententia potuissent, cum etiam sellae ferreae superpositi, consumptam verberibus carnem [Col. 0278C] ignis subter ministratus exureret, ad ultimum infatigabiles martyrum spiritus, ferro caesis cervicibus effugarunt. Igitur inaudito saevitiae genere, eorum, qui necabantur in carcere, corpora canibus jubebantur exponi, adhibita simul custodia die noctuque, ne quis collectas reliquias humanitatis intuitu traderet sepulturae. Sed et si quid forte vel bestiis vel igni reliquum ex corporibus martyrum fuerat, ipsaque cum truncis suis capita punitorum, insepulta per custodiam militum servabantur. Neque vero muneribus suadere custodes, neque precibus, aut ullo alio genere copia erat: ita attente et sollicite curabant, ne daretur extremis ossibus sepultura. Haec scripta, in Historia ecclesiastica, [Col. 0278D] libro quinto.

[a 1Kb] Nomina vero quadraginta octo martyrum haec sunt: Photinus episcopus, Zacharias presbyter, Epagatus, Macarius, Alcibiades, Silvius, Primus, Ulpius, Vitalis, Cominus, Octuber, Philuminus, Geminus, Julia, Albina, Grata, Rogata, Aemilia, Potamia, Pompeia, Rhodana Biblis, Quartia, Materna, Helpes, quae et Amnas. Hi sunt autem qui bestiis traditi sunt: Sanctus, Mathurus, Attalus Alexander, Ponticus, Blandina. Hi vero qui in carcere spiritum reddiderunt: Aristaeus, Cornelius, Zosimus, Titus, Julius, Zoticus, Apollonius, Germinianus, Julia, Ausonia, Aemilia, Jamnica, Pompeia, Domna, Justa, Trophima, Antonia. Hi omnes famuli Christi sub [Col. 0279A] praefatis imperatoribus pariter coronati sunt. Reliquiae, eorum a persecutoribus incensae, et in Rhodanum fluvium dispersae. Sed cum Christiani maximum moerorem haberent, quasi deperissent sacrae reliquiae, nocte apparuerunt sancti viris fidelibus, in eo loco quo igni traditi sunt, stantes integri et illaesi. Et conversi ad viros dixerunt eis: Reliquiae nostrae ab hoc colligantur loco, quia nullus periit e nobis. Sed ex hoc translati sumus ad requiem, quam nobis promisit rex coelorum Christus, pro cujus nomine passi sumus. Haec renuntiantes viri illi, gratias egerunt Deo, et confortati sunt in fide; colligentesque sacros cineres, condigno honore sub sancto altari condiderunt. Ubi semper virtutibus manifestis se cum Deo habitare declarant. Harum [Col. 0279B] festivitatem cives Lugdunensis urbis omnibus undequaque laetanter accurrentibus, per descensum fluminis, cum hymnis et canticis gratulationis concelebrantes, missarumque solemnia in apostolorum ecclesia (ubi sancti cineres eorum conditi servantur) festive Domino reddentes, ex antiquorum traditione, ipsam diem miraculorum appellant. Locus in quo passi sunt, Athanacho vocatur: ideoque dicuntur martyres Athanacenses.



G. III NONAS JUNII (3 Junii.)

Apud Aretiam civitatem Tusciae, natalis sanctorum martyrum Pergentini et Laurentini fratrum, qui persecutione Decii, sub judice Turtio, cum essent [Col. 0279C] pueri, post dura supplicia tolerata, et magna miracula ostensa, gladio caesi sunt, et apud eamdem urbem conditi.

In Campania, natale beati Erasmi episcopi et martyris sub Diocletiano et Maximiano. Qui jussu impii Diocletiani imperatoris primo plumbatis crudeliter caesus, deinde fustibus diutissime maceratus, post resina, sulfure, plumbo, pice, cera oleoque solutis perfusus, ingenti miraculo illaesus apparuit. Quod cum multi viderent, fidem Christi, rejectis idolis, susceperunt. Inde immenso pondere ferri constrictus, in carcere reclusus est sub dira custodia. De qua angelica visitatione solvitur atque eripitur. Verum postmodum clarissima miraculorum ipsius gesta fama vulgante, tentus est ab altero imperatore [Col. 0279D] Maximiano, a quo diversis suppliciis tortus fuit, intantum, ut tunica aerea ignita vestiretur. Iterumque in olla, quae plumbo, pice, cera, resina, et oleo fervefacta erat, missus, virtute Domini omnia superans illaesus exinde progreditur. Sicque tandem ad confirmandum caeteros a Domino servatus, Campaniam munitus angelico solatio pervenit. Ubi cum plurimos sive in fide roborasset, sive ad fidem Christi convertisset, vocante Domino, martyrio clarus sancto fine quievit.



A. PRIDIE NONAS JUNII. (4 Junii).

[a 1Kb] Apud Illyricum civitate Siscia, natalis S. Quirini [Col. 0280A] episcopi. Qui persecutione Maximiani pro fide Christi, ligato ad manum molari saxo, in flumen praecipitatus est. Et cum circumstantibus diu collocutus, ne ejus terrerentur exemplo; vix precibus ut mergeretur obtinuit. Hujus reliquiae translatae sunt Romam, et positae in Catacumbas.



B. NONIS JUNII. (5 Junii.)

Apud Aegyptum, natalis sanctorum martyrum Mariani, Nicandri, et Apollonii quorum gesta habentur.

Eodem die natale S. Bonifacii martyris sub Diocletiano et Maximiano apud Tarsum civitatem passi, sed Romae, in via quae Latina nuncupatur, sepulti. Qui cum esset procurator rerum cujusdam nobilis [Col. 0280B] matronae nomine Aglahes et cum in ea stupro misceretur, tandem utrique divino nutu compuncti, consilium habuerunt, ut ad requirendum corpora martyrum Bonifacius mitteretur, si quo modo servientes atque obsequentes eis, per eorum orationes salvari mererentur. Perveniens igitur post dies aliquot Tarsum civitatem, dicit ad eos, qui cum eo erant, Bonifacius: Viri, euntes requirite nobis hospitium, ego autem ibo videre eos, quos valde desidero, martyres certantes. Festinans itaque ad locum, videt beatissimos, alium suspensum per pedes igne subtus posito, alium in quatuor lignis extensum, et diutissime afflictum; alium ungulis exaratum; alium manibus abscisum; alium stipitem in collo [Col. 0280C] habentem infixum, et a terra elevatum: et sic per diversa supplicia, martyria ab impio carnifice disposita. Cum eminus fervens amore Christi et ipse respiceret, magnum Deum sanctorum martyrum clamare coepit. Et accurrens consedit pedibus eorum deosculans vincula, et dicens: Certate, martyres Christi, calcate diabolum, modicum perseverate; parvus quidem labor, sed multa requies, et ineffabilis postmodum satietas. Aspiciens autem Simplicius judex, jussit eum applicari ad tribunal, cui et dixit: Quis es tu? Sanctus Bonifacius dixit: Christianus sum, et Bonifacius vocor. Tunc iratus judex, jussit eum suspendi, et tandiu corpus ejus ungulis radi donec ossa ejus apparerent? deinde calamos acutos sub ungulis manuum [Col. 0280D] ejus affigi. Cumque sanctus Dei martyr in coelum aspiciens alacriter dolores toleraret, videns impius judex, jussit aperiri os ejus, et plumbum bulliens infundi. Sanctus autem martyr dicebat: Gratias tibi ago, Domine Jesu Christe, fili Dei. Deinde judex jussit afferri ollam, et eam pice impleri, atque sanctum martyrem verso capite in bullientem picem mitti. Sed cum nihil laesus esset, jussit impius judex, ut gladio caput ejus abscideretur. Quo facto, terraemotus magnus factus est, ita ut multi infideles virtutem Christi in martyre cernentes, crederent. Conservi vero martyris Bonifacii circuibant ubique requirentes eum, et non invenientes, ad invicem dicebant: [Col. 0281A] Ille modo in adulterio, aut in taberna positus epulatur. Cum ergo inter se colloquerentur, contigit ut obviaret eis unus de commentariensibus, quem interrogaverunt: Vidisti aliquem virum peregrinum Romanum? Ille ait eis: Hesterno die vir peregrinus abscisus est capite in stadio. Et iterum interrogant: Qualis erat aspectus ejus? At ille dixit: Vir quadratus et crassus, robusto capillo, coccinea armelausia indutus. Et dicit eis: Ille quem quaeritis, apud nos hesterno die martyrio est finitus. Aiunt illi: Homo, quem nos quaerimus, adulter est et ebriosus. Dicit eis ille: Venite, videte eum. Cumque ostendisset eis corpus, et pretiosum caput ejus, dixerunt ei: Iste est quem quaerimus; petimus ut des nobis eum. Qui respondit: Ego gratis corpus ejus dare vobis non [Col. 0281B] possum. Illi autem dantes ei solidos quingentos, acceperunt corpus sancti martyris, et ungentes aromatibus, involventesque linteaminibus pretiosis, posuerunt illud in basterna, et sic revertebantur gaudentes et glorificantes Deum. Angelus autem Domini apparens dominae quondam ipsius, rem factam beati martyris indicavit. Quae confestim cum omni veneratione obviavit sancto corpori, et aedificans ei domum dignam, reposuit illud in ea, ab urbe Roma stadiorum quinque. Martyrizatus est autem sanctus martyr Bonifacius quarto decimo die mensis Maii apud Tarsum metropolim Ciliciae, et sepultus est Romae Nonis Junii. Beata vero Aglahes abrenuntiavit mundo et pompis ejus, distribuens universa quae possidebat egenis ac monasteriis, relaxans universam [Col. 0281C] familiam suam a jugo servitutis, et tantam gratiam a Domino promeruit ut in ejus nomine virtutum signis claresceret. Supervixit autem in habitu sanctimoniali annos tredecim, et sepulta est apud praefatum martyrem, operibus piis consummata.

Eodem die, sancti Bonifacii qui de Britanniis veniens, et fidem Christi gentibus evangelizans, cum maximam multitudinem in Frisia Christianae religioni subjugasset, novissime a paganis, qui supererant, gladio peremptus, martyrium consummavit cum Eoban coepiscopo, et aliis servis Dei.



C. VIII IDUS JUNII. (6 Junii.)

[Col. 0281D] [a 1Kb] Sancti Philippi diaconi qui fuit unus de septem.

Eodem die apud Tarsum Ciliciae, martyrum viginti, sub judice Simplicio, temporibus Diocletiani et Maximiani imperatorum qui per diversa supplicia glorificaverunt Dominum in corporibus suis.

Eodem die Romae natale sancti Artemii cum uxore sua Candida, et filia Paulina. Hic Artemius cum esset custos carceris, et clausum teneret beatum Petrum exorcistam in custodia, essetque illi filia unica daemonio vexata, beati Petri precibus mox ut sanata est, [Col. 0282A] Christo cum uxore pariter et eadem filia credens, a beato Marcellino presbytero baptizatus est, omnisque domus ejus et multi alii: ita ut absque mulieribus, vivorum fierent trecentorum. Hoc judex Serenus audiens factum, Artemium, Candidam, et filiam ipsorum Paulinam sibi praesentatos, immenso pondere ruderum jussit obrui. Sicque sancti Dei perducti ad passionis locum, beatus siquidem Artemius gladio percussus, sancta vero Candida atque Paulina per limina cryptae praecipitatae, lapidibus sunt obrutae.



D. VII IDUS JUNII. (7 Junii.)

Constantinopoli, natalis sancti Pauli, ejusdem civitatis episcopi, qui tempore Arianae perfidiae, a [Col. 0282B] Constantino imperatore, apud civitatulam quamdam Cappadociae, Cucusam nomine, ob catholicam fidem pulsus exsilio, Arianorum insidiis crudeliter strangulatus, ad coelestia regna migravit.

In Caesarea Cappadociae, natalis sancti Luciani matyris.



E. VI IDUS JUNII. (8 Junii.)

In Galliis Suessionis civitate, natalis sancti Medardi episcopi et confessoris.

Andegavis, sancti Licinii episcopi et confessoris.

Item eodem die, sancti Carilefi confessoris.



F. V IDUS JUNII. (9 Junii.)

Romae in monte Caelio, natale sanctorum Primi et [Col. 0282C] Feliciani sub Diocletiano et Maximiano imperatoribus. Qui gloriosissimi martyres in Domino semper viventes, a pontificibus templorum apud imperatores, quod Christiani essent, accusati sunt et inquisiti. Erant enim cives Romani, adductique sunt in conspectu imperatorum, et jusserunt eos ferro vinctos in carcerem recludi, ubi adfuit eis angelus Domini, qui eos consolaretur. Post aliquot vero dies jusserunt eos imperatores suis aspectibus praesentari, et jusserunt militibus, ut ducerent eos ad fanum Herculis et si sacrificare nollent, fortiter eos poenis affligerent. Verum cum nulla possent eos ratione movere, sed pro Christi nomine optarent magis mori, extenderunt eos milites, et virgis fortiter mactaverunt. Et cum renuntiassent imperatoribus milites quae gesta [Col. 0282D] sunt, irati valde jusserunt eos tradi Promoto praesidi civitatis Numentanae, ut diversis poenis eos interficeret. Et accipientes eos milites, duxerunt in viam, quae dicitur Numentana, milliario decimo tertio ferro vinctos et miserunt eos in carcerem juxta forum civitatis, ubi iterum angelica visitatione relevantur. Post multum vero temporis jussit sibi Promotus praeses in foro civitatis tribunal praeparari. Et cum intromissi fuissent Primus et Felicianus, et jubente praeside fuissent post responsionem ab invicem separati, primo beatum Felicianum jussit praeses cum plumbatis caedi, dicens ei: Ut quid non deponis [Col. 0283A] istam insaniam pectoris tui, ut eligas dies bonos et jucundos, et diversis tormentis corpus tuum non maceretur? Beatus Felicianus dixit: Octoginta annos vitae habeo, suntque anni triginta quod agnovi veritatem Dei, et nihil de blandimentis hujus mundi cogitans, elegi servire Creatori meo, aeterno omnipotenti Deo. Tunc praeses jussit eum ligari ad stipitem, et aculeos in manibus ejus ac pedibus figi, et diu torqueri. Et per tres dies neque panis neque aqua, neque ullum genus cibi ei ministratum est. Cumque per triduum continuo maneret in Dei laudibus, jussit eum praeses flagellis caedi; et de stipite sic deponi, et in custodia recludi; ac postmodum applicari sibi sanctum Primum. Quem validissimis fustibus caesum, deinde in equuleo levatum, lampades circa latera ejus jussit [Col. 0283B] apponi, et depositum de equuleo, praecepit reliquari plumbum super beatum martyrem extensum, et bulliens in os ejus infundi. Tunc fecit praesentem esse beatum Felicianum. Sed cum invictissimi persisterent sancti martyres, angustiatus praeses jussit eos ad amphitheatrum duci, et duos leones eis dimitti. Quibus ad pedes sanctorum ruentibus, laxati sunt et ursi ferocissimi: sed et ipsi martyrum virtute saevitiam perdiderunt. Quod videntes hi qui ad spectaculum venerant, pene mille quingenti viri miraculis perculsi, crediderunt in Domino Jesu Christo. Verum praeses cum insuperabiles eos cerneret, gladio animadverti praecepit. Quorum corpora noctu a Christianis fidelibus rapta, sepulta sunt ad Arcus Numentanos, intra arenarium, quinto [Col. 0283C] Idus Junii, ab urbe Roma milliario quartodecimo.

In Galliis, civitate Aginno, loco Pompeiano, passio sancti Vincentii levitae et martyris.



G. IV IDUS JUNII. (10 Jun.)

Romae via Aurelia, milliario decimo tertio, natalis sanctorum Basilidis, Tripodis, et Mandalis, sub Aureliano imperatore, praeside Platone, et aliorum viginti martyrum.

Eodem die natale beati Getulii martyris, tempore Adriani imperatoribus, sub judice Licinio. Hic in omni lege divina erat doctissimus, et per ejus doctrinam multi in fide Christi erudiebantur. Cujus [Col. 0283D] famam Adrianus imperator audiens, direxit Cerealem vicarium ad tenendum eum. Qui veniens, sanctum Getulium sedentem, et docentem multos reperit. Fuerat autem idem Cerealis in conspectu Adriani cum fratre beati Getulii Amantio acceptus, Amantius vero tribunus, ob metum Adriani absconsus latebat, quem Cereali beatus Getulius declaravit. Ille, eo viso, gavisus est valde, et instructus diligenter de Domino Jesu ab eis, cum jam fideliter crederet, venerunt ad urbem Romam, et accersito beato Sixto episcopo, assignaverunt ei locum ubi baptizaretur. Quem beatus Sixtus vere Christianam fidem amantem baptizavit. Eodem tempore quidam Vincentius [Col. 0284A] nomine, nummorum arcarius, comperiens vicarium Cerealem Christianum, iratus valde nuntiavit hoc Adriano. Qui mox Licinium consularem direxit, ut teneret Cerealem: qui, si immolare nollet, incendio cremaretur. Cum quo beatus Getulius, et Amantius, et Primitivus tenti sunt. Licinius consularis Cereali vicario dixit: Sic desperasti de vita tua, ut praecepta principum, qui dominantur in universo mundo contemnere videaris? Cui beatus Cerealis: Et thesauros publicos declinatione perfecta tradidi in publicum, et Domino Jesu Christo servire promitto, et via aeterna me frui credo. Licinius dixit: Si desideras vivere, an mori, dicito. Cui beatus Cerealis: Ego si non desiderarem vivere, Christum non confiterer. Tunc conversus ad sanctum Getulium, Licinius [Col. 0284B] dixit: Sacrifica deo Jovi et Marti. Cujus verba risit beatus martyr. Licinius vero accensus ira, jussit eos exspoliari, et caedi, deinde in carcerem diebus viginti septem recludi. Et veniens Romam, Adriano de eis iterum innotuit: qui jussit eos incendio tradi. Sanctus vero Getulius cum igne superviveret, fustibus illiso capite martyrium complevit. Consummati sunt beati martyres in fundo Capreolis, via Salaria, ab urbe Roma plus minus milliario decimo tertio, supra fluvium Tiberim, et in partes Aviniensium [al. in parte Sabinensium]. Quorum corpora collegit beata Symphorosa, uxor beati Getulii martyris. Quae non longe post cum septem suis filiis martyrizavit, videlicet vigesimo septimo die mensis Junii. Et sepulta est in praelio suo, in Arenario, loco et oppido supra nominato.



A. III IDUS JUNII. (11 Jun.)
[Col. 0284C]

[a 1Kb] Natalis sancti Barnabae apostoli, cujus corpus tempore Zenonis imperatoris ipso revelante repertum est.

Eodem die apud Corinthum, sancti Sosthenis, discipuli sancti Pauli apostoli.

Apud Aquileiam, natale sanctorum martyrum Felicis et Fortunati, sub persecutione Diocletiani et Maximiani imperatorum, praeside Euphemio. Qui cum essent germani fratres fide Christi ferventes, deferente Apamio, qui erat unus ex officio praesidis, vincti ferro, Aquileiam judici Euphemio perducuntur. [Col. 0284D] Ubi cum Christum constantissime faterentur, ab irato judice primum in equuleo sunt suspensi, ardentibus lampadibus circa latera appositis, sed mox psallentibus martyribus exstinctis, inde per ventrem ferventi oleo superfusi, ad ultimum, cum in confessione Christi durarent, foras civitatem ducti, ad fluvium qui civitati adjacet, capite truncantur. Inde nocte a religiosis viris ejusdem urbis Aquileiae sub aromatibus et linteaminibus involuti, ablati sunt atque sepulti. At cives Vicetiae supervenientes, eorum corpora perducere ad suam civitatem meditabantur. Non permittentibus autem Aquileiensibus, et multum renitentibus, tandem pia contentio ita finita est nutu [Col. 0285A] divino, ut Felicem Vicetini, Fortunatum haberent Aquileienses: ita tamen, ut caput beati Felicis Aquileia, caput vero Fortunati Vicetia sortiretur. Quod factum in laudem Domini nostri Jesu Christi usque hodie permanet.



B. PRIDIE IDUS JUNII. (12 Jun.)

Mediolani natale sanctorum martyrum Nazarii et Celsi pueri. Beati Nazarii pater Africanus, mater vero Perpetua, beato Petro apostolo baptizati: ipse vero sanctus Nazarius a sancto Clemente instructus et baptizatus est. Quem Anolinus sub rabie persecutionis quae per Neronem excitata est, diu maceratum et afflictum in carcere, et cum eo beatissimum Celsum puerum, quem idem ipse nutrierat, gladio feriri [Col. 0285B] jussit. Quorum corpora Christiani furati, quinto Kalendas Augusti sepelierunt foris portam, quae dicitur Romana, in propriis hortis. Revelabant autem se beatissimi martyres cuidam Ceratio nomine, cui uxor Fortunata, et per visum monuerant se occultari propter rabiem persecutionis quam Nero impius excitaverat. Latuerunt vero usque ad tempora Honorii et Arcadii imperatorum. Quos beatus Ambrosius Domino revelante reperit. Patefacto autem sepulcro in quo jacebat corpus sancti Nazarii (qui quando passus fuerit, ut scribit sanctus Paulinus, usque tunc temporis ignorabatur), viderunt sanguinem martyris ita recentem qui praesentes erant, quasi eodem die fuisset effusus. Caput etiam ipsius, quod ab impiis fuerat abscissum, ita integrum atque incorruptum, [Col. 0285C] cum pilis capitis et barba, ut videretur eo tempore, quo levabatur, lotum, atque in sepulcro compositum. Etiam odore tanto repleti sunt, ut omnium aromatum vinceret suavitatem. Quo levato, et lectica composito, statim ad sanctum Celsum martyrem, qui in eodem horto positus erat, ad orationem sanctus episcopus perrexit, et transtulit ad basilicam Apostolorum quae est in Romana. Inventi autem et translati sunt pridie Idus Junii; festivitas vero agitur de martyrio, quinto Kal. Augusti. Commemoratio etiam eorum publica et celebris in die sanctorum Gervasii et Protasii a fidelibus populis frequentatur, et venerabiliter excolitur.

Item beati Basilidis, Cyrini, Naboris.

Sed et Nazarii et Celsi, quos duos passos fuisse [Col. 0285D] apud Ebredunensem urbem, antiquitas memorando celebrat.



C. IDIBUS JUNII. (13 Jun.)

Romae natalis sanctae Feliculae [a 1Kb] virginis et martyris. Quam cum Flaccus comes post excessum Petronillae vellet ducere uxorem, atque ad terrendum proposuisset ei, dicens: Unum tibi e duobus elige, aut esto uxor mea, aut diis sacrifica, responsum ab ea accepit: Nec uxor tua ero, quia Christo sacrata sum; nec diis tuis sacrificabo, quia Christiana sum. Tunc Flaccus tradidit eam vicario, qui fecit [Col. 0286A] eam in tenebroso claudi cubiculo, sine cibo, per septem dies. Inde perseverantem in confessione Christi cum ejecissent, duxerunt eam ad virgines Vestae, ibique per alteros septem dies, sine cibo permansit, eo quod nulla ratione de earum manibus cibum pateretur accipere. Post hoc levata in equuleum clamabat, dicens: Modo coepi videre amatorem meum, in quo amor meus fixus est. Cumque ei tortores dicerent: Nega te Christianam, et dimitteris, illa clamabat: Ego non negabo amatorem meum Christum, qui propter me felle cibatus, et aceto potatus, spinis coronatus, et crucifixus est. Post haec deposita est, et praecipitata in cloacam. Sanctus autem Nicomedes presbyter in speculis positus, occulte levavit eam, et per noctem in birote perduxit ad casellam suam, [Col. 0286B] septimo ab urbe milliario, via Ardentina, ibique eam sepelivit.



D. XVIII KALEND. JULII. (14 Jun.)

Elisei prophetae, quid apud Samariam Palaestinae, quae postea Sebastea, id est Augusta, in honorem Augusti ab Herode vocari coepit, situs est. Ubi et Abdias propheta requiescit, et quo major inter natos mulierum non fuit Joanne Baptista. Ubi ad sepulcra sanctorum tam tremenda fiunt miracula, ut variis illic daemones rugiant cruciatibus, et homines ab eis obsessi audiantur ululari luporum vocibus, latrare canum, fremere leonum, sibilare serpentium, mugire taurorum. Cernuntur alii rotare cespite, et post tergum terra verticem tangere, suspensisque pedibus [Col. 0286C] feminis vestes non defluere in faciem. Ubi etiam in monte vicino duae visuntur speluncae, in quibus persecutionis et famis tempore, Abdias centum prophetas aluit pane et aqua (III Reg. XVIII). Scribit beatus Hieronymus in libro de Vita sanctae Paulae.

Suessionis civitate, passio sanctorum martyrum Valerii et Rufini.

[b 1Kb] Apud Caesaream Cappadociae, sancti Basilii episcopi fratris Gregorii et Petri. Qui cum esset omnibus virtutibus fundatus, et quodam tempore a Valente imperatore in exsilium pro fide cogeretur: exhibitus ad tribunal praefecti, terroribusque (ut illi moris est potestati) et minis maximis agi coepit: et nisi praeceptis principis obediret, interitum sibi lamiamque speraret impendere. Tunc ille intrepidus [Col. 0286D] et absque ulla animi perturbatione haec sibi minitanti praefecto respondisse fertur: Atque utinam aliquid mihi esset digni muneris quod offerrem huic, qui maturius Basilium de nodo follis hujus absolveret. Cumque daretur ei nox, quae erat media, ad spatium deliberandi: respondisse denuo perhibetur: Ego crastino ipse ero qui nunc, tu te utinam non mutares. Et illa quidem nocte uxor imperatoris velut tortoribus tradita cruciatur. Filius vero, qui eis erat unicus, exstinctus, paternae impietatis solvit supplicia. Ita ut ante lucem missi, qui rogarent Basilium ut precibus suis intercederet pro eis, ne etiam ipsi et [Col. 0287A] quidem multo justius interirent. Sic accidit, ut cum omnes catholicos expulerit Valens, Basilius usque ad vitae exitum intemerato communionis sacramento in Ecclesia perdurarit.

Viennae, sancti Etherii episcopi.



E. XVII KALEND. JULII. (15 Jun.)

Apud Siciliam, natale sanctorum martyrum Viti, Modesti, et Crescentiae. Qui beatus Vitus in puerili aetate virtutibus maturus, primum a patre suo sacrilego Hila, ut a cultura Dei recederet, tentatus est; deinde a Valeriano judice [a 16Kb] catomis caesus in confessione permansit. Inde redditus patri. At cum poenis affligere illum pater meditaretur, monitu angeli navem conscendens, comitantibus se Modesto et [Col. 0287B] Crescentia nutritoribus, ad Tanagritanum territorium devenit. Inde propter filiam Diocletiani imperatoris a daemonio vexatam quaesitus, et adductus ad Diocletianum, ipsam ejus filiam oratione curavit. Sed cum multis donis promissis ei impius imperator suadere vellet ut culturam diis impenderet, ejusque animum de bono proposito mutare non posset, arctissimis vinculis ferreis astrictum, in carcerem teterrimum induci jussit, et cum eo pariter Modestum atque Crescentiam. Deinde circumstante populo in amphitheatro sistuntur. Quos Diocletianus in ollam resina et pice succensam, et plumbo soluto fervefactam, jactari praecepit. Ubi sancti martyres psallentes in modum trium puerorum (Dan. III), hymnum Deo dicebant. Et egressi illaeso vultu de [Col. 0287C] olla, dimissus est eis leo ferocissimus. Qui mox ad pedes eorum cecidit, et lingua sua pedes martyrum lingere coepit. Ad ultimum victus per omnia sacrilegus imperator, simul et videns multitudinem populi miraculo perculsam, ad Christum verum Deum conversam, catastam parari jussit, et servos Dei superextendi. Cumque caederentur martyres Dei, ossaque discinderentur, tonitruum magnum factum est, coruscationes, atque tam magnus terrae motus, ut templa deorum corruerent, et multos opprimerent. Florentia vero femina illustrissima, corpora sanctorum collegit, et in loco, qui dicitur Marianus, condita aromatibus sepelivit.

Eodem die apud Maesiam civitate Dorostoro, sancti Esychii militaris, qui cum beato Julio comprehensus, [Col. 0287D] sub praeside Maximiano, postea martyrio coronatus est



F. XVI KALENDAS JULII. (16 Jun.)

Apud Antiochiam, natalis sanctorum martyrum Cyrici et Julittae matris ejus, quorum prior post dira verbera etiam calicem cum aceto et sinapi in os [Col. 0288A] accepit: deinde pariter clavis confixi, evulsis oculis in carcerem trusi sunt. Post haec decalvati et excoriati, super carbones in lecto aereo assati sunt. Ad ultimum serris attriti, amputatis linguis, martyrii sui cursum obtruncatione capitis impleverunt. Passi sunt cum eis et alii quadringenti quatuor.

Apud urbem Visontionensem, sanctorum martyrum Ferreoli presbyteri et Ferrutioni diaconi, qui a beato Irenaeo Lugdunensi episcopo et martyre ad praedicandum verbum Dei missi, sub Claudio judice ad trochleas extensi et flagellati, deinde in carcerem reclusi, et mane amputatis linguis praedicabant verbum Dei. Post haec subulae triginta utrisque infixae manibus et pedibus et pectore: ad ultimum gladio feriuntur.

[Col. 0288B] Civitate Nannetis, sancti Similiani episcopi et confessoris.

Lugduni, depositio sancti Aureliani episcopi Arelatensis.



G. XV KALENDAS JULII. (17 Jun.)

Romae, sanctorum Martyrum ducentorum sexaginta duorum, qui positi sunt via Salaria veteri, ad clivum Cucumeris.

Eodem die sancti Wultmari confessoris, admirandae sanctitatis et religionis viri.



A. XIV KALEND. JULII (18 Jun.)

Romae via Ardeatina, natalis sanctorum martyrum Marci et Marcelliani, [b 1Kb] praeclarissimi generis, [Col. 0288C] Tranquillini et Marciae filiorum, qui primo carcerem pro fide passi, postmodum a Fabiano duce tenti, ad stipitem ligati, in pedibus clavos acutos acceperunt. Quibus cum diceret insanus Judex: Infelices ac miseri, deponite amentiam, et liberate vosmetipsos a cruciatibus imminentibus, responderunt: Nunquam tam bene epulati sumus, modo coepimus esse fixi in amore Christi: utinam nos sic esse, sicut sumus, tandiu permittas, quandiu hujus regimur corporis indumento. Cumque transisset una dies et una nox, et illi in psalmis et hymnis laudantes Christum perseverarent lanceis per latera transfixi, cum gloria martyrii ad sidera regna migraverunt.



B. XIII KALEND. JULII. (19 Jun.)

[Col. 0288D] Mediolani, natalis sanctorum Gervasii et Protasii martyrum. Qui beatissimi cum per decem annos in uno coenaculo conclusi lectionibus et orationibus atque jejuniis vacassent, undecimo ad palmam martyrii pervenerunt. Tenti ab Astasio comite, qui primum tam diu jussit plumbatis contundi, quam diu exhalaret spiritum; sequentem vero, id est Protasium, [Col. 0289A] fustibus caesum capite truncari. Quorum corpora Philippus vir religiosus una cum filio suo furtim abstulit, et in domo sua, in arca marmorea sepelivit. Quorum sepulcra multo post tempore Theodosio imperante, Domino revelante, beatus Ambrosius reperit. Et ita incorrupta eorum corpora, ac si eodem die martyres fuissent interempti. Quae cum in urbem introducerentur, quidam diu caecus feretri tactu lumen recepit.

Apud Ravennam, sancti Ursicini martyris [a 1Kb] , qui sub judice Paulino post nimia tormenta in confessione Domini immobilis permanens, capitis abscisione martyrium consummavit. Sepultusque est in eadem urbe a beato Vitale patre sanctorum Gervasii ac Protasii.



C. XII KALEND. JULII. (20 Jun.)
[Col. 0289B]

Romae, natale sancti Novatis fratris Timothei presbyteri, qui a beatis apostolis eruditi sunt. De quo Novato scribit Pastor in gestis Pudentianae et Praxedis virginum ad praedictum Timotheum germanum ejus. Venerabilis, inquit, virgo Praxedis post transitum germanae suae Potentianae [b 1Kb] , valde afflicta erat. Ad quam consolandam veniebant multi nobiles Christiani, simul cum sancto Pio episcopo, inter quos germanus vester Novatus, et qui est frater noster in Domino, quique multos Christianos pauperes donis suis reficiebat, et vos frequenter cum beatissimo Pio episcopo ad altare Domini commemorabat. Post annum vero et dies viginti octo, aegritudine detentus est idem Novatus, et absens erat a conspectu virginis [Col. 0289C] Praxedis. Pio autem episcopo cogitante de omnibus Christianis una cum virgine, requiritur Novatus vir Dei. Et dum auditum fuisset, quia aegritudine detinebatur, contristati sumus omnes: beati Praxedis dixit ad patrem nostrum sanctum Pium: Jubeat sanctitas vestra, ut eamus ad eum, et visitatione nostra una cum orationibus vestris salvabitur. Et facta constitutione, nocte una cum Pio episcopo et virgine Domini perreximus ad virum Dei Novatum. Cumque audisset vir Dei Novatus, omnes congregatos ad se venisse gratias coepit agere Deo, quia meruit a sancto Pio episcopo et virgine Domini, una cum nostra devotione visitari. Et fuimus in domo ejus diebus ac noctibus octo. Factumque est ut tertio decimo die ipse Novatus vir Dei transiret ad Dominum, [Col. 0289D] regni coelestis gloriam percepturus.



D. XI KALEND. JULII. (21 Jun.)

Apud Siciliam, civitate Syracusis, natalis sanctorum martyrum Rufini et Marciae.

Romae, sanctae Demetriae virginis, quae fuit beati Fausti filia. Haec cum ante impium Julianum pro fide Christi introduceretur, in confessione spiritum emisit. Sepulta a beato Joanne presbytero juxta matrem suam sanctam Daphrosam, et sororem Jovianam, juxta palatium Lucianum.



E. X KALEND. JULII. (22 Jun.)
[Col. 0290A]

In Britannia, natale sancti Albini martyris, qui tempore Diocletiani in Verelamio civitate, post verbera et tormenta acerba, capite plexus est: sed illo in terram cadente, oculi ejus, qui cum percussit, pariter in terram ceciderunt. Passus est cum eo etiam unus de militibus, eo quod eum ferire jussus, noluerit, divino utique perterritus miraculo, quia viderat beatum martyrem sibi, dum ad coronam martyrii properaret, alveum amnis interpositi orando transmeabilem reddidisse. Quo in tempore, persecutio crudelis, Oceani limbum transgressa, etiam Aaron et Julium Britanniae, cum aliis pluribus viris ac feminis, felici cruore damnavit.

[Col. 0290B] Item in civitate Nola Campaniae natalis sancti Paulini [c 1Kb] episcopi et confessoris, qui se temporibus Wandalorum pro filio cujusdam viduae in servitutem tradens, et terribili visione regi eorum quis esset agnitus, reddita sibi omni captivitate civitatis suae, et oneratis frumento navibus, cum ingenti gloria ex Africa ad propriam sedem reversus est. Claruit autem non solum eruditione, et copiosa vitae sanctitate, sed etiam potentia adversus daemones.

Ipso die, depositio beati Niceae Romatianae civitatis episcopi.



F. IX KALEND. JULII. (23 Jun.)

Vigilia S. Joannis Baptistae.

Eodem die sancti Joannis presbyteri, quem impius [Col. 0290C] Julianus inauditum via Salaria vetere, ante simulacrum Solis decollari praecepit. Cujus corpus a beato Concordio presbytero collectum, et sepultum est juxta concilia martyrum.

Apud Britanniam, sanctae Edeltrudis virginis et reginae, cujus corpus cum annis undecim esset sepultum, incorruptum inventum est.



G. VIII KALEND. JULII. (24 Jun.)

Nativitas praecursoris Domini [d 1Kb] .



A. VII KALEND. JULII. (25 Jun.)

Apud Pyrrhiberoeam, sancti Sosipatris [e 1Kb] discipuli sancti Pauli apostoli.

[Col. 0290D] Item apud Alexandriam, natale sancti Gallicani martyris. Qui cum triumphalibus infulis sublimatus acceptus esset Augusto Constantino et charissimus, filiam ejus sacratissimam virginem Constantiam sibi poscebat uxorem. Constantinus vero Augustus contristari coepit sciens filiam suam positam in sancto proposito facilius occidi posse, quam vinci. Quae cum patris sollicitudinem studio sanctitatis conaretur excludere, certa de Deo, dixit patri: Depone omnem sollicitudinem tuam, et te daturum illi conjugem repromitte, ut si Scytharum superaverit gentem, victor [Col. 0291A] simul et conjugem me accipiat. Facta sunt omnia sicut virgo disposuit; et veluti subarrationis loco dantur duo fratres eunuchi Joannes et Paulus ex latere Augustae Gallicano, et duae sorores, Gallicani filiae, Attica et Artemia ipsi Augustae traduntur: quas virgo ad Dominum convertit. Igitur Gallicanus a Scythca gente in Thraciarum Philippopoli urbe conclusus, metuens confligere cum eis, quod exigua illi esset militum manus, hostium vero esset innumerabilis multitudo, insistebat sacrificiis, et Martianas victimas offerebat. Quid multa? Ad ultimum crevit obsidio, et universi tribuni ejus ac milites se hostibus tradiderunt. Cumque cuperet fugiendi aditum reperire, Paulus et Joannes, ex quibus praepositus unus, alter primicerius erat Constantiae Augustae, dixerunt ei: Fac votum Deo coeli, quod si te liberaverit, [Col. 0291B] Christianus fias et eris victor melius quam fuisti. Mox ut votum ore prolatum est apparuit illi juvenis statura excelsus, ferens in humeris crucem, dicens: Sume gladium tuum, et sequere me. Quem dum sequeretur, apparuerunt ei hinc et inde milites armati, confirmantes eum, et dicentes: Nos tibi praebemus officium, tu ingredere hostium castra, et dextra laevaque gladium tenens evaginatum, respice quousque pervenias ad regem ipsorum. Quo cum pervenisset cum eis prostratus rex pedibus ipsius, postulavit nullum penitus ex suis occidi gladio. Quod Gallicanus nec fecit, nec jussit ita universae Thraciae liberatae, et gens Scytharum tributaria facta est. Ipse vero ita Deo se devovit, ut etiam conjugio se promiserit abstinere. Revertens itaque Gallicanus, non prius [Col. 0291C] ingressus est Romam, quam ad sacra beati Petri apostoli limina perrexisset. Constantinus vero imperator misit se in amplexus ejus postquam cognovit omnia quae Christi pietate circa illum perfecta sunt, referens ei universa quae gesta sunt circa filias ejus, quomodo sunt virgines Christo utiliter consecratae. Tunc cum Augusto intrante palatium Gallicano, occurit Helena cum filia Constantia, et filiabus ipsius Gallicani. Fundebantur lacrymae gaudiis plenae. Qui cum vellet privatus abscedere, rogatus ab Augusto consul processit: et in fascibus positus, quinque millia servorum liberos civesque Romanos fecit. Quibus praedia domosque donavit: cunctasque facultates suas, excepto jure filiarum, distrahi ac donari pauperibus jussit. Et se in Ostiensi urbe manenti cuidam [Col. 0291D] sancto viro, Hilarino nomine, sociavit. Cujus habitaculum ampliari fecit ad peregrinorum susceptionem, quam ipse plurimis impendebat. Huic adhaeserunt multi ex servis suis, quos liberos fecit. Et divulgata est fama ejus per totum orbem, ita ut ab Oriente et Occidente venientes, viderent virum ex patricio, ex consule, qui erat amicissimus Augusto, lavantem pedes, ponentem memsam, aquam manibus effundentem, languentibus sollicite ministrantem, et exhibentem caetera sanctae servitutis officia. Hic primus in Ostiensi urbe exstruxit ecclesiam et ditavit officia clericorum. Huic se sanctus Levita Laurentius revelavit, adhortans [Col. 0292A] eum, ut in ejus nomine ecclesiam fabricaret in porta, quae nunc usque Laurentia nuncupatur. Rogatus autem ut ibi levaretur episcopus non consensit, sex ex sua voluntate ipse qui ordinaretur elegit. Tantam namque ei gratiam contulit Deus, ut daemonibus pleni, mox ut visi fuissent ab oculis ejus, protinus mundarentur: multaque in eo erant sanctitatis insignia. Sed cum a Constantio Julianus Caesar factus esset, dedit legem ut Christiani nihil in hoc saeculo possiderent. Tunc Gallicanus habens in Ostiensi pago quatuor casas, quarum pensiones his operibus quibus diximus, ministrabat; ita habere Deum meruit defensorem ut quicunque ingrediebatur in eas malitiose aut ponere titulos fisci, aut exigere pensiones, statim a diabolo repiebatur. Et quicunque actorum ejus esset exactor, leprosus fiebat. Tunc interrogata [Col. 0292B] daemonia dederunt responsum, quod, nisi sacrificare coactus fuisset Gallicanus, exactores reddituum ejus ista pericula non vitarent. Et quoniam nullus audebat convenire Gallicanum de hoc scelere, mandavit ei Julianus Caesar, dicens: Aut sacrifica diis, aut discede a finibus Italiae. Qui statim relictis omnibus Alexandriam petiit, et ibi junctus est confessoribus Christi per continuum annum. Post etiam secessit in eremum, ibique a Rauciano comite templorum, cum cogeretur sacrificare, et contemneret, percussus gladio in corpore, Christi martyrem fecit, atque ita perrexit ad Dominum gaudens cum triumpho. Cui statim basilicam construxerunt sui nominis: in qua exuberant beneficia martyris ex eo, et nunc usque in saeculum.

[Col. 0292C] Item Romae, sanctae Luciae virginis, cum aliis triginta duobus.



B. VI KAL. JULII. (26 Jun.)

Romae, sanctorm Joannis et Pauli fratrum natale. Quorum primus praepositus, secundus fuit primicerius Constantiae virginis, filiae Constantini. Qui cum omni die turmas Christianorum recrearent ex his opibus, quas sanctissima virgo Constantia reliquerat, pervenit hoc ad Julianum. Et misit qui eos convenirent, dicens debere sibi eos adhaerere. Illi vero responderunt inter alia: Pro iniquitate tua destitimus a tua salutatione, et a societate imperii tui nosmetipsos omnino subtraximus. Sumus enim nos non [Col. 0292D] falsi, sed veri Christiani. Quibus Julianus mandavit: Considerare debetis, quia vos regia aula nutriti non debetis deesse a latere meo, ut habeam vos primos in palatio meo. Quod si contemptus a vobis fuero, necesse mihi erit agere, ut contemni non possim. Paulus et Joannes dixerunt: Non tibi facimus hanc injuriam, ut praeponamus tibi qualemcunque personam; Deum tibi praeponimus, qui fecit coelum et terram, mare et omnia quae in eis sunt. Et scire te volumus quia nunquam ad salutationem tuam, nunquam ad culturam tuam, nunquam ad palatium tuum veniemus. Quibus Julianus ait: Decem diebus vobis a me dantur induciae: decima transacta Dei sponte ad me venientes: amicos vos habeam, non venientes [Col. 0293A] vero, tanquam hostes publicos punio. Tunc sancti viri Joannes et Paulus Christianos ad se invitantes, ordinaverunt de omnibus quae relinquere poterant, per totos decem dies incessanter die noctuque eleemosynis insistentes. Die vero undecima sunt constricti intra suam domum. Missus namque est Terentianus compiductor ad eos cum militibus hora coenandi. Qui ingressus, invenit eos orantes, et dixit eis: Dominus noster Julianus statunculum aureum Jovis ad vos misit, ut adoretis illud, et thura incendatis. Quod si non feceritis, ambo modo gladio feriemini. Non enim decet vos intra aulam nutritos, publice occidamini. Joannes et Paulus dixerunt: Julianus si tuus est Dominus, habeto partem cum eo: nobis autem dominus alius non est, nisi unus Deus, Pater et Filius et Spiritus [Col. 0293B] sanctus, quem ille negare non timuit. Et quia semel a facie Dei projectus est, vult et alios secum in interitum devenire. Tunc Terentianus fecit fieri foveam intra domum eorum, ut sine strepitu famae punirentur: et sic decollari, statimque involvi et reponi jussit; divulgans, quod jussu Caesaris missi fuissent in exsilium. Statim autem ut Julianus in bello Persarum interfectus est, Joviniano facto Christianissimo imperatore, apertae sunt ecclesiae, et coepit religio Christiana gaudere. Daemones autem ex obsessis corporibus intra domum Joannis et Pauli ejiciebantur, confitentes sanctam passionem eorum, ita ut unicus filius Terentiani, qui eos decollaverat, veniret intra domum sanctorum, et clamaret per os ejus daemon, quod Paulus et Joannes incenderent [Col. 0293C] eum. Tunc Terentianus veniens, prostravit se in faciem clamans, quod nesciens quid faceret homo paganissimus, jussionem Caesaris adimplesset. Unde factum est, ut dato nomine suo, proximo die Paschae perciperet gratiam Christi. Et assidue orans et flens ad locum illum erat, in quo sanctorum corpora requiescunt, donec a sanctis Dei filius ejus emundaretur. Et ab ipso Terentiano descripta est passio horum martyrum. Passi sunt autem VI Kal. Julii.



C. V KAL. JULII (27 Jun.)

[a 1Kb] Apud Galatiam, B. Crescentis, discipuli S. Pauli apostoli (II Tim. IV), qui ad Gallias transitum faciens, verbo praedicationis multos ad fidem Christi convertit, [Col. 0293D] Viennae civitate Galliarum per aliquot annos sedit, [Col. 0294A] ibique Zachariam discipulum pro se episcopum ordinavit. Rediens vero ad gentem; cui specialiter fuerat episcopus datus, Galatas, usque ad beatum finem vitae suae in opere Domini confortavit.

Apud Tiburtinam Italiae civitatem, natale sanctae Symphorosae, beati Getulii martyris uxoris, cum septem filiis, Crescente, Juliano, Nemesio, Primitivo, Justino, Stacteo, Eugenio, cum quibus simul passa est sub Adriano principe: qui ipsam Symphorosam jussit palmis caedi, deinde suspendi crinibus. Sed cum superari nullatenus posset; jussit eam alligato saxo in fluvium praecipitari. Cujus frater Eugenius curiae principalis Tiburtinae, colligens corpus ejus sepelivit. Mane autem facto, imperator jussit septem figi stipites, ibique filios ejus ad trochlear extendi, et [Col. 0294B] Crescentem in gutture transfigi, Julianum in pectore, Nemesium in corde, Primitivum in umbilico, Justinum per membra distentum scindi per singulos corporis nodos atque juncturas, Stacteum lanceis innumerabilibus, donec moreretur, in terra configi; Eugenium findi a pectore usque ad inferiores partes. Altera autem die Adrianus praecepit corpora eorum simul auferri, et projici in foveam altam. Et posuerunt pontifices sacrorum nomen loci illius: [b 48Kb] Ad septem Biotanatos. Natale vero SS. martyrum est V Kal. Julii. Quorum corpora requiescunt via Tiburtina, milliario nono.

Eodem die Cordubae in Hispaniis, natalis SS. Zolii et aliorum decem et novem.

Ipso die gesta Septem Dormientium.



D. IV KAL. JULII. (28 Jun.)
[Col. 0294C]

Vigilia apostolorum Petri et Pauli

Ipso die, natalis S. Leonis Papae.

[c 1Kb] Apud Lugdunum Galliae, natale S. Irenaei episcopi. Qui, B. Photino prope nonagenario ob Christi martyrium coronato, in locum ejus successit. Quem etiam constat beatissimi Polycarpi sacerdotis et martyris fuisse discipulum, et apostolicorum temporum vicinum. Postea vero persecutione Severi cum omni fere civitatis suae populo gloriose coronatur martyrio. Sepultus est a Zacharia presbytero in crypta basilicae beati Joannis Baptistae sub altari. Cui ab uno latere Epipodius, ab altero Alexander [Col. 0294D] martyr est tumulatus. Hujus cryptae tam reverenda [Col. 0295A] est claritas, ut meritum martyrium signare credatur.

Eodem die apud Alexandriam, sanctorum martyrum Plutarchi, Sereni, Heraclidis, Herois, item Sereni, Potamioenae, Marcellae, et Catechumenae [Rhais.] Herae nomine, baptismum martyrii consecutae. Inter quos praecipue emicuit Potamioena virgo: quae primo immensos et innumeros agones pro virginitate desudans, deinde etiam pro martyrio exquisita et inaudita tormenta perpessa, ad ultimum cum venerabili matre Marcella ignis supplicii consumpta, e terris migravit ad coelum



E. III KAL. JULII. (29 Jun.)
[Col. 0296A]

[a 1Kb] Romae, natalis SS. Petri et Pauli.



F. PRIDIE KAL. JULII. (30 Jun.)

[b 1Kb] Natalis et celebratio iterum sancti Pauli apostoli.

Item natalis beatissimae Lucinae, discipulae apostolorum.

Item Lemovico civitate, S. Martialis episcopi et confessoris.



LITANIAE INDICENDAE. MENSIS JULIUS HABET DIES XXX; LUNA VERO, XXX.
[Col. 0295]


G. KAL. JULII. (1 Jul.)
[Col. 0295B]

In monte Hor, depositio Aaron sacerdotis primi.

Eodem die, S. Monegundis virginis.

Et in territorio Lugdunensi, loco qui Vallis Vebronna nuncupatur, depositio viri Dei, beatissimi Domitiani abbatis, qui primus illic eremiticam vitam exercuit, ut plurimos sibi in Dei servitio aggregans, monasterium instituit, magnisque virtutibus et gloriosis miraculis valde clarus, collectus est ad patres in senectute bona.

[a 1Kb] Viennae, B. Martini, tertii ejusdem urbis episcopi, ab apostolis ad praefatam urbem missi.



A. VI NONAS JULII. (2 Jul.)

[Col. 0295C] [b 1Kb] Romae, in coemeterio Damasi, natalis sanctorum Processi et Martiniani, qui a B. apostolis Petro et Paulo baptizati et instructi sunt, quorum passio in libello apostolorum supra notata est.

Eodem die, SS. trium militum, qui cum B. apostolo Paulo passi sunt.

Item ipso die SS. martyrum Aristonis, Crescentiani, Eutychiani, Urbani, Vitalis, Justi, Felicissimi, Felicis, Martiae et Symphorosae: qui omnes apud Campaniam glorioso martyrio coronati sunt.



B. V NONAS JULII. (3 Jul.)

[c 1Kb] Apud Edessam Mesopotamiae, translatio corporis S. Thomae apostoli.

[Col. 0295D] Item ipso die apud Constantinopolim. natalis S. Eulogii.

Apud Laodiciam Syriae, beati Anatolii episcopi.

Item apud Neocaesaream Ponti, natalis sancti Gregorii [Col. 0296B] episcopi et martyris, beati Antenodori episcopi fratris. Qui Gregorius episcopus, doctrina et miraculis clarissimus fuit. Denique quoddam stagnum erat in Ponti regionibus situm, piscibus copiosum, ex quorum captura praedivites redditus dominis praestabantur. Ista possessio duobus fratribus sorte haereditatis obvenerat, sed pecuniae cupiditas, quae pene omnium corda mortalium superat, etiam fraternam necessitudinem violavit. Caedes ac bella movebantur, humanus sanguinis pro piscibus fundebatur. Sed Dei providentia aliquando affuit: Gregorius videt praelia et mortes virorum, furentesque germanos. Cumque honore adventus sui utraeque partes paulum siluissent, Nolite, inquit, o filioli, rationabiles animas pro mutis animantibus violare, fraternam pacem [Col. 0296C] quaestus cupiditate dissolvere, Dei leges et naturae pariter jura temerare: et una mecum ad oram stagni exitialis accedite, et ego jam vos per virtutem Domini ab omni certamine cruentae contentionis absolvam. Et cum haec dixisset, in conspectu omnium virgam quam tenebat in manu ad primas littoris undas defigit, et ipse positis genibus palmas tetendit ad coelum, atque Dominum supplicat. Simul ut orandi finem fecit, statim se unda subducens, et cursu velociore refugiens, a conspectu superno jussa discedere, abyssis suis redditur: et arentem campum germanis jam concordibus derelinquit. Sed et in hodiernum frugum ferax esse dicitur. Iterum quodam loco ruris angusti, cum res posceret ecclesiam construi, rupes quaedam vicini montis ex parte [Col. 0296D] Orientis objecta ex alia vero praeterfluens fluvius, spatium quantum ecclesiae sufficeret denegabat. Et cum alius omnino non esset locus ad construendam ecclesiam, ille fide plenus pernoctasse in oratione [Col. 0297A] dicitur. Cumque plena fide ac devotione Dominum deposceret, ad lucem coeuntibus populis, inventa est rupes importuna secessisse tantum, quantum spatii ad condendam quaerebatur ecclesiam. Traduntur et hujus beati viri et alia quamplurima, quae fidem et sanctitatem ipsius plurimum commendant. Sed et inter alia quae luculentissime scripsit, etiam catholicae fidei expositionem breviter editam dereliquit. Unus Deus Pater Verbi viventis, sapientiae subsistentis, et virtutis suae et figurae, perfectus perfecti genitor, Pater Filii unigeniti. Unus Dominus solus ex solo Deo, figura et imago Deitatis, verbum penetrans, sapientia comprehendens omnia, et virtus qua tota creatura fieri potuit. Filius verus veri, et invisibilis ex invisibili, incorruptibilis ex incorruptibili, [Col. 0297B] immortalis ex immortali, sempiternus ex sempiterno. Unus Spiritus sanctus ex Deo substantiam habens. Et qui per filium apparuit imago Filii perfecti perfecta, viventium causa, sanctitas, sanctificationis praestatrix, per quem Deus solus super omnia et in omnibus cognoscitur, et Filius per omnes. Trinitas perfecta, majestate, et sempiternitate, et regno minime dividitur neque abalienatur. Igitur neque factum quid, aut serviens in Trinitate, neque superinductum tanquam ante hoc quidem non subsistens, et quasi postea superingressum. Neque ita defuit unquam Filius Patri, neque Filio Spiritus sanctus, sed inconvertibilis et immutabilis eadem Trinitas semper manet.



C. IV NONAS JULII. (4 Jul.)
[Col. 0297C]

Oseae et Aggaei prophetarum.

[a 1Kb] Turonis, translatio sancti Martini episcopi, et ordinatio episcopatus ejus, et dedicatio basilicae ipsius.

Eodem die, in Africa, natalis S. Jucundiani martyris in mare mersi.

Et in territorio Bituricae civitatis, vico Justino, natalis S. Lauriani martyris: cujus caput Hispalim ad Hispanias deportatum est.

Apud Syrmium, SS. martyrum Innocent. et Sabbatiae, cum aliis triginta.



D. III NONAS JULII. (5 Jul.)
[Col. 0297D]

Apud Syriam, natalis S. Domitii martyris, qui virtutibus suis multa incolis beneficia praestat.

[b 1Kb] Item Romae, natalis sanctae Zoae uxoris beati Nicostrati martyris, quae dum ad confessionem beati Petri apostoli oraret, a paganis arctata, ducta est ad patronum regionis Naumachiae: a quo primum in custodiam obscurissimam trusa, et per dies sex omni solatio lucis et victus fraudata, septimo demum die a collo et a capillis in corpore suspensa, adhibito subter horribili fumo, in confessione Domini emisit spiritum.



E. PRIDIE NONAS JULII. (6 Julii.)
[Col. 0298A]

Natalis Isaiae et Joel prophetarum.

Et Octavae apostolorum.

Et primus beati apostoli Pauli ingressus in urbem Romam, anno secundo Neronis imperii. Qui cum jam haec loca et has provincias praedicando perlustrasset, ab Antiochia ipse cum Barnaba praemissus a Spiritu sancto postquam jam in Arabia et Cilicia verbum Dei, aliisque provinciis annuntiaverat, pervenit Seleuciam, Cyprum, Salaminam, Paphos, Pergen Pamphyliae, Antiochiam quae est Pisidiae, Iconium, inde ad civitates Lycaoniae, Lystram, Derben, et universam in circuitu regionem. Inde revertentes Antiochiam Pisidiae, devenerunt Pergen Pamphyliae. [Col. 0298B] Hinc Antiochiam, unde missi fuerant, revertuntur. Inde propter quaestionem circumcisionis in gentibus Hierosolymam proficiscuntur. Deinde rursus Antiochiam redeunt. Unde cum inter eos dissensio propter Joannem, qui Marcus cognominatus est, accidisset, solus Paulus, assumpto Silea, a fratribus gratiae Dei traditus, has regiones et insulas peragravit praedicans, Syriam, Ciliciam, Derben, Lystram, Phrygiam, et Galatiam regionem, Mysiam, Troadam, Macedoniam, Samothraciam, Neapolim, Philippos, Amphipolim, Apolloniam, Thessalonicem, Beroen, Athenas, Corinthum. Et inde navigavit in Syriam, et venit Ephesum, et inde Caesaream et Antiochiam, et Galatiae regionem, et Phrygiam. Hinc cum vellet [Col. 0298C] ire Hierosolymam, dixit ei Spiritus sanctus ut reverteretur in Asiam. Et cum peragrasset superiores partes, Ephesum venit. Hinc profectus est in Macedoniam, et accessit Philippos, Troadam, Asson, Mitilenem et contra Chium, Samon, Trogylion [c 1Kb] , Miletum, Coum, Rhodum, Pataram. Et inde, visa Cypro et relicta ea ad sinistram, transfretavit in Syriam. Et inde venit Tyrum, Ptolemaidem, Caesaream, Hierusalem. Ibi ligatur a Judaeis, et traditur gentibus. Et inde destinatur ad Felicem praesidem Caesareae [d 1Kb] . Hinc cum appellasset Caesarem, Romam ad eumdem Caesarem, quem appellavit, mittitur, et enavigavit Sidonem, Cyprum, cui juxta erat civitas Thalassa in insula Mitilene, Syracusas, Rhegium Puteoleos, Romam: et biennio in libera manens custodia, post [Col. 0298D] haec ad praedicandum dimittitur. Quo tempore credibile est eum ad Hispanias perrexisse, necdum Nerone in tanta erumpente scelera quanta de eo narrant historiae.

Romae, natalis sancti Tranquillini, patris martyrum Marci et Marcelliani, qui ad praedicationem beati Sebastiani credens in Dominum Jesum Christum; die Octavarum apostolorum, dum ad B. Pauli confessionem oraret, tentus a paganis, lapidatus, ac martyrium consummavit.

Eodem die, depositio beatissimi Goaris confessoris.



F. NONIS JULII. (7 Julii.)
[Col. 0299A]

[a 1Kb] Apud Alexandriam, natalis sancti Pantaeni, viri apostolici, et omni sapientia adornati, cujus tantum studii et amoris erga verbum Dei fuit, ut etiam ad praedicandum Christi Evangelium omnibus gentibus quae in Orientis ultimis secessibus reconduntur, fidei, et devotionis calore profectus sit, et usque ad Indiam citeriorem praedicando pervenerit. Ubi reperit Bartholomaeum, de duodecim apostolis, adventum Domini Jesu juxta Matthaei Evangelium praedicasse. Quod Hebraicis litteris scriptum, revertens Alexandriam secum detulit: ubi praeclaram et nobilem vitam beato fine conclusit.

[b 1Kb] Romae, natalis beatorum martyrum Nicostrati [Col. 0299B] Primiscrinii, Claudii Commentariensis, Castorii, Victorini, Symphroniani, quos B. Sebastianus credere in Christum docuit, et sanctus Polycarpus presbyter baptizavit. Qui cum corpora sanctorum per ora Tiberina requirunt tenti sunt, et ad Urbis praefectum perducti. Erat judex Fabianus, qui eos hortabatur ad sacrificandum, per decem dies minis et blanditiis cum eis agens, et nullum penitus potuit commovere. Tunc fecit de eis suggestionem imperatoribus: quique jusserunt eos tertio torqueri. Cumque nulla ratione compulsi cederent, jusserunt eos in mare praecipites dari. Immensis itaque arctati ponderibus, pelagi fluctibus dati sunt, ut in loco mundo inter aquas coronam martyrii celebrarent.

Apud Viennam, Evoldi episcopi, cujus industria [Col. 0299C] delatae sunt reliquiae sanctorum martyrum Thebaeorum ad urbem Viennam.



G. VIII IDUS JULII. (8 Julii.)

Apud Asiam minorem, sancti Aquilae, et Priscillae uxoris ejus de quibus in Actibus apostolorum scribitur: apud quos beatus Paulus apostolus propter artificium (erant enim ejusdem artis, id est scenopegiae, cujus et Apostolus) morabatur et operabatur, postquam ipsi in Achaiam ab urbe Roma venerunt (Rom. XVI; I Cor. XVI; Act. XVIII).

In Palaestina, natalis sancti Procopii martyris, qui ab Scythopoli ductus Caesaream, ad primam responsionum ejus confidentiam irato judice Fabiano, capite [Col. 0299D] caesus est.



A. VII IDUS JULII. (9 Julii.)

Romae, ad Guttam jugiter manantem sancti Zenonis, et aliorum decem millium ducentorum trium.

In civitate Tyriae, natalis SS. Anatoliae et Audacis, sub Decio imperatore. Quorum Anatolia cum multos in Piceno infirmos, lunaticos, ac daemoniacos curasset, ducta est, jubente Faustiniano, ad civitatem Tyriae, et diversis plagarum generibus vexata. Deinde cum serpente tota nocte inclusa, nihil laesa est: quin et ipsum Marsum, qui serpentem dimiserat, [Col. 0300A] nomine Audacem, mane a suo serpente devorandum eripuit, et ad Christi martyrium convertit. Nam ipse post haec ob confessionem veritatis in custodiam datus est. Ipsa quoque virgo Christi transverberata, cum staret extensis manibus in oratione, ita ut per dexterum latus gladius missus, per sinistrum exiret. Quae passa est septimo Iduum Juliarum: sepulta autem mane a civibus Tyriensibus. Audax vero quia de Oriente erat, ab uxore sua et filiis illuc translatus est.

Eodem die, natalis sancti Cyrilli episcopi, qui flammis injectus, illaesus evasit, ac stupore tanti miraculi a judice dimissus. Cum rursus verbum Dei alacriter praedicaret, ac plures efficacius ad fidem Christi converteret, judex poenitentia ductus capite [Col. 0300B] plecti eum jussit, atque optatum martyrii finem consummavit.

In civitate Martulana, sancti Brictii episcopi et confessoris, qui sub judice Martiano, os lapide contusus est et in equuleo crudelissime excruciatus, in Domini confessione perdurans, in carcerem trusus est. Nocte autem terraemotu gravi civitas concussa, inter alios plures, etiam Martianum occidit. Et Christi confessor ab angelo sancto, et a beato Petro apostolo visitatus, atque ad praedicandum Evangelium confortatus, magnas populorum credentium multitudines omnipotenti Deo lucrifaciens, quievit in pace. Cujus animam viderunt adstantes in specie columbae niveae coelo recipi.

Item apud Aegyptum, S. Serapionis episcopi et [Col. 0300C] confessoris.



B. VI IDUS JULII. (10 Julii.)

Romae, septem fratrum filiorum sanctae Felicitatis, id est Januarii, Felicis, Philippi, Sylvani, Alexandri, Vitalis et Martialis, sub praefecto Urbis Publio, tempore Antonini principis. Primum auditi, deinde per varios judices, ut variis suppliciis laniarentur, missi. E quibus Januarius post verbera virgarum et carcerem ad plumbatas occisus est. Felix et Philippus fustibus mactati, Sylvanus praecipitio interemptus est. Alexander, Vitalis et Martialis capitali sententia puniti.

Eodem die in Africa natalis SS. Januarii, Marini, Naboris et Felicis, decollatorum: quorum corpora [Col. 0300D] Mediolanum translata sunt.

Romae milliario decimo, natale Rufinae, Secundae, sororum, patre clarissimo genitarum Asterio, matre clarissima Aurelia, sub persecutione Valeriani et Gallieni, judicibus, Junio Donato praefecto, et Archesilao comite. Harum virginum sponsi Armentarius et Verinus a fide Christianitatis recesserunt. Pro qua re volentes beatae virgines declinare eorum persuasiones insanas, ad praediolum suum, quod in Tusciae partibus videbantur habere, basternae pergebant vehiculo. Quod audientes Armentarius et Verinus, comiti Archesilao suggesserunt qua de causa [Col. 0301A] Urbem tugerent. Tunc sceleratissimus Archesilaus cum militibus suis equestribus iter agens, sanctas Dei virgines in via Flaminia milliario decimo quarto comprehendens, atque revocans ad urbem Romam, Junio Donato praefecto obtulit. Qui jussit eas in custodias redigi a se invicem separatas, et in die tertia in secretarium duci. In quo Rufinam ingredi jubens, dixit ad eam: Cum sis nobilis nata, quid est quod ad ignobilitatem devoluta es, et cupis esse captiva in vinculis, magis quam libera cum marito gaudere? Rufina respondit: Captivitas ista temporalis aeternam captivitatem excludit; et vincula temporalia, perpetua vinculorum ligamenta dissolvunt. Praefectus dixit: Istas vanas fabulas et aniles abjice, et sacrifica diis immortabilibus, ut possis [Col. 0301B] tuo sponso cum gaudio perfrui, et usque ad senectutem cum gaudio deliciarum attingere. Rufina respondit: Duo sunt inutilia quae persuades, et unum dubium quod promittis. Nam dicis me debere idolis sacrificare ut in perpetuum peream? et post hoc maritum accipere ut gloriam virginitatis amittam. Post ista duo tam contraria promittis, quod usque ad senectutem cum gaudio deliciarum attingam, cum de te ipso incertus sis, an ad diem crastinum attingas. Praeses adduci jussit Secundam, ut Rufina soror ejus in conspectu ipsius flagellis caederetur. Quae cum vidisset sororem suam flagellis caedi, clamare coepit ad judicem: Quid est quod agis, sceleratissime, et regni coelorum invisor? quid est quod sororem meam glorificas et me exhonoras? Dicit ei [Col. 0301C] praefectus: Ut video, insanior sorore tua es. Secunda respondit: Nec soror mea insana est, nec ego insanio, sed ambae Christianae sumus, et justum est ut simul Christum Dominum confitemur. Et cum libere fidem veritatis faterentur, tunc jussit eas praefectus in tenebroso loco includi et fumum stercorum fieri. Cum hoc fuisset factum, fumus ille quasi thymiama exhalabat, et obscuritas illa quasi die medio vincebatur. Iterum jussae sunt inde tolli, et in suis balneis includi, atque in solio ardente et non temperato jactari. Ubi cum fuissent post duas horas ingressi qui earum corpora tollerent, inveniunt intus solium frigidum et vaporatum. Quod audiens praefectus, obstupuit, et jussit eas duci, et in medio Tiberis mitti, et uno saxo ligato in collo ambarum, [Col. 0301D] praecipitari. Cum quo post dimidiam fere horam mersae sunt: et quae nudae missae fuerant, in superiore parte fluminis siccis vestibus apparuerunt indutae, Christi gloriam decantantes. Quod cum fuisset judici nuntiatum, dixit Praefectus Archesilao comiti: Istae quas mihi tradidisti, aut magica arte nos superant, aut vere in eis sanctitas regnat. Unde sicut eas mihi tradidisti, ita eas ego tibi reddo, ut tuo arbitrio vel sententiam accipiant, vel evadant. Tunc Archesilaus jussit eas duci in silvam in via Cornelia, ab urbe Roma milliario decimo, in fundo qui vocatur Buxo, et illic eas capite percuti, et sic earum inhumata [Col. 0302A] corpora derelinquit. Sed Domini gratia non defuit in Christo credentibus nec defunctis. Nam Plautilla matrona, in cujus praedio hoc factum est, vidit eas in visu sedentes gemmatas in thalamo, et dicentes sibi: Plautilla, desine a flagitiis idolorum, et ab incredulitate impia cessa, et credens in Christum veni in rem tuam, et corpora nostra inveniens, ibi sepeli. Exsurgens autem Plautilla, pervenit ad locum, et inveniens sanctarum virginum corpora, adoravit, et credidit, et fabricavit sepulcrum virginum ad laudem Domini Jesu Christi.



C. V IDUS JULII. (11 Julii.)

Translatio S. Benedicti abbatis: postquam enim (sicut ipse vivens praedixerat) monasterium ejus a [Col. 0302B] gentibus est vastatum, Domino revelante, repertum est corpus, et in Gallias translatum, atque in territorio Aurelianensi, monasterio quod vocatur Floriacum, condigne sepultum; translatum est pariter etiam corpus beatae Scholasticae virginis sororis ejus, atque in partibus Cenomanensium, religiosorum devotione, conditum. Cujus animam idem vir Dei e corpore egressam, vidit in columbae specie coeli secreta penetrare: corpusque ejus secum in uno jussit poni sepulcro, ut quorum mens una semper in Deo fuerat, eorum quoque corpora nec sepultura separaret [a 1Kb] .

Eodem die in Armenia minore, civitate Nicopoli, natalis sanctorum martyrum Januarii et Pelagiae, qui, in equuleo, ungulis et testarum fragmentis diebus [Col. 0302C] quatuor cruciati, martyrium impleverunt.

Romae in Vaticano, S. Pii papae, qui sedit in episcopatu annos octodecim. Sub hujus tempore Hermes librum scripsit, qui appellatur Pastor, quia in habitu pastoris ei angelus apparuit.



D. IV IDUS JULII. (12 Julii.)

Apud Aquileiam, natalis sancti Hermagorae, primi ejusdem civitatis episcopi, discipuli beati Marci evangelistae (Act. XXI).

[b 1Kb] Apud Cyprum, natalis B. Nasonis [al., Jasonis, vel Mnasonis], antiqui Christi discipuli.

Apud Caesaream, sancti Dii

Mediolani, translatio SS. martyrum Naboris et [Col. 0302D] Felicis.

Item eodem die, S. Cleti papae, qui Romae sedit annos duodecim. Hic ex praecepto B. Petri apostoli viginti quinque presbyteros in urbe Roma ordinavit: sepultusque est juxta corpus B. Petri.



E. III IDUS JULII. (13 Julii.)

Esdrae et Joel prophetarum.

Item natalis S. Sileae [al., Silae] apostoli.

[c 1Kb] Apud Africam natalis sanctorum confessorum Eugenii Carthaginensis episcopi, fide et virtutibus ac miraculis gloriosi, et universi cleri ecclesiae [Col. 0303A] ejusdem. Qui caede inediaque macerati, fere quingenti, vel eo amplius (inter quos quamplurimi erant lectores infantuli), gaudentes in Domino, procul exsilio crudeli extrusi sunt. In quibus erant nobilissimi, archidiaconus nomine Salutaris, et Muritta secundus in officio ministrorum. Qui plurima pro confessione catholica perpessi supplicia, et tertio confessores effecti, gloriosae in Christo perseverantiae titulo illustrati sunt.



F. PRIDIE IDUS JULII. (14 Julii.)

[a 1Kb] Apud Pontum, natalis S. Phocae episcopi civitatis Sinopis, qui sub Trajano imperatore, praefecto Africano, carcerem, vincula, ferrum, ignem etiam pro Christo superavit. Cujus reliquiae in basilica [Col. 0303B] apostolorum in Gallia civitate Vienna habentur.



G. IDIBUS JULII. (15 Julii.)

[b 1Kb] Nisibi, natalis S. Jacobi episcopi, magnae virtutis viri, ita ut ad ejus preces saepe urbs discrimine liberata sit. Hic unus fuit ex numero confessorum sub persecutione Maximiani, et eorum qui in Nicaena synodo perversitatem Arii homousii oppositione damnaverunt: atque intra muros urbis suae ex praecepto imperatoris Constantini ad tutelam et munimentum sepultus, postea zelo Juliani apostatae extra urbem elatus et conditus. Sed mox eadem civitas, tanti patroni orbata reliquiis, Persarum ditioni succubuit.

[Col. 0303C] Romae in Portu, Eutropii, Zosimae, et Bonosae sororum.

Apud Alexandriam, natalis SS. Philippi, Zenonis, Marsei, et decem infantum.

In Carthagine, Catulini diaconi, Januarii, Florenti, Juliae et Justae, qui sunt positi in basilica Fausti.



A. XVII KAL. AUGUSTI. (16 Jul.)

[c 1Kb] In Ostia, natalis sancti Hilarini, qui sub persecutione Juliani, cum nollet sacrificare, fustibus caesus, martyrium sumpsit.

Apud Antiochiam Syriae, natalis sancti Eustachii episcopi et confessoris, qui sub Constantio principe ob catholicam fidem in Trajanopolim civitatem Thraciae [Col. 0303D] pulsus exsilio ibidem requievit.



B. XVI KAL. AUGUSTI. (17 Jul.)

In Carthagine, natalis sanctorum martyrum Scillitanorum, id est Sperati, Narthali, Cythini, Bethurii, Felicis, Aquilini, Lethatii, Januariae, Generosae, Bessiae, Donatae et Secundae, sub Saturnino praefecto. Qui post primam Christi confessionem in carcerem missi, et in ligno confixi, mane gladio decollati sunt. Horum reliquiae cum ossibus beati Cypriani, et capite sancti Pantaleonis martyris, ex Africa in [Col. 0304A] Gallias translatae, venerantur Lugduni in basilica beatissimi Joannis Baptistae.



C. XV KAL. AUGUSTI. (18 Jul.)

Apud Carthaginem, natalis sanctae Guddenes virginis, quae Plutiano et Zeta [Plautiano et Geta] consulibus, jussu Rufini proconsulis, quater diversis temporibus equulei extensione vexata, et ungularum horrenda laceratione cruciata, carceris etiam squalore diutissime afflicta, novissime gladio caesa est.

Apud civitatem Metensium, S. Arnulphi episcopi, qui sanctitate et miraculorum gratia illustris, eremiticam vitam diligens, beato fine quievit.



I. XIV KAL. AUGUSTI. (19 Jul.)

[Col. 0304B] [d 1Kb] Natalis beati Epaphrae.

Item eodem die, S. Patris nostri Arsenii, de quo in Verbis seniorum refertur quia, propter redundationem lacrymarum tergendam, sudarium semper in sinu vel in manu habuerit.

Eodem die Hispali apud Hispaniam, natalis SS. Justae et Rufinae: quae a Diogeniano praeside comprehensae, equulei extensione et ungularum laniatione vexatae sunt, dein trusae sunt in carcerem, inedia et doloribus afflictae. Post haec jussit praeses ut quocunque iret, ipsae nudis pedibus sequerentur. Tandem Justa in carcere spiritum exhalavit. Corpus ejus in puteum projectum, et a Gabino episcopo levatum, in Hispalensi coemeterio conditum est. Rufini [Col. 0304C] cervix confracta, et corpus ejus igni traditum. Cujus reliquiae a fidelibus curatae sunt.



E. XIII KAL. AUGUSTI. (20 Jul.)

Natalis beati Joseph, qui cognominatus est Justus (Act. I): qui cum beato Matthia, ut numerum duodenum impleret ab apostolis statuitur. Sed Matthia locum Judae proditoris implente, beatus Joseph nihilominus praedicationis et sanctitatis officio inserviens, multamque pro Christi fide persecutionem a Judaeis sustinens, victoriosissimo fine in Judaea quievit. De quo refertur quod venenum biberit, et nihil ex hoc triste pertulerit, propter Domini fidem.

[e 1Kb] Apud Damascum, natalis sanctorum Sabini, [Col. 0304D] Maximini, Juliani, Macrobii, Cassii, Paulae, cum aliis decem.



F. XII KAL. AUGUSTI. (21 Jul.)

Danielis prophetae.

Romae, natale S. Paxedis virginis. Haec cum sorore sua Potentiana a sanctissimo patre Pudente, qui fuit edoctus in fide ab apostolo Paulo, in omni castitate et lege divina erudita, post transitum parentis, vigiliis et orationibus atque jejuniis assidue vacans, omne patrimonium suum simul cum praedicta, [Col. 0305A] beata sorore in sustentatione pauperum et Christi sanctorum erogavit. In titulo vero quem pater earum Pudens, nomine beati Pastoris dedicavit, una cum concilio B. Pii sedis apostolicae episcopi, fontem baptismi construere soror et ipsa studens, ut familia earum die sancto Paschae baptizaretur. Quos ad nonaginta sex numero manumissos, beatus Pius aquis salutaribus abluit. Inde post innumera pietatis opera, post multorum martyrum sepulturas (inter quos beatum Symmetrium presbyterum cum aliis viginti duobus apud Titulum supradictum manibus suis sepelivit), qui per martyrii palmam ad regna coelorum transierant: eadem beatissima virgo migravit ad Dominum, coronam justitiae receptura, XII Kalend. Augusti. Sepulta in [Col. 0305B] coemeterio Priscillae, via Salaria, juxta sororem suam atque sanctum patrem Pudentem posita.

Eodem die in Galliis, civitate Massilia, natalis S. Victoris. Qui persecutione Diocletiani et Maximiani, cum esset miles, et nec militare, nec idolis sacrificare vellet, primum a tribuno suo Asterio in carcerem trusus, sed omni nocte ad consolandos et visitandos infirmos ab angelo eductus est. Deinde jussu Eutychii praefecti, retortis brachiis, loris subtilibus ligatus, et pedibus fune constrictus, per mediam tractus est civitatem. Post haec fustibus crudelissime caesus, ac suspensus et taureis cruciatus, cum exhibuissent aram in qua sacrificaret, et eam nec respicere sustinens, de manu sacerdotis calce excussisset, pedem ei praeses jussit incidi. Ad ultimum [Col. 0305C] in confessione persistens, missus est in molam pistoriam, in qua sparsum granum vertigine animalis macerari solet: atque ita contritus, martyrium consummavit. Passi sunt cum eo tres milites, Alexander, Felicianus, et Longinus. Qui dum eum nocturno silentio in carcere custodirent, visitantibus illum angelis sanctis, tanto claritatis fulgore obstupefacti, atque ad ejus genua provoluti, credentes in Christum nocte eadem in mari baptizati sunt; et sequenti die, ante consummationem B. martyris, gladio jugulati. Puer quoque Deutherius, qui dum ad sepulcrum ejus oraret, emisit et spiritum.



G. XI KAL. AUGUSTI. (22 Jul.)

[a 1Kb] Natalis S. Mariae Magdalenae.

[Col. 0305D] Et beatae Syntyches, quae Philippis dormit sepulta: de qua beatus apostolus Paulus scribit Philippensibus: Evodiam rogo, et Syntychen deprecor idipsum sapere in Domino (Phil. IV).

Ancyra Galatiae, natalis sancti Platonis martyris: cujus gesta habentur.



A. X KAL. AUGUSTI. (23 Jul.)

[b 1Kb] Apud Ravennam, natale sancti Apollinaris episcopi. Hic Romae ordinatus a beato Petro apostolo, Ravennam directus est. Ubi cum pervenisset, non longe ab urbe Ravenna mansit apud quemdam militem [Col. 0306A] Irenaeum nomine, cujus filius erat caecus. Quem ad se perductum facto signo crucis illuminavit, at que parentes illius postmodum baptizavit. Matronam vero cujusdam tribuni militum nomine Theclam, quae plurimis annis gravissima tenebatur infirmitate, cum in nomine Domini nostri Jesu Christi, manum apprehendens ejus, de lecto sanatam erexisset, tribunum cum uxore eadem, et filios ac familiam ipsorum in Christum credentes baptizavit. In cujus domo postmodum intra urbem Ravennam missas et baptismata agebat cum discipulis suis per duodecim annos. Ordinavit autem duos presbyteros, Adheretum et Calocerum: Martianum vero nobilissimum virum, et Leucadium philosophum diaconos, et sex clericos statuit, cum quibus die nocteque psalmos [Col. 0306B] canebat. Nuntiatumque est duci Saturnino. Qui producens eum, statuit ante pontifices capitolii Ravennatis: a quibus nimia caede mactatus, ejectusque ad mare, semivivus relinquitur. Quem discipuli ejus colligentes, adhibuerunt ei curam. Post menses sex Bonifacium nobilissimum virum, qui obmutuerat, sanaturus ad domum ejus veniens, puellam immundum spiritum habentem, deinde Bonifacium, soluto vinculo linguae ejus, sanavit. Ubi quingenti homines Christo crediderunt. Non post multos dies a paganis tentus, et diutissime fustibus caesus est, ac nudis pedibus super prunas impositus, et inde ab urbe pulsus. Sed non longe a muro habebant Christiani tugurium, ubi missas faciebat, in mari vero baptizabat: ibique timentes Deum de facultatibus [Col. 0306C] suis ministrabant ei. Post plurimos annos etiam ad Aemiliam perrexit verbum Domini praedicare, faciens multas virtutes in nomine Domini nostri Jesu Christi. Tempore quo reversus est, Rufi Patricii filiam a morte corporis suscitavit, quam Christo virginem firmavit, matre cum familia promiscui sexus trecentis quatuor baptizatis. Perventum est autem ad Caesarem de beato viro, et quod domus Rufi Patricii obediret Christo. Et mittens Rufo successorem, scripsit Vicario praefecto praetorii Massalino, ut aut diis inclinaret Apollinarem, aut longe in exsilium traderetur. Quem accersitum Vicarius, post interrogationem exutum veste virgis caedi fecit, et aqua bulliente plagas ejus infundi, et equuleo suspensum torqueri, ac saxo os ejus contundi, et [Col. 0306D] cum gravissimo ferri pondere oneratum includi in carcere horrifico, atque in ligno extendi: ubi ab hominibus quidem negligitur, sed ab angelo publice pascitur. Quarto die judex de carcere productum, catenatum, in navi positum, in exsilium direxit. Tres autem viri eum de clero secuti sunt, qui et ministrabant ei. Mortuis vero omnibus tempestate maris et naufragio, ipse cum clericis et duobus militibus evasit, quos Christo illico consecravit lotos aqua salutari. Et transitum faciens post Corinthum per Mysiam, leprosum cute mundatum in Christo lavit. Deinde ad ripam Danubii perveniens, multos fide sibi sociavit. Et quaerentibus eum incredulis [Col. 0307A] occidere, in partes Thraciae deseendit. Et cum ibi dies aliquot fecisset, et in templo Serapis praesentia ipsius obticuisset daemon, tandem rogatus spiritus responsum dedit: Quia discipulus Petri apostoli Jesu Christi huc venit, et ligavit me, hic nisi fuerit ab his locis expulsus, vobis dare responsa non possum. Inquisitus inventus est beatus Apollinaris, et discussus diutissime fustibus caeditur, et usque ad mare perductus a rectore provinciae, navi currenti ad Italiam cum suis hominibus superimponitur. Itaque post tertium annum Ravennam ingreditur: deinde post dies aliquot subita seditione orta in civitate irruentibus paganis, ligatus ad forum perducitur: ibi caesus ac vnlneratus est. Exinde pontifices capitolii egerunt, ut ad templum Apollinis [Col. 0307B] duceretur. Quo cum pervenisset, data oratione simulacrum solutum, et templum destructum est. Pagani hoc videntes, clamabant: Senex impius interficiatur. Et tradiderunt eum judici, cui nomen erat Taurus, qui habebat filium naturaliter caecum natum, quem in nomine Christi sanctus Apollinaris illuminavit, multis stupefactis, et conversis ad Dominum. Mansit autem in praedio Tauri praesidis annis quatuor. Erat enim ab urbe milliario sexto, ubi concurrebant Christiani, et docebantur ab eo. Et quacunque infirmitate quis detinebatur, ad eum perductus sanabatur. Igitur invidiosa relatio pontificum capitolii cucurrit ad Caesarem adversus beatum Apollinarem. Qui mox edixit, ut si diis quis temerario ore injuriam inferret, aut satisfaciat, aut [Col. 0307C] urbe privetur. Quae jussio mox percurrit ad Demosthenem patricium. Qui, exquisitione missa, sanctum Apollinarem sibi exhiberi jubet: quem auditum tradidit in custodia cuidam centurioni occulte Christiano cogitans quibus cruciatibus eum perderet. Qui media nocte laxavit eum, ut fugeret. Cumque fuisset paganis cognitum, sequentes eum, non longe a porta apprehenderunt; et tandiu caesus est, quousque aestimaretur mortuus. Exinde collectus est a discipulis, et perductus est in vicum, ubi leprosi morabantur, et septem dies supervixit, admonens semper Ecclesiam, ne a fide Christi descenderet. Ita martyr gloriosissimus Apollinaris in laude Christi defunctus, sepultus est foris murum, et clausum in arca saxea sub terra corpus ejus missum [Col. 0307D] est. Hic ab Anthiochia secutus apostolum Petrum, et ab urbe Roma ab eodem apostolo missus Ravennam, rexit Ecclesiam annis viginti octo, mense uno, diebus quatuor. Passus ultimum martyrium sub Vespasiano Caesare, et Demosthene patricio, X Kalendas Augusti.



B. IX KAL. AUGUSTI. (24 Jul.)

Eodem die apud Italiam in Tyro, quae est circa lacum Vulsinum, natale sanctae Christinae virginis: quae in Christum credens, deos aureos Urbani patris sui praefecti contrivit, et pauperibus distribuit. [Col. 0308A] Ob hoc, jubente patre, alapis afflicta, verberibus dilaniata, ferro onusta, in carcerem conjecta est. Post hoc cum diutissime et crudelissime dilaniaretur, de carnibus suis patri in faciem projecit. Cumque alligata rotae, igni supposito, et fuso desuper oleo torreretur, erumpens flamma mille gentilium interfecit. Iterum carceri tradita, angelo visitante, sanata est et refecta. Deinde cum magno saxi pondere in mare, id est in lacum Vulsinum jactata, angelico praesidio liberata est. Quam successor patris ejus Dion multis iterum suppliciis afflixit. Sed, orante illa, simulacrum Apollinis, quod adorare jubebatur, in favillam subito redactum est. Quo miraculo tria millia hominum ad fidem Christi conversa sunt. Novissime successor praedicti Julianus, post fornacem candentem, [Col. 0308B] ubi quinque diebus illaesa permansit, post serpentes a venefico immissos, sed Christi fide superatos, post abscisionem linguae, sagittis eam configi praecepit. Sicque martyrii cursum consummavit, anno aetatis suae undecimo.

Romae, via Tiburtina, milliario decimo nono, natalis sancti Vincentii.

Apud Emeritam Hispaniae civitatem, natalis sancti Victoris militaris, qui cum duobus fratribus Stercatio et Antinogeno diversis examinatus suppliciis martyrium consummavit.

[a 1Kb] Eodem die, natalis sanctarum virginum Nicetae et Aquilae: quae ad praedicationem sancti Christophori martyris, ad Christum conversae, martyrii palmam capitis abscisione sumpserunt.

[Col. 0308C] Et apud Amiterninam civitatem, militum octoginta trium.



C. VIII KAL. AUGUSTI. (25 Jul.)

[b 1Kb] Natalis B. Jacobi Zebedaei apostoli

Eodem die in Lycia, civitate Samo, sancti Christophori, qui virgis ferreis attritus, et a flammis aestuantis incendii Christi virtute salvatus, ad ultimum sagittarum ictibus confossus, martyrium capitis obtruncatione complevit.

In Hispaniis, civitate Barcinona, S. Cucufatis martyris, qui ex civitate Sillitana oriundus fuit, et Barcinonae sub Galerio proconsule, et Maximiano, et Rufino passus. Primo gravissime tortus et caesus, [Col. 0308D] deinde catenis astrictus in craticula superextensus, aceto et sinapi perfusus assari jussus est. Cum vero ab igne et flammarum globis illaesus apparuisset, ex praecepto impii judicis extra civitem ductus, in ignem copiosum iterum projectus est. Quo divino nutu exstincto, iterum ferro vinctus in custodiam retrusus est, ubi divino splendore consolatur. Iterum cardis ferreis et taureis crudelissime caesus, in ultimo, dictata sententia, Cucufatem rebellem principum, et diis sacrificare nolentem, gladio feriri jubet; octavo milliario a Barcinona perductus ferroque animadversus martyrium consummavit. Cujus corpus a Christianis cum reverentia sepelitur. Unde postmodum translatum, [Col. 0309A] non longe a Parisiorum civitate, in ecclesia beatorum martyrum Dionysii, Rustici, et Eleutherii, cum honore tumulatum est.

[a 1Kb] Eodem die Parisiis, depositio sancti Germani episcopi.

Metis, natalis S. Glodesindis virginis.



D. VII KAL. AUGUSTI. (26 Jul.)

Romae in Portu, natale sancti Hyacinthi, sub consulari Leontio, Luxurio primo civitatis Tarracinae tradente. Qui, missus in ignem, nullo modo laedi potuit: inde praecipitatus in validissimum torrentem, incolumis ejectus est ad littus. Nuntiatur hoc consulari Leontio, et misit spiculatorem cum militibus, ut eum comprehensum gladio ferirent. [Col. 0309B] Tunc quaedam matrona religiosa, nomine Julia, veniens nocte cum servis suis, collegit corpus ejus et cum honore sepelivit in praedio suo juxta urbem Romam, VII Kal. Augusti.



E. VI KAL. AUGUSTI. (27 Jul.)

[a 1Kb] Apud Nicomediam, natalis sancti Hermolai presbyteri, cujus doctrina beati Pantaleon ad fidem conversus est. Qui tentus a Maximiano, capitali sententia ob confessionem Christi punitus est.

Eodem die, in Sicilia, sancti Simeonis monachi.



F. V KAL. AUGUSTI. (28 Jul.)

Nicomediae, passio sancti Pantaleonis. Qui cum jubente Maximiano artem disceret medicinae, a presbytero [Col. 0309C] Hermolao ad fidem Christi conversus, multa miracula fecit, patremque suum senatorem Eustorgium Christi fidei subjugavit. Ob quam causam tentus ab eodem Maximiano, equulei poena et lampadarum exustione cruciatus (sed inter haec Domino sibi apparente refrigeratus), tandem ictu gladii martyrium consummavit.

Eodem die, Lugduni, sancti Peregrini presbyteri, cujus beatitudinem miraculorum gloria testatur.



G. IV KAL. AUGUSTI. (29 Jul.)

[b 1Kb] Romae, via Aurelia, beati + Felicis pontificis sub Constantio filio Contantini. Idem Constantius Augustus, consilium haereticorum, ac Valentis et [Col. 0309D] Ursacii Arianorum approbans, quia et ipse Arianus erat, ab Eusebio Nicomediensi rebaptizatus, ejecit sanctum felicem Urbis episcopum de sede episcopatus sui. Et facta est persecutio magna in clero, ita ut presbyteri et clerici plures necarentur et martyrio coronarentur. Depositus sanctus ac beatissimus papa Felix, habitavit in praediolo suo, quod est via Portuensi. Et agentibus postmodum haereticis, exinde levatus, ductus est ad civitatem, et capite truncato, martyrio coronatur IV Idus Novembris. Exinde raptum corpus ejus a presbyteris et clericis, et sepultum [Col. 0310A] in basilica quam ipse construxit via Aurelia, quintodecimo Kalendas Decembris, in milliario secundo. Cujus natalis celebratur quarto Kalendas Augusti. Sedit autem in episcopatu anno uno, mensibus tribus, diebus duobus.

[c 1Kb] Item eodem die, natale sanctorum martyrum Simplicii, Faustini et Beatricis, temporibus Diocletiani et Maximiani: qui post multa ac diversa supplicia jussi sunt capitalem subire sententiam; et ligato saxo in collo eorum, jactari per pontem, qui vocatur Lapideus, in Tiberinis theumatibus. Quorum corpora Dei nutu inventa sunt a beata sorore eorum Beatrice, et a beatis presbyteris Crispo et Joanne: et sepulta sunt in loco qui appellatur Sextum Philippi, via Portuensi, quarto Kalendas Augusti. Beatrix [Col. 0310B] autem soror Martyrum cum moraretur apud venerabilem Lucinam, factum est, ut quidam vicinus possessor Lucretius ambiret possessiunculam ejus. Pro hoc itaque fecit teneri sanctam Beatricem, et duci ad sacrificandum. Tunc beata Beatrix, exclamavit: Christiana sum, non sacrifico daemoniis. Ducta est itaque, et carcerali custodiae mancipata. Cumque in Dei nomine libere ageret, fecit eam ambitiosus Lucretius praefocari noctu. Quam venerabilis Lucina juxta sanctos martyres germanos ejus sepelivit, quarto Kalendas Augusti. Post hoc ingressus praedium sanctorum Lucretius, dum ibi epularetur, quaedam mulier infantulum lactabat. Qui infantulus coram omnibus in convivio vocem emisit: Audi, Lucreti; occidisti, et invasisti, ecce datus es [Col. 0310C] in possessionem inimici: ad hanc vocem invasus est a maligno spiritu ibi in convivio, et per tres horas vexatus, emisit spiritum.

[d 1Kb] Eodem die, depositio sancti Lupi episcopi de Trecas. Qui cum Germano venit Britanniam et quinquaginta duobus annis sacerdotio functus est. Qui tempore Regis Attilae, Galliam vastabat (sicut in ejus hymno canitur, Dum bella, cuncta perderent), orando Trecas munivit.



A. III KAL. AUGUSTI. (30 Jul.)

[e 1Kb] Romae, natale Abdon et Sennes subregulorum, sub Decio imperatore: quos Decius in Cordula civitate Persarum sibi praesentari jussit. Quibus et [Col. 0310D] dixit: Sic stulti facti estis, ut non recordemini quia, non colentes deos, traditi estis in manus Romanorum et nostras? Cui beatus Abdon: Magis nos victores facti sumus, Deo favente, et Domino Jesu Christo, qui regnat in aeternum. Jubente igitur Decio, vincti catenis reclusi sunt in arcta custodia. Tunc dixit Abdon ad Sennem: Ecce gloria quam semper speravimus. Post menses quatuor veniens Decius Romam, et adducens secum beatos Abdon et Sennem catenis vinctos, jussit omnem senatum convocari, et fecit conventum in Tellude cum Valeriano praefecto V Kalendas [Col. 0311A] Augusti, et jussit sibi praesentari Abdon et Sennem maceratos diversis poenis. Et dixit ad senatum: Dii deaeque tradiderunt hostes ferocissimos in manus nostras. Ecce inimici Reipublicae et Romani imperii. Et introducti sunt ornati auro et lapide pretioso, vincti catenis: omnisque senatus mirari coepit in aspectibus eorum. Et cum constanter Christum in conspectu eorum faterentur, Decius iratus jussit Valariano praefecto, ut si non adorarent deum Solem, ferarum morsibus interirent. Qui denudavit eos, et duxit ante simulacrum Solis juxta amphitheatrum, ut sacrificarent. Verum illi contemnentes, exspuerunt in simulacrum Solis. Tunc Valerianus jussit ut plumbatis caederentur. Deinde introducti in amphitheatrum, et dimissi sunt eis leones duo, et [Col. 0311B] ursi quatuor, qui rugientes venerunt ad pedes sanctorum, et nullatenus recedentes custodiebant eos. Valerianus vero, plenus furore, jussit gladiatores introire, et beatos subregulos interficere, et ligare pedes eorum, et ante simulacrum Solis jactare: ubi jacuerunt corpora sanctorum tribus diebus. Post triduum venit quidam Quirinus Christianus subdiaconus, qui manebat juxta amphitheatrum, et collegit noctu corpora, et recondidit in area plumbea in domo sua tertio Kalendas Augusti, ubi latuerunt usque ad tempora Constantini. Tunc se reserantes beati Martyres, levati sunt, et translati in coemeterio Pontiani.

Eodem die apud Africam, civitate: Tuburbo Lucernariae, natale sanctarum virginum Maximae, Donatillae [Col. 0311C] et Secundae: quae persecutione Gallieni sub Anolino judice passae sunt. Qui interrogatione facta distulit audientiam, et beatas virgines et sorores, Maximam et Donatillam, ad civitatem Tuburbitanam perduci jussit, quibus nec panem nec aquam subministrari praecepit, sed aceto et felle potari. Videns autem beatissimarum fiduciam, exarsit in iram, et jussit ut urgerentur ambulare. Erat quaedam puella in superioribus domus suae constituta, annorum duodecim, nomine Secunda: cui dum multae nuptiarum conditiones offeruntur, omnes contempsit, et unum Deum dilexit. Haec accensa spiritu Dei, cum videret commartyres suas Maximam et Donatillam transeuntes (fuit enim in superioribus domus ejus moenianum, [Col. 0311D] abi stabat) et sanctarum virginum puchritudinem fidei oculis consideraret, cogitavit et decrevit ad similem gratiam pervenire. Et ne aliquis prohiberet honeste descendere, ut impedimenta vitaret, nec opes, nec nationem suam contemplata est, nec patrem carnalem curavit: sed, relictis omnibus, unum auctorem castitatis Deum quaesivit, quem in aeternum possedit, [Col. 0312A] et tenuit. Cum ergo egrederentur beatae martyres et procederent, Secunda festina clamabat post eas: Nolite me dimittere, veniam vobiscum. Et simul cum illis civitatem Tuburbitanam ingressa est. Alia die hora tertia Anolinus proconsul pro tribunali consedit, et Maximam et Donatillam sibi praesentari praecepit, et ad tormenta elidi. Et cum caederentur, jussit calcem super plagas earum spargi, et fricari, deinde in equuleo extendi et torqueri [a 1Kb] , et stativam ab bibendum offerri: deinde in craticulam et ad carbones igneos sterni, et prunas ardentes super capita earum adjici: postmodum in theatro ad delubrum deponi, et ab omnibus conculcari. Tunc ex officio dictum est, esse cum eis puellam aliam, nomine Secundam: quam suo judicio Anolinus proconsul applicari [Col. 0312B] jussit. Cumque adesset, ait: Christiana es, an pagana? Secunda dixit: Christiana sum. Statim Anolinus ipsam cum Maxima et Donatilla ad bestias damnavit, et eas ferro vinctas ad spectaculum populi adduci praecepit. Quae cum inducerentur, in media arena osculatae sunt se invicem ut martyrium pace complerent. Ursus autem ferocissimus ac saevissimus illico eis laxatus, in mansuetudinem versus, earum vestigia linxit potius quam momordit. Iratus Anolinus, quia se furente bestias mites vidit, locutus cum concilio, sententiam ex tabella recitavit. Maximam, Donatillam et Secundam, in superstitione sua perdurantes, quae diversas poenas pertulerunt, et bestiis objectae sunt, et diis nostris sacrificare noluerunt, gladio animadverti placet. Maxima, Donatilla [Col. 0312C] et Secunda dixerunt: Deo gratias. Et consummatae sunt tertio Kalendas Augusti.



B. PRIDIE KAL. AUGUSTI. (31 Julii.)

Caesareae passio sancti Fabii martyris. Qui cum ferre vexilla praesidalia recusaret, primum diebus aliquot in carcerem trusus est, deinde productus sistitur ante tribunal. Interrogatus semel et iterum, in Christi confessione perdurat: et mox a furibundo judice capitali sententia condemnatur. Post haec inhumatum corpus custodiri jubetur: quod post triduum reticulo insutum, in maris profunda, seorsum caput, seorsum cadaver immergitur. Sed Domini virtute rescisso reticulo, membra capiti revocantur, [Col. 0312D] et scapulis cervix cum indiciis passionis adjungitur. Atque ita suae integritati redditum corpus unda blandiore ad [Al. Cartemianum, vulgo Carternitanum]. Cartenarium litus evectum, condigno cultu a fidelibus tumulatum est.

Antisiodori, sancti Germani, episcopi et confessoris.



LITANIAE INDICENDAE. MENSIS AUGUSTUS HABET DIES XXXI; LUNA VERO, XXIX.
[Col. 0313]


C. KAL. AUGUSTI (1 Aug.)
[Col. 0313A]

[a 1Kb] Romae, ad sanctum Petrum ad Vincula.

Antiochiae, natalis sanctorum Machabaeorum.

Apud Italiam, civitate Vercellis, beati Eusebii episcopi et confessoris, qui ob confessionem fidei a Constantio principe Scythopolim, et inde Cappadociam relegatus, sub Juliano imperatore ad ecclesiam suam reversus est. Novissime persequentibus Arianis martyrium passus.

Apud Arabiam, civitate Philadelphia, SS. martyrum Cyrilli, Aquilae, Petri, Domianiti, Rufi, Menandri, una die coronatorum.

[b 1Kb] In Hispaniis, civitate Gerunda, natalis sancti Felicis martyris, qui de Scillitana civitate oriundus, cum [Col. 0313B] persecutiones in Hispaniis adversus Christianos agi coepissent, ascensa mercatorum navi, amore martyrii ocius accurrit. Et cum aliquandiu apud Barcinonam, Empurias, et Gerundam, verbum Dei praedicans plurimos in fide confortasset, et fama ejus longe lateque crebresceret, jubente Daciano, repente a Rufino officiali tentus est. Cumque nomen Christi confidentissime fateretur, primo fustibus caesus, et in ima carceris trusus, deinde manibus pedibusque ligatis, negato cibo et potu, in loco squalido projectus, post hoc etiam catenis gravioribus vinctus, per totas plateas ab indomitis mulis tractus, et pene in frusta discerptus est. Deinde missus in carcerem, nocteque ab angelo visitatus atque sanatus, facto die ad certamina revocatus est. Tunc ungulis excoriatus, capite [Col. 0313C] inverso ab hora tertia usque ad vesperam suspensus, nullum penitus sensit dolorem. Deinde in carcerem Rufinus eum trudi praecepit, ubi per totam noctem splendor copiosus effulsit. Sed et voces angelorum psallentium auditae sunt. Quod cum nuntiatum fuisset Rufino a custodibus, jussit eum, manibus post tergum ligatis, in maris profundum mergi. Ibi continuo vincula ejus dirupta sunt, et angelis sibi manum tenentibus, super undas deambulans ad littus pervenit. Tunc Rufinus jussit iterum cutem ejus ungulis detrahi, ac deinde usque ad ossa laniari, et tam diu vulnera vulneribus instaurari, usque dum invictum Christo spiritum reddidit. Corpus ejus Gerundae in monumento, quod ipse sibi praeparaverat, conditum est, Nonis Augusti.



D. IV NONAS AUGUSTI. (2 Aug.)
[Col. 0313D]

[c 1Kb] Romae, in coemeterio Callisti natale sancti Stephani [Col. 0314A] papae et martyris, sub Valeriano et Gallieno imperatoribus. Qui cum persecutio saeva grassaretur, beatus Stephanus, congregato universo clero suo, hortabatur eos ut pro Christo coronam martyrii alacriter susciperent; ordinaverat autem tres presbyteros, et septem diaconos, et clericos sexdecim, cum quibus de regno Dei assidue docebat. Divina autem gratia procurante, occurrebant multi ex gentilibus et honesti viri, ut baptizarentur ab eo. Inter quos Nemesius tribunus cum omni domo sua, filiaque ipsius nomine Lucilla, quae caeca per beatum Stephanum illuminata fuerat, et Olympius alter tribunus cum uxore sua Exuperia, et filio Theodulo, et quotquot crediderunt in domo Olympii, qui postea gloriosa confessione martyrium meruerunt. Celebrabat [Col. 0314B] autem missas atque concilia per cryptas martyrum. Factum est autem, ut Valerianus et Gallienus persecutores nominis Christi, summo requirerent studio beatum Stephanum, ut eum et clericos ejus diversis afficerent poenis. Miserunt itaque multitudinem militum, et tenuerunt eum cum multitudine clericorum presbyterorum, et diaconorum. Qui veniens ad tribunal Valeriani, solus introivit. Cui Valerianus: Tu es Stephanus, qui rempublicam conaris evertere, et persuasionibus atque hortationibus malis populum a deorum recedere suades cultura? Beatus Stephanus dixit: Ego quidem non everto rempublicam, sed hortor ut, derelictis daemoniis quae adorantur in idolis, ad Deum vivum et verum redeant creatorem coeli et terrae, et cognoscant Christum Jesum Filium Dei [Col. 0314C] Deum esse, qui cum Patre et Spiritu sancto solus est sempiternus, ut non pereant cum diabolo in interitum sempiternum. Tunc Valerianus jussit eum duci ad templum Martis, et ibidem dictata sententia capite truncari, si non acquiesceret adorare nefandi Martis simulacrum. Perductus beatus Stephanus a militibus foras muros Appiae portae ad templum, levatis oculis ad coelum, dixit: Domine Deus pater Domini mei Jesu Christi, qui turrim confusionis Babyloniae destruxisti, destrue nunc et hunc locum, ubi diabolica superstitione per idolorum culturam animae pereunt populorum. Et statim facto fragore tonitrui cum terroribus coruscationum, corruit maxima pars templi, et milites pavefacti fugerunt. Beatus vero [Col. 0314D] Stephanus perrexit cum omnibus Christianis ad coemeterium sanctae Lucinae, et multis eos consolatos sermonibus, obtulit pro eis sacrificium Deo omnipotenti. Quae gesta audiens Valerianus, misit [Col. 0315A] plurimos militum, qui beatum Stephanum punirent. Qui venientes invenerunt sacrificium Deo offerentem. Quem intrepidum et constantem ante altaris solemnia, et coepta perficientem, in eodem loco in sua decollaverunt sede sub die IV Nonarum Augustarum. Cujus corpus Christiani populi sepelierunt in eadem crypta cum ipsa sede, ubi astans sanguis ejus effusus est in loco, qui appellatur hodie coemeterium Callisti. Sedit autem in episcopatu annos septem, menses quinque, dies duos.

Eodem die, natale S. Theodotae cum tribus filiis suis in provincia Bithyniae urbe Nicaea, tempore Diocletiani, sub consulari Nicetio et comite Leocadio. Qui hanc per multos dies blandimentis et terroribus cogere voluit ut ejus conjugio necteretur. Sed [Col. 0315B] cum sancta femina nullo modo consentiret, ferro vinctam cum filiis consulari Bithyniae Nicetio destinavit. At ille filium ejus primogenitum Evodium, Christum fiducialiter confitentem, in conspectu matris fecit fustibus caedi. Cui mater pia clamabat: Noli, fili, timere ista verbera; per ipsa enim ad aeterna Christi gaudia pertinges. Tunc consularis Nicetius jussit cuidam Hirtaco, ut apprehendens beatam Theodoten, prius illi illuderet; et postmodum inter publicas meretrices constitueret. Quam ille volens tenere, de naribus ejus coepit sanguis vehementer effluere. Qui clamans dixit Nicetio: Stat juxta eam juvenis pulcher, auratis vestibus indutus, ex cujus manu pugnum accepi in naribus. Consularis ergo Nicetius jussit ignem copiosum accendi, et [Col. 0315C] beatam Theodoten cum tribus filiis suis immitti. Quae gratias referens Deo, dicebat: Benedictum nomen pietatis tuae, Domine, qui me nec in isto saeculo a filiis meis separasti, nec in tui nominis confessione disjungi passus es, nec in martyrio dividi permisisti. Consummata est igitur cum tribus filiis suis sancta Theodota, sub die quarto Nonarum Augustarum.



E. III NONAS AUGUSTI. (3 Aug.)

[a 1Kb] Hierosolymis, inventio corporis beatissimi Stephani protomartyris, et sanctorum Gamalielis, Nicodemi, et Abibon, sicut revelatum est a Domino beato presbytero Luciano, septimo Honorii principis anno. Nam dum queisceret in basilica baptisterii [Col. 0315D] in stratu suo, die sexta feria illucescente, circa horam tertiam noctis, dum adhuc pervigilaret, tanquam in excessu mentis effectus, vidit virum senem, statura procerum, vultu decorum, prolixa barba, in vestitu candido, amictum pallio, in cujus summitatibus erant tanquam aureae cruces contextae; calceatum caligis, in superficie deauratis, et manu tenebat virgam auream, de qua tangens eum, dixit se esse Gamalielem, qui nutrivit apostolum Paulum, et inter alia dixit ei: Summa cum diligentia nostros patefacito tumulos, quia indecenter despecto loco reconditi sumus. Et cum interrogasset, qui essent cum eo: Unus est, inquit, domnus Stephanus, a Judaeis [Col. 0316A] pro fide Christi Hierosolymis lapidibus oppressus torrentis; jussuque sacerdotum relictus extra portam, via quae mittit Cedar, bestiis ac avibus devorandus. Sed hoc omnino prohibuit ille cui illaesam idem martyr fidem servavit. Quo facto, rarescente Judaeorum perfidia, convocans ascivi mihi religiosorum virorum turbam, conventumque fidelium, ac blandiens, suadensque, affatus sum ita: Obsecro vos, fratres charissimi, ut neminem revereamini, colligentes sanctum pignus B. Stephani, deferte villulae nostrae, quam nomine suo nominaverat Caphargamala, quae vigesimo secundo lapide ab urbe Hierosolyma distat, et more solito, solemni cum funere sepelite. Quod et factum est. Ille vero qui hujus locello jacet contiguus, ipse est [Col. 0316B] Nicodemus nepos meus, qui ut renasceretur ex aqua et Spiritu sancto a Salvatore audivit; qui a Petro mox et Joanne est baptizatus. Pro quo postmodum indignati principes sacerdotum, subtracto ei principatus honore, conabantur eum tradere morti. Sed nostri gratia nostraeque propinquitatis jure repressi, non fecerunt. Verumtamen expulsum foras urbem diripuerunt omnem supellectilem ejus, multisque afficientes plagis semivivum reliquerunt. Ego nimirum et hunc collegi, et curam ei adhiberi praecepi. Qui paululum fuit instanti superstes vita, ad optatam et ipse quietem migravit; quem exhibitis funeris exsequiis, ad protomartyris pedes jussi tradere sepulturae. Ille autem tertius, qui mecum quiescendi possidet locum, ipse est Abibas filius [Col. 0316C] meus, qui mecum Christo Jesu, vigesimum agens annum aetatis suae, una credidit, et a praefatis apostolis aeterni fontis unda perfusus. Is, dum esset legis doctrina plene eruditus, templo Dei cum Paulo sedulo vacans, divina meditando praecepta, ab illo vitio, cui se genus maxime subdere solet humanum, protectione tuente superna, exstitit liber, et in hoc castitatis proposito pausavit in pace; cum quibus et ego jaceo. Conjux quoque mea Ethna, et Selemias primogenitus noster, nolentes credere Christo, sed religionis unitati et fidei derogantes, in possessione Capharselemia sunt tumulati. Verumtamen, quo nos repositi sumus cum fodere coeperis, inanes eorum reperies tumulos, quia nobiscum non fuerunt digni tumulari. Cumque venerabilis presbyter praedictum [Col. 0316D] virum sciscitaretur: Ubi vos, inquiens, inveniemus, Domine? ait ille: In agello nostro, qui Syriace Delamgabrica, necnon Debatthalia vocatur, id est virorum Dei seu beatorum possessio. Quae visio consimilis ei iterum iterumque apparuit. Surgens autem venerabilis presbyter, perrexit in civitatem ad antistitem Joannem, de quo per visionem monitus fuerat. Cumque illi, cleroque ejus particulatim visionis seriem retulisset, ille lacrymis prae gaudio fusis, benedixit Dominum; reque veraciter ut erat per omnia comperta, beatus episcopus sub omni celeritate ad fratres et coepiscopos vicinarum urbium misit. Qui cum occurrissent, et locum praesignatum fodere [Col. 0317A] coepissent, terrae motu statim facto, immensi odoris suavitas tanta exinde respersa est, quantam nullorum aetas hominum tunc temporis meminerat se sensisse; ita ut putarent se praesentes in amoenitate paradisi sitos. Et in ipsa hora de suavitatis odore septuaginta tres animae sunt curatae a diversis infirmitatibus. Aderant tunc temporis testes miraculorum, cum beato Joanne, Eustominus Sebastenus, et Eleutherius Jericontinus pontifices, cum clericorum sanctissimo comitatu. Qui osculantes beati Stephani pignus, locumque claudentes, cum gaudio ad propria sunt reversi. Post paucos autem dies corpus protomartyris Stephani in Sion ad sanctam ecclesiam, ubi archidiaconus fuerat ordinatus, VII Kalend. Januarii cum psalmis et hymnis detulerunt. Tunc temporis [Col. 0317B] cum prolixae siccitatis esset immensitas, sufficiens supernae pietatis pluvia descendit, quae sitientem largius terram madefaciens irrigavit. Quod meritis beati martyris Stephani nullus ambigit periclitanti populo concessum fuisse. Hanc revelationem Lucianus presbyter Graeco sermone ad omnium ecclesiarum personam descripsit, quam Avitus presbyter, homo Hispanus, in Latinum vertit, et per Orosium presbyterum Occidentalibus dedit; qui etiam simul reliquias beati Stephani primus Occidenti detulit, ubi ad memorias S. martyris innumera miracula facta sunt. De quibus plurima beatus Augustinus in libris de Civitate Dei memorat [a 1Kb] .

Constantinopoli, natalis sancti Hermelli martyris.



F. PRIDIE NONAS AUGUSTI. (4 Aug.)
[Col. 0317C]

Natalis beati Aristarchi, discipuli sancti Pauli apostoli.

[b 1Kb] Item Romae in crypta Arenaria, natale Tertullini martyris, quem beatus pontifex Stephanus baptizavit, et in albis presbyterum consecravit, cui inter caetera monita, praecipue commendavit: Frater, inquit, cura sit tibi diversorum requirere sanctorum corpora martyrum. Qui post biduum ordinationis suae tentus a Marco praefecto, eductus est ad Valerianum imperatorem. Quem ille extensum mactari fustibus jussit. Cumque impie caederetur, clamabat: Gratias ago tibi, Domine Jesu Christe, qui me non separasti a domino meo Olympio servo tuo, qui me praecessit martyrio consummato. Cumque inter caedes hoc diceret, [Col. 0317D] jussit Valerianus lateribus ejus ignem supponi. Cumque laetus et constans perseveraret, diceretque: Fac, miser, quod facis celerius ut me de hoc incendio, licet peccatorem, tamen pro ejus nomine, Christo offeras sacrificium; jussit Valerianus elevari eum, et tradi praefecto Saprico. Qui primo jussit os ejus lapidibus conquassari, deinde extendi eum in equuleo, et nervis diutius torqueri, deinde ignibus concremari. Cumque perseveranter, Spiritus sancti gratia roboratus, Christum Dominum fateretur, mandavit hoc factum Valeriano tyranno. Cui Valerianus [Col. 0318A] remandavit, ut, data sententia, ejus caput abscinderetur. Tunc Sapricius depositum de equuleo jussit duci via Latina in secundo milliario, et ibidem decollari. Cujus corpus S. Stephanus pontifex colligens cum clericis, et hymnis redditis Deo sepelivit in eodem loco, in crypta Arenaria, secundo Kal. Augusti. Ubi concursus solemnis fit 11 Nonas Augusti.

Apud Lugdunum, adventus corporis sancti Justi episcopi de eremo. Qui cum aliquot annis in eremo angelis proximam egisset vitam et dignus adesset finis tantis laboribus, regnum scandens coelorum, beato lucro promeruit. Cujus sanctum corpusculum venerabilium civium Lugduni urbis cura requisitum, a remotis terrae partibus cum alacritate et religione reportavit, atque in urbe sacerdotii sui sepelivit.



G. NONIS AUGUSTI. (5 Aug.)
[Col. 0318B]

[c 1Kb] Apud provinciam Rhaetiae, civitate Augustana, natalis S. Afrae martyris. Quae cum esset pagana et meretrix, per doctrinam S. Narcissi episcopi ad fidem conversa, et cum omni domo sua baptizata, pro confessione Domini igni tradita est.

Augustoduni, natalis S. Cassiani episcopi.



A. VIII IDUS AUGUSTI. (6 Aug.)

[d 1Kb] Romae, via Appia, in coemeterio Callisti, natale S. Sixti episcopi et martyris. Et in coemeterio Praetextati sanctorum Felicissimi et Agapiti, diaconorum ejusdem, sub Decio imperatore, Valeriano [Col. 0318C] praefecto; qui tenuit beatissimum senem Sixtum episcopum Romanum cum omni clero suo, et reclusit eos in custodia publica, et fuerunt ibi clausi multis diebus. Factum est autem ut Decius Caesar et Valerianus praefectus juberent sibi beatum Sixtum episcopum cum clero suo praesentari noctu intra civitatem in Tellude. Cui Decius Caesar dixit: Scis cur tentus; et conventione publica nobis praesentatus es? Respondit Sixtus: Scio, et bene scio. Decius dixit: Ergo si scis, fac ut universi sciant, et tu vivas, et clerus tuus augeatur. Beatus Sixtus respondit: Vere feci et facio ut clerus meus augeatur. Cui Decius: Ergo sacrifica diis immortalibus, et esto princeps sacerdotum. Ad hoc sanctus episcopus: Ego semper sacrificavi et sacrifico Deo Patri omnipotenti, [Col. 0318D] et Domino Jesu Christo Filio ejus, et Spiritui sancto hostiam puram et immaculatam. Tunc ex praecepto Decii duxerunt eum milites ad templum Martis, ut sacrificiis coinquinaretur. Sed contemnentem sacrificare recluserunt eum in custodia privata, cum duobus diaconibus Felicissimo et Agapito. Cumque duceretur, his verbis beatus eum Laurentius archidiaconus coepit compellare: Quo progrederis sine filio, pater? Quo sacerdos sancte sine diacono properas? Tu nunquam sine ministro sacrificium offerre consueveras. Quid in me ergo [Col. 0319A] displicuit tibi, pater? Num degenerem probasti? Experire certe utrum idoneum ministrum elegeris. Cui commisisti Dominici sanguinis consecrationem, cui consummandorum consortium sacramentorum credidisti, huic sanguinis tui consortium negas? Vide ne periclitetur judicium tuum, dum fortitudo laudatur. Abjectio discipuli detrimentum magistri est. Quid quod illustrius praestantes viri discipulorum certaminibus quam suis vincunt? Denique Abraham filium obtulit (Gen. XXII); Petrus Stephanum praemisit. Et tu, Pater, ostende in filio virtutem tuam; offer quem erudisti, ut securus judicii tui comitatu nobili pervenias ad coronam. Tunc beatus Sixtus ait: Non ego te derelinquo, fili, nec desero, sed majora tibi debentur certamina. Nos quasi senes levioris pugnae [Col. 0319B] cursum recipimus, te quasi juvenem gloriosior manet de tyranno triumphus. Mox veniens flere desiste, post triduum me sequeris. Inter sacerdotem et levitam hic medius numerus decet. Non erat tuum sub magistro vincere, quasi adjutorem quaereres. Quid consortium passionis meae expetis? totam tibi haereditatem dimitto. Quid praesentiam meam requiris? Elias Eliseum reliquit (IV Reg. II), et virtutem non abstulit. Et dixit beatus Sixtus ad beatum Laurentium: Accipe facultates ecclesiae vel thesauros, et divide pauperibus quibus tibi videbitur. Accepta potestate, beatus Laurentius coepit per regiones curiose quaerere, ubicunque sancti clerici vel pauperes essent absconsi, et portans thesauros, prout cuique opus erat, ministrabat. Igitur post hoc beatus Sixtus [Col. 0319C] reducitur in Telludem, ut audirent cum eo diaconi Felicissimus et Agapitus. Et sedente Decio ac Valeriano, praesentatus est beatus Sixtus. Ad quem Decius iracundia plenus: Nos, inquit, consulimus senectuti tuae, audi praecepta nostra, et sacrifica. Respondit beatus Sixtus: Miser, tu tibi consule, et noli blasphemare, sed age poenitentiam de sanguine sanctorum, quem effudisti. Tunc monente Valeriano, jussit Decius ut ducerentur ad templum Martis, et si nollent sacrificare, in eodem loco capite truncarentur. Educti ergo foras murum portae Appiae, dixit beatus Sixtus ad templum Martis: Destruat te Christus Filius Dei vivi. Cumque respondissent omnes Christiani, Amen, subito cecidit aliqua pars templi, et comminuta est. Tunc beatus Laurentius [Col. 0319D] coepit clamare: Non me derelinquas, pater sancte, quia thesauros tuos jam expendi, quos tradidisti mihi. Milites autem audientes de thesauris, tenuerunt beatum Laurentium archidiaconum; sanctos vero, Sixtum, Felicissimum, et Agapitum duxerunt in clivum Martis ante templum, et ibi decollati sunt octavo Idus Augusti. Noctu autem venerunt clerici, et maxima pars Christianorum, et collegerunt corpora sanctorum, et sepelierunt beatum Sextum in crypta in coemeterio Callisti in eadem via. Sanctos vero Felicissimum et Agapitum martyres sepelierunt in coemeterio Praetextati. Decollati autem sunt cum eis et alii quatuor, ut in gestis Pontificalibus [Col. 0320A] legitur, Januarius, Vincentius, et Stephanus subdiaconi. Passus et cum eis beatus Quartus, ut scribit beatus Cyprianus (ep. 82). Hic beatus Sixtus apud Athenas natus, et doctus, prius quidem philosophus, postea Christi discipulus fuit. Sedit in episcopatu anno uno, mensibus decem, diebus viginti tribus.

[a 1Kb] Eodem die in Hispaniis, civitate Compluto, sanctorum Justi et Pastoris fratrum. Qui cum adhuc pueri litteris imbuerentur, projectis in schola tabulis, sponte ad martyrium cucurrerunt; et mox a diacono teneri jussi, cum se mutuis exhortationibus constantissime roborarent, extra civitatem producti, et in Campo laudabili, a carnificibus jugulati sunt. Ubi etiam in basilica sui nominis quiescunt.



B. VII IDUS AUGUSTI. (7 Aug.)
[Col. 0320B]

[b 1Kb] Apud Tusciam, civitate Aretio, natalis sancti Donati episcopi et martyris: qui nutritus a sancto Pigmenio presbytero, in titulo beati pastoris, eruditus est, non solum in divinis, verum in humanis litteris sufficientissime. Cum quo et Julianus crevit, et subdiaconus ordinatus, rejecto postmodum gradu inutilis factus, ad imperium aspiravit. Quo tempore beatum Pigmenium Romae in custodia mancipavit, et sanctos patrem et matrem Donati gladio occidit. Donatus vero lector fuga petiit civitatem Aretium, et habitavit cum Hilarino gloriosissimo monacho, serviens Deo continuis orationibus et jejuniis. Factum [Col. 0320C] est ut mulier nomine Surana gentilis et pagana, capta oculis, et corde vere caeca, cum unico filio suo Herculeo nomine cellam beati Hilarini, cum quo beatus vir habitabat, requireret; quam fide Christi instructam, ad beatum Satyrum episcopum Hilarinus et Donatus perduxerunt. Qui fidem ipsius ut accepit, gratias Deo agens, indixit ei jejunium, ut humiliaretur in cilicio et cinere. Et sic deinde catechizavit eam, et baptizavit tam ipsam quam filium ejus. Et mox aperti sunt oculi Suranae, coepitque clamare: Vere Deus Christus est, qui illuminavit oculos meos. Quod factum audiens Apronianus, non multo post attulit filium suum daemoniacum ad beatum Donatum. Quo orante simul cum Satyro episcopo et Hilarino, expulsus daemon puerum [Col. 0320D] sanum reliquit. Sed et non longo tempore post, vir quidam Eustasius, rector Tusciae, et exactor fisci, dum occupatus aliubi teneretur, supervenientibus hostibus, uxor ipsius Euphrosina pecuniam fisci abscondit, et paucis diebus succedentibus, absente adhuc viro, defungitur. Rediens autem postmodum vir ejus, invenit uxorem suam mortuam, et pecuniam fisci sibi celari. Qua de re non parum tristis, simul pro requisita pecunia, cum etiam a principibus curiae supplicia ipsi meditarentur, fugiens idem Eustasius, venit ad beatum Satyrum et Donatum, et indicavit eis anxietatem animi sui. Stans itaque Donatus super sepulcrum uxoris ipsius, voce magna [Col. 0321A] clamavit: Euphrosina, per Christum crucifixum te conjuro ut dicas nobis quid factum sit de pecunia fisci, quia vir tuus pro ea ab exactoribus valde affligitur. Quae mox de sepulcro respondit: In ingressu domus suffossa latet pecunia quam quaeritis. Recepta igitur est pecunia, liberato Eustasio ab impositione calumniae. Verum recepto beato Satyro cum patribus suis, ejus loco sacerdotium B. Donatus suscepit. Cumque die quadam missas celebrasset populo, et de corpore Christi ac sanguine ipsius populus venerabiliter recrearetur, diaconus quidam nomine Antimus tradebat sacrum sanguinem Christi, et subito paganorum impulsu cecidit, et sanctum calicem comminuit. Unde valde tristis tam ipse quam populus Christi efficitur. Cujus tristitiam Dominus per [Col. 0321B] beatum illico Donatum revelavit. Nam collecta sunt fragmenta Dominici calicis, et beato viro allata. Quae flens ille suscipiens, oratione facta, vas in pristinam formam restauravit. Quo signo perculsi pagani, simul cum Christianis deitatem Christi confessi sunt, ac circiter septuaginta novem animae in Christum credentes per baptismum salvatae sunt. Multis ergo signis Dominus glorificans sanctum suum ad coronam martyrii provexit. Denique tentus tempore Juliani imperatoris a Quadratiano Augustali, simul et cum eo Hilarinus vir Dei, jubetur idolis sacrificare. Cui fideliter reluctanti, jussit Quadratianus os lapidibus contundi, Hilarinum vero monachum in conspectu ejus tam diu fustibus caedi, donec spiritum emitteret; deinde beatum Donatum in custodia recludi. [Col. 0321C] Ubi cum innumera miracula Dominus per servum suum operaretur, misit Quadratianus, et gladio percussit, VII Idus Augusti. Cujus corpus Christiani juxta civitatem cum veneratione sepelierunt. Martyris vero Hilarini ossa in Ostia civitate tumulata servantur.

Romae, SS. Martyrum Petri, Julianae cum aliis decem et octo.

Apud Mediolanum, S. Faustini [al., Fausti], tempore Aurelii Commodi martyrizati.



C. VI IDUS AUGUSTI. (8 Aug.)

Romae via Ostiensi, milliario septimo [a 1Kb] , natale S. Cyriaci martyris. Postquam Maximinus Augustus jussit ut omnes, qui erant in custodia, una cum [Col. 0321D] Cyriaco diacono capite truncarentur, et promiscui sexus numero viginti et unus decollati via Salaria intra thermas Salustii foras muros essent, eorum corpora collegit noctu Joannes presbyter, et sepelivit in eadem via, sub die septimo Kalendarum Aprilium. Post dies vero octo, veniens B. Marcellus episcopus cum Lucina matrona Christianissima, corpora sanctorum condivit cum aromatibus et linteaminibus; deinde sustulit ea, et transtulit in praedium suum via Ostiensi, milliario ab urbe Roma septimo; et manu sua recondidit in sarcophagis lapideis, cum [Col. 0322A] quibus et B. Cyriacum, octavo die mensis Augusti. Carpasius vero vicarius petiit domum beati Cyriaci, quam donaverat ei Diocletianus Augustus, et eam statim Maximinus Augustus concessit. Et ingressus in eam, invenit locum ubi S. Cyriacus fontem aedificaverat, quem consecraverat S. Marcellus episcopus, ubi venientes ad fidem baptizabat S. Cyriacus. In quo loco Carpasius balneum sibi statuit. Et dum lavissent et epulas exhibuissent Carpasius et novemdecim pariter cum ipso, ac deriderent fidem Christianam, subito ceciderunt, et mortui sunt. Beatorum autem martyrum passiones, id est Cyriaci, Largi, et Smaragdi, suis locis in praesenti Calendario notatae sunt XVII Kalendas Aprilis sub Maximino Augusto et Carpasio vicario.

[Col. 0322B] Apud Viennam, Galliae urbem, natalis sancti Severi presbyteri et confessoris: qui, ut ejus gesta testantur, natione Indus, fide Christi fervens, causa Evangelii praedicandi, laboriosissima peregrinatione suscepta, etiam ad praefatam urbem deveniens, ingentem paganorum multitudinem verbo et miraculis ad fidem Christi convertit. Dumque in pace quievisset, conditus in basilica S. Stephani, signis clarus, mira fidelium veneratione colitur.



D. V IDUS AUGUSTI. (9 Aug.)

[b 1Kb] Vigilia sancti Laurentii.

Eodem die, Romae, sancti Romani militis, qui in confessione sancti Laurentii compunctus, petiit ab eo baptizari, et mox, jubente Decio, cum fustibus exhibitus [Col. 0322C] ac decollatus est.



E. IV IDUS AUGUSTI. (10 Aug.)

Romae natale sancti Laurentii archidiaconi et martyris sub Decio. Cui beatus Sixtus omnes facultates ecclesiae et thesauros, pergens ad coronam martyrii, tradidit. Hic veniens in Caelium montem, ubi erat quaedam vidua, in viduitate triginta duos annos habens, in cujus domo multi Christiani, et presbyteri, et clerici absconsi manebant, tulit vestes et thesauros Ecclesiae, et coepit erogare, et pedes omnium Christianorum lavare. Ad cujus pedes Cyriaca vidua cadens: Per Christum, inquit, te conjuro ut manus tuas ponas super caput meum, quia multas infirmitates capitis patior. Beatus Laurentius, facto signo [Col. 0322D] crucis, posuit manus super caput viduae, et linteum de quo extergebat pedes sanctorum. Transiens autem in vicum, qui dicitur Canarius, invenit multos Christianos in domo Narcissi Christiani congregatos, et lavit pedes omnium, et dedit eis de thesauro. Erat in eadem domo homo caecus, nomine Crescentio, qui coepit rogare beatum diaconum, ut poneret manum suam super oculos ejus. Tunc beatus Laurentius lacrymans dixit: Dominus noster Jesus Christus, qui aperuit oculos caeci nati, ipse te illuminet; et facto signo crucis, aperti sunt oculi ejus. Cum jam ergo [Col. 0323A] duceretur beatus Sixtus cum duobus diaconibus, ut martyrium suum consummaret, et beatus Laurentius clamaret adveniens: Non me derelinquas, pater sancte (Joan. XVII, 24), quia thesauros tuos jam expendi, quos tradidisti mihi, tentus est a militibus et traditus Parthenio tribuno. Qui nuntiavit Decio quod Laurentius, qui haberet thesauros reconditos, archidiaconus Sixti in custodia teneretur. Qui gavisus, fecit eum sibi praesentari, et auditum tradidit Valeriano praefecto, qui et ipse dedit eum in custodiam cuidam Hippolyto; et Hippolytus reclusit eum cum multis. Erat autem ibi homo, Lucillus nomine, caecus, ad quem sanctus Laurentius: Crede, inquit, in Filium Dei Dominum nostrum Jesum Christum, et baptizare, et illuminabit te. Respondit Lucillus: Ego [Col. 0323B] semper desideravi baptizari in nomine Domini Jesu Christi. Tunc beatus Laurentius cathechizavit eum, et accepta aqua baptizavit, et illuminati sunt oculi ejus. Hoc factum audientes, multi caeci veniebant ad beatum Laurentium, et ponebat manum suam super oculos eorum, et illuminabantur. Videns hoc Hippolytus, credidit, et cathechizatus atque baptizatus est. Itaque ex mandato adductus est beatus Laurentius ante conspectum Valeriani, qui dixit beato Laurentio: Jam depone pertinaciam, et da thesauros, quos apud te cognovimus esse reconditos. Cui sanctus Laurentius: Da mihi inducias biduo aut triduo, et proferam tibi thesauros. Ab eadem die coepit colligere caecos, et claudos, debiles et pauperes, et abscondit eos in domo Hippolyti. Valerianus autem [Col. 0323C] nuntiaverat Decio, quia promisisset, datis sibi induciis, Laurentius thesauros. Completis igitur tribus diebus, praesentavit se in palatio Salustiano. Et dixit ei Decius: Ubi sunt thesauri, quos pollicitus es praesentare? Beatus Laurentius collectam multitudinem pauperum introduxit in palatium, et voce magna dixit: Ecce isti sunt thesauri aeterni, qui nunquam diminuuntur, nec decrescunt; qui in singulis aspergitur, et in omnibus invenitur. Valerianus praefectus dixit: Quid varias per multa? Sacrifica diis, et obliviscere artes magicas, in quibus confidis. Cui cum dixisset beatus Laurentius: Quare vos coarctat diabolus, ut Christianis dicatis: Sacrificate daemoniis? Decius iratus jussit eum exspoliari, et caedi cum scorpionibus. Qui cum caederetur, dicebat: Ego quidem [Col. 0323D] gratias ago Deo meo, qui me dignatus est conjungere servis suis; tu, miser, torqueris insania tua, et furore tuo. Tunc Decius, levate (inquit) eum, et date ante conspectum ejus omne genus tormentorum. Et allatae sunt laminae ferreae, et lecti, et plumbati, et cardi. Post vinctus catenis ductus est beatus Laurentius in palatium Tiberii, ut ibi gestis audiretur. Et sedit Decius pro tribunali in basilica Jovis; et praesentato Laurentio cum dixisset: Sacrifica diis, et [Col. 0324A] noli confidere in thesauris. quos habes absconditos, beatus Laurentius libere respondit: Vere et confido, et securus sum de thesauris meis. Unde iracundia plenus Decius, jussit eum nudum fustibus caedi. Qui cum caederetur, clamabat ad Caesarem: Ecce, miser, vel modo cognosce quia triumpho de thesauris Christi, et non sentio tormenta tua. Adhuc Decius fustes augere, et dare ad latera ejus laminas ferreas ardentes jubet. Beatus vero Laurentius dixit: Domine Jesu Christe, Deus de Deo, miserere mihi servo tuo, quia accusatus non negavi, interrogatus te Dominum Jesum Christum confessus sum. Et cum diutissime cum plumbatis caederetur, dixit: Domine Jesu Christe, qui pro nostra salute dignatus es formam servi accipere, ut, nos a servitio daemonum liberares, [Col. 0324B] accipe spiritum meum. Et audita est vox: Adhuc multa certamina tibi debentur. Porro extensus in catasta, et scorpionibus gravissime caesus est; qui subridens, et gratias agens, dicebat: Benedictus es, Domine Deus, Pater Domini Jesu Christi, qui nobis donasti misericordiam, quam meriti non sumus. Sed tu, Domine, propter tuam pietatem da nobis gratiam, ut cognoscant omnes circumstantes, quia tu consolaris servos tuos. Tunc unus ex militibus, nomine Romanus, credidit Domino Jesu Christo, et dixit beato Laurentio: Video ante te hominem pulcherrimum stantem cum linteo, et extergentem membra tua; adjuro te per Christum, qui tibi misit angelum suum, ne me derelinquas. Levatus igitur beatus martyr de castata et solutus, redditus est Hippolyto tantum in [Col. 0324C] palatio. Veniens autem Romanus afferens aquam, misit se ad pedes beati Laurentii ut baptizaretur; qui, benedicta aqua, baptizavit eum. Quod factum audiens Decius, jussit eum sibi exhiberi cum fustibus. Non interrogatus coepit clamare, Christianus sum. Et, jubente Decio, eductus foras muros portae Salariae, decollatus est quinto Idus Augusti. Cujus corpus noctu collegit Justinus presbyter, et sepelivit in crypta, in agro Verano. Decius autem Caesar pergit noctu ad thermas juxta palatium Salustii; et exhibitus est ei iterum sanctus Laurentius, et allata sunt omnia genera tormentorum, plumbatae fustes, laminae, ungues, lecti, [a 14Kb] batuli; et dixit beato martyri: Jam depone perfidiam artis magicae, et dic nobis generositatem tuam. Cui beatus Laurentius: Quantum ad genus, Hispanus sum, eruditus [Col. 0324D] ac nutritus Romae, et a cunabilis Christianus, eruditus omnem legem sanctam et divinam. Et Decius: Sacrifica diis; nam nox ista expendetur in te cum suppliciis. Mea, inquit Laurentius, nox obscurum non habet, sed omnia in luce clarescunt. Et cum caederetur lapidibus os ejus, ridebat, et confortabatur, ac dicebat: Gratias tibi ago, Christe, quia tu es Deus omnium rerum. Allatus est autem lectus cum tribus costis; et exspoliatus B. Laurentius vestimentis [Col. 0325A] suis, extentus est in cratem ferream; et allati sunt batuli cum prunis, et miserunt sub cratem ferream. Qui cum furcis ferreis coarctaretur desuper, dixit Decio: Ego me obtuli sacrificium Deo in odorem suavitatis, quia sacrificium Deo est spiritus contribulatus. Carnifices tamen urgentes ministrabant, carbones mittentes subter cratem, et desuper comprimentes eum furcis ferreis. Sanctus Laurentius dixit: Disce, miser, quanta est virtus Dei mei. Nam carbones tui mihi refrigerium praestant, tibi aeternum supplicium; quia ipse Dominus novit, quod accusatus non negavi, interrogatus Christum confessus sum, assatus gratias ago. Et vultu pulcherrimo dicebat: Gratias tibi ago, Domine Jesu Christe, qui me confortari dignatus es. Et elevans [Col. 0325B] oculos in Decium, dixit: Ecce, miser, assasti unam partem, regyra aliam et manduca. Gratias igitur agens et glorificans Deum, dixit: Gratias tibi ago, Domine Jesu Christe, quia januas tuas ingredi merui; et emisit spiritum. Mane autem primo adhuc crepusculo, rapuit corpus ejus Hippolytus, et condivit cum linteis et aromatibus; et hoc factum mandavit Justino presbytero. Tunc beatus Justinus et Hippolytus plorantes, et multum tristes, tulerunt corpus beati martyris, et venerunt in via Tiburtina, in praedium matronae viduae Cyriacae in agro Verano, ad quam ipse martyr fuerat noctu, cui et linteum dedit, unde pedes sanctorum exterserat, et illud ibi jam hora vespertina sepelierunt, IV Idus Augusti. Et jejunaverunt agentes vigilias noctis triduo, et [Col. 0325C] multitudine Christianorum. Beatus autem Justinus presbyter obtulit sacrificium laudis, et participati sunt omnes.

Eodem die Romae, militum centum et sexaginta quinque. Tunc passi sunt Claudius, Severus, Crescentio et Romanus, ipso die quo beatus Laurentius, post tertium post diem passionis sancti Sixti



F. III IDUS AUGUSTI. (11 Aug.)

[a 1Kb] Romae, inter duas lauros, natalis sancti Tiburtii martyris, filii Chromatii urbis praefecti, quem erudierunt in fide B. Sebastianus et S. Tranquillinus, ac gloriosus presbyter Polycarpus, qui ipsum sacro fonte baptismatis innovavit, et familiam ejus [Col. 0325D] promiscui sexus mille quadringentos cum eo pariter baptizavit. Hujus etenim filius Tiburtius, cum propter immanitatem persecutionis isdem pater ejus et ingens multitudo Christianorum cum illo in Campaniam ex consilio pontificis Caii perrexisset, amore martyrii flagrans, resedit in urbe Roma. Et cum jejuniis et orationibus ibi cum beato Caio papa occuparetur, quadam die transiens occurrit homini qui de alto lapsus fuerat, et ita caput et omnia membra quassaverat ut de sola sepultura ejus ageretur. Juxta quem ipse accessit, et coepit dicere super vulnera ejus lente orationem Dominicam et Symbolum; et ita factus est homo, solidatis membris, incolumis [Col. 0326A] quasi nihil mali contigisset ei. Tunc apprehendens parentes ejus, segregavit eos a turbis, et indicavit eis virtutem nominis Christi. Et videns animum eorum fixum fortiter in timore Domini, perduxit eos ad Caium papam. Qui juvenem sanatum Deo gratias referentem, et parentes ejus pariter baptizavit. Interea dum procella persecutionis graviter inundaret, junxit se quidam, simulata fide, beato Caio. Porro hic apostata exstiterat, et erat fraudulentus in omni sermone, et callidus in omni commissu. Qui, dum a beato Tiburtio viro scholasticissimo, et nobili et sancto, frequenter argueretur, quod capillos super apicem frontis tonsoris arte componeret, et quod assidue pasceret, et ludendo pranderet, quod libentius feminarum se aspectibus daret, quod a jejuniis et orationibus [Col. 0326B] se tolleret, quod somno deditus non interresset pervigil in hymnis Dei; dum, inquam, pro his a beato Tiburtio acrius argueretur, simulabat se aequanimiter monitionem accipere, et egit arte quatenus orantem sanctum Tiburtium pagani comprehenderent; in qua comprehensione seipsum fecit teneri, et simul duci ad secretarium judicis. At ubi introducti sunt, Fabianus dixit ad eum, qui se arte tradiderat: Quis diceris? Ille respondit: Torquatus. Quid profiteris? Christianus sum, inquit. Fabianus dixit: Ignoras quod jusserunt invictissimi principes, ut qui sacrificare diis noluerint diversis suppliciis macerentur? Torquatus ait: Hic magister meus est, et ipse me semper docuit; quod hunc videro facere, necesse est ut hoc faciam. Fabianus conversus ad [Col. 0326C] Tiburtium ait: Audisti quid Torquatus asserit? Sanctus Tiburtius respondit: Torquatus diu est quod se Christianum esse mentitur; virtus enim ipsa nominis sancti graviter fert et moleste suum nomen non a suis moribus usurpari. Revera enim, vir illustrissime, hoc Christianum vocabulum divinae virtutis est, sectatorum scilicet Christi, qui vere philosophati sunt, qui vere Christiani dicti sunt, qui ad obterendas libidines fortiter militarunt. Ne credas, vir illustrissime, hunc esse Christianum qui in lenocinio sui molliendo capitis fibras omittit [al., vibras committit, vulgo fimbrias admittit], qui tonsorem diligit, qui in scapulis molliter gestit, qui fluxum gressum improbo nisu distendit, qui viros negligenter agit, feminas diligentius intuetur. Nunquam [Col. 0326D] tales pestes Christus dignatus est habere servos. Verum hic quoniam me se imitatuturum asserit, hic in tuo conspectu probabis eum mentitum. Hic enim qualis semper fuerit nunc evidenter ostendet. Fabianus dixit: Consultius facies, si saluti tuae consulens, principum decreta non contemnas. Tiburtius respondit: Ego saluti meae melius non consulo quam ut deos deasque contemnens, unum Deum Jesum Christum confitear. Torquatus adjecit: Non solum ipse Christianus crudelis est, verum etiam multis persuadet et decipit, ac cum suis sociis, cum quibus magicas artes exercet, diu noctuque incantationibus occupatur. Sanctus Tiburtius dixit: Falsus testis non [Col. 0327A] rit impunitus (Prov. XIX): iste quem vides, vir illustrissime, malitiae suae curis aestuans, ad nihil aliud Christianis est junctus, nisi ut cogitaret quomodo se nobis quasi Christanum ostenderet et quomodo aliis se fidelissimum mentiretur. Reprehendebam tamen in eo Cyclopaeam edacitatem, emersum vino putorem, et sepultam divini nominis sanctitatem. Ebrius patiebatur sitim, et esuriem vomens, nec ut Christianus, sed ut Antonianus quondam ille conviva, manducabat, bibebat, vomebat; et nunc Christianos arguit, Christianos accusat; in nos mitem judicem incitat, gladium nolenti judici porrigit, et ut daemoniis cervices nostras inclinemus hortatur. Videmus votum tuum, videmus cruenta consilia, et scelerata arte verborum venena tui pectoris intuemur. [Col. 0327B] Accingere nunc, o sceleratissime, utere carnificis officio, vindica tibi et ipsius judicis vocem, applica equuleos, appende Christianos, damna, percute, incende, bene nos accipis; si exsilium minaris, hoc philosophantibus totus est mundus. Si supplicium, evadimus mundi carcerem; si ignes, majora his incendia in cupiditatibus vincimus. Decerne quidquid libet. Omnis nobis vilis est poena, ubi pura comes est conscientia. Post haec Fabianus, cum verissime juvenis sanctissimus Christum confiteretur, jussit ante pedes ejus carbones ardentes effundi, dicens ad eum: Elige tibi unum de duobus: aut thura in istis carbonibus adjice, aut pedibus super eos nudis incede. Ille autem faciens signum crucis, constanter super eos nuda ingressus est planta, et [Col. 0327C] coepit dicere: Depone infidelitatem, et disce quia hic solus est Deus, quem confitemur creaturis omnibus dominari; nam mihi in nomine Domini mei Jesu Christi videtur quod super roseos flores ingrediar, quia creatura ipsa Creatoris famulatur imperio. Cui Fabianus: Quis ignorat artem magicam vos docuisse Christum vestrum? Obmutesce, infelix, exclamat Tiburtius, et noli auribus meis hanc injuriam facere, ut audiam te rabido ore latrantem mellifluum nomen et sanctum nominare. Iratus Fabianus dictavit sententiam, ut gladio animadverteretur. Ductus autem in via Lavicana tertio milliario ab Urbe, uno ictu gladii percussus abscessit. In eodem autem loco a quodam parente Christiano sepultus est tertio Idus Augusti.

[Col. 0327D] Eodem die Romae, natale sanctae Susannae virginis et martyris, sub Diocletiano et Maximiano Augustis, judice Macedonio. Fuit autem filia gloriosi presbyteri et martyris Gabinii, fratris Gaii episcopi et martyris, nobili satis orta progenie, quam pater nutriverat, et divinis litteris imbuerat. Audiens itaque Diocletianus de puella quod pulchritudine et sapientia praecelleret, misit ad Gabinium quemdam qui erat ex genere ejus consobrinum suum, nomine Claudium, et petivit eam Augusto Maximino filio suo in conjugem. Veniens denique Gabinius ad filiam suam Susannam, rogavit interesse Gaium episcopum urbis, avunculum ejus, et narravit eis quomodo Diocletianus Augustus direxisset Claudium [Col. 0328A] consobrinum eorum, ut Susannam suo filio Maximino in conjugem peteret. Quae Spiritu sancto corroborata, conjugium hujusmodi respuit. Et respondens patri et avunculo, dixit: Pater, scio quia de ore tuo sum erudita, ut castitatem studeam servare, et pudicitiam Domino Jesu Christo exhibere; in ejus ergo timore jam constituta, nunquam coinquinabor virili commistione, sed cui me semel tradidisti ipsi servio, et in ipso confido. Ipse enim novit conscientiam meam. Proinde Claudius ipse respondens ei, et aperiens votum Diocletiani, cum nullo modo ejus animum potuisset inclinare, ut conjungeretur Maximino filio ejus, sed insuper eruditus et instructus in via Dei a beatis Gaio et Gabinio, poenitentiam de sanguine sanctorum quem effuderat, poposcisset, baptizatus [Col. 0328B] est una cum uxore sua nomine Praepedigna, et filiis Alexandro et Cutia, et in tantum in fide convaluit ut omnes facultates suas venderet, et pauperibus Christianis erogaret; et quoscunque adire poterat, qui in custodia tenebantur, victu et vestimentis relevabat, mittens se ad pedes singulorum atque orationis gratiam ab eis tantum exoptans. Interea dum post mensem unum et dies sexdecim requiritur a Diocletiano, et responsum est ei quod aegritudine teneretur, misitque fratrem ejus ad eum nomine Maximum, comitem rei privatae, ut visitaret eum, et ageret cum illo de puella Susanna. Veniens igitur Maximus invenit Claudium in cilicio orantem, et obstupuit; cumque rem pro qua venerat per ordinem enarrasset, perduxit eum Claudius ad domum [Col. 0328C] beati Gabinii, et diligenter ei beatus Gabinius et sanctus Gaius viam Domini exposuerunt. Unde compunctus credidit Maximus, et baptizatus est. Ab eadem vero die coepit facultatem suam vendere per quemdam amicum suum nomine Thrasonem Christianissimum rogatum, qui occultus Christianus erat, quem ante multos annos beatus Gaius baptizaverat. Qui circumiens nocturnis horis vicos et carceres, pauperibus Christianis necessaria ministrabat, et gesta eorum colligebat, memoriasque exornabat. Post dies quindecim, nota facta sunt omnia Diocletiano, et misit Julium, qui Claudium, et Maximum, Praepedignam, Alexandrum atque Curiam puniret; Gabinium vero et Susannam vinculis constringeret. Et post dies quinquaginta quinque [Col. 0328D] jussit Diocletianus ut beata Susanna adduceretur ad Serenam uxorem suam, quae occulte Christiana erat. Cum itaque hymnis et orationibus cum ea vacaret, et die noctuque in laude Dei psalmos recineret, nuntiatum est hoc Diocletiano. Tunc idem dixit Maximino filio suo ut revocaretur Susanna ad patris sui Gabinii domum, et ibi abuteretur ea, ut ipsi liberet. Ipsa vero nocte, postquam revocata est, ingressus Maximinus in domum, ubi orabat Susanna, vidit nimiam claritatem super ipsam, et extimuit, et cursim rediit ad palatium. Diocletianus vero hoc arti magicae deputans, misit Macedonium, qui eam constringeret infra domum ejus, ut sacrificaret. Qui dum vellet eam flectere, ut diis immolaret, exspolians [Col. 0329A] eam coepit fustibus caedere. Beata vero Susanna dicebat: Gloria tibi, Domine. Sicque beata virgo permanens in confessione Domini, gladio percussa est intra domum suam, et spiritum incontaminatum Deo reddidit. Ejus corpus collegit Serena Augusta noctu, et manibus suis cum linteaminibus et aromatibus ornavit, et posuit juxta corpora sanctorum in coemeterio Alexandri in arenario, in crypta, juxta sanctum Alexandrum, tertio Idus Augusti. Sanguinem vero martyris, qui effusus fuerat in loco domus suae, velamine detersit, et posuit in capsa argentea in palatio suo, ubi die noctuque furtivis orationibus semetipsam Domino effundebat. Passa est autem III Idus Augusti.



G. PRIDIE IDUS AUGUSTI. (12 Aug.)
[Col. 0329B]

In Sicilia, civitate Catanensi, natale sancti Eupli diaconi, Diocletiano et Maximiano Augustis. Cum enim esset extra velum secretarii beatus Euplus, Christianum se confessus, intromissus est, jubente Calvisiano consulari, in auditorium. Et cum ibi fidem suam profiteretur, Calvisianus dixit: Torqueatur Euplus quousque confiteatur deos veros, omnipotentes, Martem, Apollinem, et Asclepium. Beatus Euplus respondit: Bene dixisti, Calvisiane, ut adorarem Trinitatem inseparabilem, unum Deum. Audiens Calvisianus, putavit eum de diis suis dixisse, et gaudio repletus, ait: Ergo sacrifica. Cui beatus martyr: Ego sacrifico et immolo me ipsum Patri, et Filio, et Spiritui sancto. Audiens hoc impius judex, [Col. 0329C] commotus ira, jussit eum amplius torqueri. Et ultimo dedit sententiam, dicens: Jubemus Euplum justo judicio nostro gladio interfici. Beatus vero Euplus gratias egit Domino nostro Jesu Christo. Et cum duceretur, repletus Spiritu sancto canebat: Magna est gloria tua, Domine, in servis tuis, quos ad te vocare dignatus es. Flectens itaque genua sua, finita oratione, paravit cervicem, et decollatus est IV Idus Augusti. Sepultum est corpus ejus conditum aromatibus, in loco venerabili Catanensis civitatis, II Idus Augusti.

Eodem die, sanctae Hilariae, matris sanctae Afrae [a 1Kb] martyris, quae cum ad sepulcrum illius excubaret, ibidem pro fide Christi a persecutoribus igni tradita est cum Digna, et Eumenia, et Euprepia, quae [Col. 0329D] fuerant puellae sanctae Afrae.

In Syria natalis sanctorum Macarii et Juliani.



A. IDIBUS AUGUSTI. (13 Aug.)

Romae, sancti Hippolyti [b 1Kb] martyris, sub Decio imperatore, Valeriano praefecto. Hunc beatum Hippolytum vicarium sanctus Laurentius, cum apud eum esset in custodia, baptizavit. Qui de sanctis exsequiis martyris, post tertium diem ad domum suam rediens, dedit pacem omnibus servis suis et ancillis; et communicavit de sacrificio altaris beati Laurentii martyris. Et posita mensa, priusquam cibum [Col. 0330A] sumeret, venerunt milites et tenuerunt et perduxerunt ad Decium. Quem ut vidit, subridens dixit ei: Nunquid et tu magus effectus es, quia corpus Laurentii abstulisse diceris? Sanctus Hippolytus respondit: Hoc feci non quasi magus, sed quasi Christianus. Decius furore repletus, jussit ut cum lapidibus os ejus contunderetur. Et exspoliavit eum veste qua induebatur habitu Christiano, et dixit ei: Sacrifica, et vives; sin aliter peries per tormenta sicut Laurentius. Sanctus Hippolytus dixit: Exemplum merear beati Laurentii martyris fieri, quem tu, miser, ausus fuisti ore polluto nominare. Extensus igitur, fustibus et cardis diu caesus est, donec caedentes deficerent. Inde levatus est a terra, et jussit eum Decius vestiri militari veste, qua gentilis utebatur, [Col. 0330B] et dixit ei: Recole militiam, et esto noster amicus, et in conspectu nostro utere militia pristina quam semper habuisti. Cumque beatus martyr dixisset: Militia mea haec est, Christianum firmum militare, unde cupio ad celerem palmam cum fructu venire; iracundia plenus Decius dixit Valeriano: Accipe omnes facultates ejus, et interfice eum crudeli exanimatione. Valerianus itaque, exquisita omni facultate ejus, invenit in domo Hippolyti omnem familiam Christianam, quam conspectui suo praesentari fecit. Et jussit beatum Hippolytum foras muros portae Tiburtinae cum familia sua duci. Beatus vero Hippolytus confortabat omnes, dicens: Fratres, nolite metuere, quia ego et vos unum Deum habemus. Et decollati sunt promiscui sexus numero [Col. 0330C] decem et novem. Beatus vero Hippolytus ligatus pedes ad colla indomitorum equorum, sic per carduetum et tribulos tractus, emisit spiritum. Nocte venit beatus Justinus presbyter, et collegit corpora, et sepelivit in campo eodem juxta Nympham, ad latus agri Verani, Idibus Augusti.

Eodem die natale sanctae Concordiae, nutricis ejusdem beati Hippolyti. Cum Valerianus ad familiam beati Hippolyti sibi praesentatam dixisset: Considerate aetates vestras, ne simul pereatis cum Hippolyto domino nostro; rsepondit beata Concordia: Nos desideramus potius cum domino nostro pudice mori quam impudice vivere. Ad hoc Valerianus: Genus, inquit, servorum nisi cum suppliciis non emendatur. Et jussit ut beata Concordia cum plumbatis [Col. 0330D] caederetur. Et cum caederetur emisit spiritum, corpusque ejus est in cloacam projectum. Cumque diu quaereret illud sanctus Justinus, et non inveniret, ita tristis redditur ut non cessarent flere oculi ejus. Tertio decimo vero die post passionem sancti Hippolyti, venit quidam miles Porphyrius nomine, ad Irenaeum cloacarium, qui occulte Christianus erat, et dicit ei: Si secretum possis custodire, divulgabo arti tuae multum ad quaestum. Ante hos dies jussit Valerianus praefectus in conspectu suo quamdam creditariam Hippolyti plumbatis deficere, et corpus ejus in cloacam jactari. Haec in vestibus [Col. 0331A] suis spero quod margaritas habet absconsas, vel aurum. Audiens haec Irenaeus, intimavit secreto beato Justino presbytero. Qui flectens genua gratias egit Deo. Porphyrius autem noctu veniens cum Irenaeo invenit corpus sanctum. Sed in vestimentis nihil invenerunt. Beatus autem Irenaeus vocavit ad se quemdam Christianum Abundium nomine, et tulerunt corpus ejus, et perduxerunt ad beatum Justinum. Qui gratias agens Deo, illud suscepit, et juxta corpora martyrum Hippolyti et aliorum sepelivit, VIII Kalendas Septembris.

Eodem die in Foro Syllae; natale sancti Cassiani, qui cum adorare idola noluisset, interrogatus a persecutore quid artis haberet, respondit quia pueros notas doceret. Et mox, spoliatis vestibus, ac manibus [Col. 0331B] post terga revinctis, statuitur in medio. Vocatisque pueris, quibus docendo exosus fuerat factus, data est facultas eum perimendi. At illi, quantum doluerant discentes tantum se ulcisci gaudentes, alii eum tabulis ac buxis feriebant, alii stylis vulnerabant. Quorum quanto infirmior erat manus, tanto graviorem martyrii poenam dilata morte faciebat. Scripsit Prudentius poeta (hymn. 9).



B. XIX KAL. SEPTEMBRIS. (14 Aug.)

Vigilia Assumptionis sanctae Mariae.

Eodem die, natale sancti Eusebii presbyteri et confessoris. Qui, praesente Constantio, cum fidem Catholicam constantissime defenderet, et Liberium papam doleret Arianae perfidiae consensisse, ab irato [Col. 0331C] Constantio imperatore Ariano includitur in quodam cubiculo domus suae, habente in latitudine pedes quatuor, ubi multis diebus in oratione constanter perseveravit. Et nonodecimo Kalendas Septembris, post menses septem, adhuc tamen inclusus, dormitionem accepit. Cujus corpus collegerunt Gregorius et Orosius presbyteri, et sepelierunt in crypta, juxta corpus beati Sixti martyris et episcopi, via Appia in coemeterio Calixti. Ubi et titulum ipsius scribentes, posuerunt ita: Eusebio homini Dei. Audiens autem Constantius quod Gregorius et Orosius sepelissent corpus beati Eusebii, in eadem crypta ubi illum condiderant praecepit vivum includi Gregorium. Hunc semivivum noctu Orosius presbyter excepit inde. Et post paululum defunctum juxta [Col. 0331D] corpus sancti Eusebii presbyteri sepelivit. Factaque est gravissima persecutio in catholica Ecclesia ab Arianis, sedem apostolicam tunc tenente Liberio.



C. XVIII. KAL. SEPTEMBRIS. (15 Aug.)

Sanctae Mariae [a 1Kb] dormitio.

Eodem die sancti Tharsitii acolythi et martyris. Quem pagani cum invenissent Christi corporis sacramenta portantem, coeperunt discutere quid gereret. At ille indignum judicans porcis prodere margaritas, tam diu fustibus ac lapidibus mactatus est, quousque [Col. 0332A] exhalaret spiritum. Et revoluto ejus corpore, sacrilegii discussores nihil potuerunt in ejus manibus vestimentisque invenire sacramentorum Christi [b 1Kb] . Christiani autem collegerunt corpus martyris, et sepelierunt in coemeterio Calixti, via Appia.



D. XVII KAL. SEPTEMBRIS. (16 Aug.)

In Nicaea Bithyniae, natalis sancti Ursatii confessoris sub Licinio persecutore. Qui, derelicta militia, solitariam vitam in quadam turre praefatae urbis egit, tantisque virtutibus claruit ut et daemones expulisse, et ingentem draconem orando interemisse legatur. Scriptum in libro quinto historiae Ecclesiasticae tripartitae (c. 33).

[Col. 0332B] Romae, sanctae Serenae, uxoris quondam Diocletiani Augusti.



E. XVI KAL. SEPTEMBRIS. (17 Aug.)

Apud Africam, natale sanctorum martyrum, Liberati abbatis, Bonifacii diaconi, Servi et Rustici subdiaconorum, Rogati et Septimii monachorum, et Maximi pueri. Qui persecutione Wandalica, jussu crudelissimi atque impiissimi regis Hunerici, de territorio Capsensis civitatis, ex habitaculo monasterii abstracti, atque ad urbem Carthaginensem perducti sunt, ubi pro confessione Catholicae fidei, et unici baptismatis defensione, primo carcerali custodiae mancipati, et crudelibus ferri ponderibus arctati, tenebrosis deputati sunt locis. Ubi cum die ac nocte [Col. 0332C] Christianum populum in fidei constantia roborassent, jussit tyrannus furore succensus, navem lignorum manipulis adimpleri, atque omnes pariter alligatos in pelago, igne supposito, adcremari. Cum autem provoluntate infandi regis, vel crudelium ministrorum, extensis eorum manibus, et pedibus elevatis, lignis ignis fuisset injectus, statim imperio divino, videntibus cunctis, exstinctus est; et dum saepius renovaretur, iterum atque iterum exstinguebantur globi flammarum. Unde magis tyrannus furore simul et pudore repletus, jussit eos remorum vectibus enecari, et ita singulos in modum canum, cerebris comminutis, perimi. Sicque speciosum cursum certaminis sui, coronante Domino, perfecerunt. Corpora eorum [Col. 0332D] in mare jactata, sub eadem hora illaesa littoribus reddita, a Christiano populo reverenter sublata, praeeunte clero, cum hymno solemnibus condita sunt in monasterio contiguo basilicae, quae dicitur Celerinae. Scribit beatus Victor Africanus episcopus in historia ejusdem Wandalicae persecutionis (l. 3), quam et ipse cum caeteris sustinuit, et fideli atque illustri stylo digessit.

Apud Caesaream Cappadociae, natalis sancti Mammetis martyris, qui passus est, imperante Aureliano, sub Alexandro praeside.



F. XV KAL. SEPTEMBRIS. (18 Aug.)
[Col. 0333A]

Apud Praenestinam civitatem, milliario ab urbe trigesimo tertio, natalis sancti Agapiti martyris, sub Aureliano imperatore, praeside Antiocho. Cum esset annorum quindecim, et amore Christi martyrio ferveret, jussu imperatoris tentus, et primo nervis crudis diu caesus est, deinde praesidi ut impelleretur sacrificare traditus. Qui in durissimo atque obscurissimo carcere eum reclusit, et per quatuor dies cibum omnem negavit; inde de carcere exhibitus est praesidi, qui prunas ardentes super caput ejus jussit imponi. Et cum gratias Deo martyr ageret, flagellis est caesus, et nudus suspensus, capite deorsum verso, acri subter fumo facto. Et cum diceret praesidi: Sapientia [Col. 0333B] tua et vanitas tua in fumo laborat, iterum flagellis caeditur a quatuor sibi invicem succedentibus; deinde bullientem aquam super ventrem ejus ministri diaboli effuderunt, et maxillas ejus confregerunt. Interea judex de tribunali suo cadens, collectus a ministris in lecto reclinatur, et sentiens Dei virtutem in martyre, post modicum tristem animam emisit. De beato vero Agapito renuntiatum est imperatori, qui beatum virum jussit leonibus subjici; sed mansuetae factae ferae, pedibus martyris ad lambendum se inclinaverunt. Hoc videntes sceleris ministri, tulerunt de medio sanctum martyrem, et venerunt contra civitatem Praenestinam, ubi sunt duae columnae, et ibi eum gladio percusserunt, sub die XV Kalendas Septembris. Corpus ejus noctu sublatum est a Christianis, [Col. 0333C] et positum milliario primo a civitate in agro, in sarcophago novo nutu divino ibi invento.

Eodem die Romae, in Sexto Philippi, natalis beatorum presbyterorum Joannis et Crispi, qui persecutione Diocletiani et Maximiani multa sanctorum corpora officiosissime sepelierunt. Quorum meritis et ipsi postmodum sociati, gaudia vitae meruerunt.



G. XIV KAL. SEPTEMBRIS. (19 Aug.)

Natalis sancti Magni, seu sancti Andreae martyris, cum sociis suis duobus millibus, quingentis nonaginta septem.

In Galliis, pago Sigisterico in monte qui dicitur Jura, natale sancti Donati presbyteri. Qui ab ipsis [Col. 0333D] infantiae rudimentis mira Dei gratia praeditus, ex urbe Aurelianensi ad praefatum locum, ut soli Christo vacaret, adveniens, anachoreticam illic vitam multis annis exegit, tanta miraculorum gloria clarus, ut inter caetera gesta magnifica etiam draconem immanem atque terribilem suis exinde orationibus effugatum exstingueret. Cumque dies vocationis ejus instaret, adveniente sancto abbate Mario, cui ita fuerat revelatum, inter verba orationis migravit ad Christum, sepultusque est ab eodem patre in loco suo.

Romae, natale beati Julii senatoris et martyris, sub Commodo imperatore, judice Vitellio. Hunc docuerunt beati martyres Eusebius et Vincentius, Peregrinus [Col. 0334A] et Pontianus [a 1Kb] . Per quorum manus etiam facultates suas pauperibus distribuens, a beato Rufino presbytero baptismi gratiam percepit. Quod audiens Commodus, iratus jussit eum teneri, et cuidam Vitellio magistro peditum tradi, ut omnes facultates ejus requireret, et ad sacrificandum impelleret. Qui conjecit eum in carcerem, et post triduum catenis vinctum fecit sibi praesentari. Et auditum jussit tam diu fustibus caedi, donec emitteret spiritum. Cujus corpus collegerunt noctu beatus Eusebius, Pontianus, Peregrinus atque Innocentius, et sepelierunt in coemeterio Calepodii, sub die XIV Kalendas Septembris.



A. XIII KAL. SEPTEMBRIS. (20 Aug.)

[Col. 0334B] Natale Samuelis prophetae. Cujus sacra ossa imperator Arcadius de Judaea transtulit in Thraciam, portantibus episcopis, et omnium ecclesiarum populis tanta laetitia occurrentibus, quasi praesentem viventemque cernerent atque susciperent, ut de Palaestina usque Chalcedonem jungerentur populorum examina, et in Christi laudes una voce resonarent. Scribit sanctus Hieronymus in libro contra Vigilantium (cap. 2).

Eodem die, beati Porphyrii hominis Dei, qui sanctum martyrem Agapitum erudivit in fide et doctrina Christi.



B. XII KAL. SEPTEMBRIS. (21 Aug.)

In territorio civitatis Gavalitanae, vico Minatensi, [Col. 0334C] natalis sancti Privati episcopi et martyris, qui passus est sub persecutione Valeriani et Galieni.

Eodem die natalis sanctorum martyrum Bonosi et Maximiani, quorum gesta habentur.

Et in civitate Salona, natalis Anastasii [b 1Kb] martyris. Qui cum videret sanctum Agapitum inter tormenta fortius Christum confitentem, exclamavit: Magnus est Deus; et non est alius praeter eum. Erat autem cornicularius miles. Ad quem praeses: Sicut video, inquit, seductus es. De quo praeses imperatori Aureliano renuntiavit. Qui mox perire illum jubet, et ita martyr factus migravit ad Dominum.



C. XI KAL. SEPTEMBRIS. (22 Aug.)

[Col. 0334D] Romae via Ostiansi in coemeterio ejusdem, natalis sancti Timothaei. Qui Antiochia veniens Romam, sub Melchiade papa, susceptus est. Quique cum annum totum et aliquot menses ibi praedicans, multos ad fidem Christi convertisset, tentus a Tarquinio Urbis praefecto, et longa carceris custodia maceratus, cum sacrificare idolis noluisset, tertio caesus, et gravissimis suppliciis attrectatus, ad ultimum decollatus, et juxta beatum apostolum Paulum sepultus est. Scriptum invenitur in historia sancti Silvestri.

Eodem die Augustoduni, natalis sancti Symphoriani (31 Dec.), qui tempore Aureliani imperatoris, sub Heraclio consulari, cum idolis sacrificare nollet, [Col. 0335A] primo verberibus affectus, dein carceri mancipatus, ad ultimum caeso capite martyrium consummavit.

In Portu Romano, natalis sanctorum peregrinorum martyrum Martialis, Epicteti, Saturnini, Aprilis, et Felicis, cum sociis eorum [a 1Kb] .

Item Romae, natale beati Antonii martyris, qui cum esset carnifex, vidit stantem juvenem cum spongia, et detergentem latera sanctorum martyrum Eusebii, Pontiani, Peregrini, atque Vincentii, cum suspensi in equuleo caederentur, et mox clamare coepit: Vere Deus Christus, quem hi praedicant. Fugiens occulte, a Rufino praesbytero baptizatus est. Et reversus ad Vitellium, cum se Christianum libere fateretur, capitis sententia damnatus, via Aurelia, juxta formam Trajanam, XI Kalendas Septembris [Col. 0335B] sepultus est.



D. X KAL. SEPTEMBRIS. (23 Aug.)

Natalis sanctorum martyrum Donati, Restituti, Valeriani, Fructuosae, cum aliis duodecim, qui praeclarissimo confessionis honore apud Antiochiam coronati sunt.

Eodem die, beati Theonae [b 1Kb] apud Alexandriam, venerabilis et vere Deo digni, qui beatum Petrum episcopum, post et martyrem, nutrivit, in omni puritate et animi virtutibus clari.

Eodem die, beati Zacchaei episcopi, qui quartus a Jacobo Jerosolymorum Ecclesiam clarissime rexit.

Lugduno Galliae, natalis sanctorum martyrum Minervii et Eleazari cum filiis octo, quorum corpora [Col. 0335C] in crypta, quae urbi ab occidente imminet, condita habentur.

In Portu urbis Romae, natalis sancti Hippolyti, Quiriaci, et Archillai.

Eodem die, natalis sanctorum Timothaei et Apollinaris [c 1Kb] , qui apud Rhemensium urbem consummato martyrio, coelestia regna meruerunt.



E. IX KAL. SEPTEMBRIS. (24 Aug.)

In India, natalis beati Bartholomaei apostoli.

Eodem die apud Carthaginem, sanctorum martyrum Massae candidae, qui passi sunt tempore Valeriani et Gallieni. Ferunt enim, inter alia supplicia tunc a praeside clibanum calcis accensum, et in ora [Col. 0335D] illius prunas cum thure exhibitas, et praesidem dixisse Christianis: Eligite a duobus unum: aut thura super his carbonibus offerte Jovi, aut in calcem demergimini. Tunc trecenti viri fide armati se ictu rapidissimo Christum Dei Filium Deum fatentes, jecerunt in ignem, et inter vapores calcis pulverei sunt demersi. Ex quo etiam candidatus ille exercitus beatorum, Massa candida meruit nuncupari [d 1Kb] .



F. VIII KAL. SEPTEMBRIS. (25 Aug.)

Romae, natale sancti Genesii martyris: qui prius [Col. 0336A] in Urbe mimus Themelae [e 1Kb] artis magister fuit. Et quadam die cum vellet Diocletiano imperatori, cui Christiani, utpote saevissimo, exosi erant, de mysteriis Christianae observantiae ludum exhibere, et hujus rei gratia spectante imperatore et omni populo, in medio theatri quasi aegrotus decumbens se posceret baptizari, mimum in haec verba proposuit: Eia nostri, gravem me sentio, levem me fieri volo. Illi responderunt: Quomodo te levem facimus si gravis es? Numquid nos fabri sumus, et ad runcinam te missuri sumus? Haec verba exhibuerunt populo risum. Genesius iterum: Vesani, Christianus desidero mori. Quare? inquiunt. Quibus Genesius: Ut in illa die veluti fugitivus in Deo inveniar. Evocato autem presbytero et exorcista, repente a Deo inspiratus [Col. 0336B] credidit. Nam illi juxta lectum ipsius quasi aegrotantis cum resedissent, dicunt ei: Quid ad nos misisti, filiole? Genesius autem non simulate ac ficte, sed ex puro corde respondit: Quia accipere cupio gratiam Christi, per quam renatus liberer a ruina iniquitatum mearum. Cumque sacramentorum mysteria complessent, et indutus esset vestibus albis, veluti per ludum a militibus raptus, et ad similitudinem sanctorum martyrum de Christi discutiendus nomine imperatori fuisset exhibitus, stans in editiori loco ita concionatus est: Audi, imperator, et omnis exercitus, sapientes et populi hujus urbis. Ego quotiescunque Christianum vel nominatum audivi, exhorrui, et in confessione permanentibus insultavi. Ego etiam parentes meos, et affines causa nominis Christiani [Col. 0336C] execratus sum, et in tanta derisione habui christianos, ut mysteria eorum diligenti examinatione perquirerem, et ex eorum sanctificatione ludum vobis exhibere vellem. At ubi me aqua nudum tetigit, et interrogatus, credere me respondi, vidi super me manum coelitus venientem, et angelos Dei radiantes juxta me stetisse, qui omnia peccata, quae ab infantia feci, recitarunt de libro, quem mox in ipsa aqua laverunt, in qua ego in conspectu vestro perfusus sum, et mihi candidiorem nive postmodum ostenderunt. Nunc igitur, inclyte imperator, et vos omnes populi, qui de his mysteriis nescitis, mecum credite Deum verum esse Christum, hunc esse lumen, hunc veritatem, hunc esse pietatem, et per ipsum vos ad indulgentiam posse pertingere. Ad haec imperator [Col. 0336D] Diocletianus vehementissime indignatus, statim eum fustibus crudelissime caesum Plutiano praefecto tradidit ad sacrificia compellendum; a quo in equuleo suspensus, et ungularum diutissima laceratione vexatus, lampadibus etiam inflammatus, cum in fide persisteret, dicens: Non est rex praeter illum quem ego vidi, et adoro, et colo, pro cujus cultura si millies occidar, ipse ero ut coepi. Christum mihi de ore, Christum mihi de corde auferre tormenta non poterunt; valde etenim poeniteo quod ante nomen sanctum, et in hominibus sanctis exhorrui, et satis [Col. 0337A] tardius ad adorandum verum Regem superbus miles accessi. Martyrii coronam capitis obtruncatione promeruit VIII Kalendas Septembris.

Ipso eodemque die, natalis sancti Genesii [a 1Kb] , Arelatensis, qui ante tribunal judicis exceptoris functus officio, cum impia, quibus Christiani puniri jubebantur, edicta nollet excipere, projectis in publico tabulis, se Christianum esse testatus abscessit. Et post modicum intervallum deprehensus ab apparitoribus, atque in ripa fluminis Rhodani decollatus, martyrii gloriam, proprio cruore baptizatus, accepit.

Eodem die Romae, natale sanctorum quatuor martyrum, Eusebii, Pontiani, Peregrini atque Vincentii, imperante Commodo, Vitellio judice. Hi primo facultates suas omnes pauperibus disperserunt, ac deinde [Col. 0337B] praedicationibus suis Julium quoque senatorem et omnem domum ejus ad fidem Christi conversos, per beatum Rufinum presbyterum ad baptismi gratiam perduxerunt. Qui non multo post martyr factus, ab iisdem etiam sepultus est. Pro quo maxime, ipsi a Vitellio tenti, et in equuleo levati, nervis quoque distenti, ac deinde fustibus caesi sunt; quibus et flammae ad latera eorum postmodum appositae. Sed cum in laude Christi fidelissime persisterent, tandem depositi ab equuleo sunt. Et cum nihilominus in confessione Christi permanerent, iratus Vitellius Eusebio jussit linguam radicitus abscidi, quam tamen beatus Faustus colligens in sinu suo abscondit, et fugit. Praecisa lingua, clamabat Eusebius: Gloria tibi, Domine Jesu Christe, qui dignatus [Col. 0337C] es me cum servis tuis ad gloriam connumerare. Reclusi in carcerem cum hymnis Dei die noctuque personarent, venit quidam jam quatuor annis caecus sacerdos Capitolii, nomine Lupulus, ad eos; et credens, illuminatus, baptismi gratiam percepit. Hoc factum custos carceris Simplicius nomine videns, et ipse, rejectis idolis, baptizatus est. Quae gesta Vitellius Commodo cum renuntiasset, jussit eos puniri. Et post triduum de carcere educti, ad Petram sceleratam, plumbatis usque ad emissionem spiritus mactati sunt. Quorum corpora collegit beatus Ruffinus presbyter, et sepelivit ab urbe Roma milliario sexto, inter viam Aureliam et Triumphalem, octavo Kalendas Septemb. Sed multo post tempore [b 1Kb] beatorum martyrum Eusebii et Pontiani (largitione papae Nicolai) [Col. 0337D] membra ad Gallias translata in monasteriis sancto apostolo Petro voto religioso collatis, reverenter tumulata venerantur.



G. VII KAL. SEPTEMBRIS. (26 Aug.)

Romae, sancti Zephyrini papae [c 1Kb] , qui rexit Ecclesiam annos octo, menses septem, dies decem.

Item natalis sanctorum Irenaei et Abundi [d 1Kb] , Romae; quos Deciana persecutione jussit Valerianus incloacari, eo quod corpus beatae Concordiae in cloacam missum levaverunt. Et ipsorum quoque corpora [Col. 0338A] levavit Justinus presbyter, et sepelivit in crypta juxta beatum Laurentium.

Apud Victimilium castrum Italiae, natalis beati Secundi martyris, viri spectabilis, et ducis ex legione sanctorum Thebaeorum, qui ante beatum Mauritium et caeteros, post vincula et carceres martyrium capitis abscisione complevit.

Apud urbem Italiae, quae Bergamis dicitur, natalis sancti Alexandri martyris, sub Maximiano Caesare; qui cum esset miles unus ex legione Thebaeorum, Christianus factus est. Audiens hoc Maximianus post dies quindecim, mittens accersivit eum, dicens ei: Pro nulla re alia evocavi te nisi ut sacrifices. Comperi enim te derelinquentem deos nostros, Christianum esse factum. Et hoc dicens, petit sibi [Col. 0338B] mensam. Eaque apposita, et linteamine cooperta, coepit agere cum beato Alexandro ut sacrificaret. Sanctus Alexander in coelum aspiciens, dixit: Atque utinam tantam mihi Deus gratiam daret, qui cuncta per Jesum Christum postulantibus praestat, ut possem et tuam voluntatem ad Dei agnitionem convertere, et vanissimam istam incredulitatem a te avertere! Sed tu quidem insanabile habes malum; ex vetustate huic vanitati adhaerens, credere non vis. Me autem vocavit ille qui ex gentibus ad suam gratiam olim vocare promisit. Parce consiliis tuis diabolicis, plange, et cognosce actus tuos malos, et crede in Deum vivum, qui fecit omnia. Tunc Maximianus, ad tantam ejus fiduciam commotus, jussit astantibus ut de apposito sacrificio invito ei offerrent, applicitis [Col. 0338C] armatis econtra; at ille beatissimus, confundens regiam iniquitatem, et ejus praecepta fide armatus contemnens calce mensam percussit, evertens eam cum omnibus suprapositis. Iracundia repletus Maximianus jussit tradi uni ex ministris. Qui, evaginato gladio, stetit stupidus, ferire non audens. Cui Maximianus: Adhuc stas, male miles? At ille respondit: Caput ejus sicut mons est ante me, unde totus contremisco. Tunc Maximianus tradidit eum aliis ut occideretur. Gaudio itaque repletus martyr, aquam petiit et manus suas lavit, flectensque genua, et cervicem in terra humilians, oratione fusa ad Dominum, animadversus est. Post aliquot dies quaedam matrona castissima, nomine Gratia, collegit corpus ejus, et posuit illud in praediolo suo, non longe a muro civitatis [Col. 0338D] Bergamensis. Cujus passio completa est 7 Kal. Septembris.



A. VI. KAL. SEPTEMBRIS. (27 Aug.)

Apud Capuam, natalis sancti Rufi [e 1Kb] martyris, quem docuit et baptizavit beatus Apollinaris, Petri apostoli discipulus, cum esset idem Rufus patriciae dignitatis.

Tomis, natalis sanctorum martyrum, Marcellini tribuni, et uxoris ejus Manneae, et filii ipsius Joannis, et Serapionis clerici, et Petri militis [f 1Kb] .

[Col. 0339A] In Galliis, civitate Arelatensi, sancti Caesarii episcopi et confessoris, mirae sanctitatis, pietatis et studii viri.

Apud Augustodunum, S. Syagrii episcopi et conf.



B. V KAL. SEPTEMBRIS. (28 Aug.)

Romae, natale beatissimi Hermetis [a 1Kb] martyris. Hunc illustrissimum virum beatus Alexander pontifex et martyr (3 Maii), cum esset praefectus urbis Romae, baptizavit cum uxore, et filiis, ac sorore Theodora, cumque eo pariter mille ducentos quinquaginta servos ejus, uxores quoque et filios eorum, prius ingenuitate illis concessa. Et non multo post ab Aureliano imperatore trusus in carcerem, beato etiam Alexandro [Col. 0339B] in custodia posito, tribuno Quirino commendatur. Qui dixit ad beatum Hermem: Quae ratio est, vir illustris, ut vice sacra judicans, non solum ad istam injuriam te redigi velis, verum etiam praefecturae honore exspoliatum, in vinculis te tanquam privatum trudi aequanimiter feras? Sanctus Hermes ait: Praefecturam non perdidi, sed mutavi. Nam dignitas terrena a terris tollitur, ac mutatur; dignitas vero coelestis aeterna sublimitate subsistit. Dicit ei Quirinus: Miror te prudentem virum ad tantam stultitiam devenisse, ut credas extra istam vitam te aliquid habiturum, postquam cineres humani corporis ita ad nihilum redigantur ut nec ossa ipsa subsistant. Cui beatus Hermes Et ego ante hos annos illam deridebam, et istam carnalem vitam utilem esse dicebam. [Col. 0339C] Et Quirinus: Fac et me probare, ut si ita est sicut tu credidisti, et ego credam. Beatus Hermes dixit: Sanctus Alexander, qui habetur in vinculis, haec me docuit. Audiens haec Quirinus coepit maledicere Alexandro, et dixit ad Hermem: Ego te rogavi dicens: fac me probare juste te credidisse; et tu mihi nominasti hominem magnum, quem in vinculis habeo, et in carceris ima conclusum. Si verum est ergo quod dicis, vado ad eum ipse, et triplicabo illi vincula et custodes; si potuerit hora coenandi ad te venire, credam quae docuerit. Ivit, triplicavit vincula, custodes apposuit. Primo igitur noctis initio, venit puer, qui videbatur esse non amplius quam quinque annorum, ferens faculam ardentem in carcere; et flectens genua sua, cum beato Alexandro [Col. 0339D] oravit, dicens orationem Dominicam, et apprehendens manum ejus eduxit per fenestram, et perduxit eum ad beatum Hermem in domum Quirini. Quirinus factum hoc ut vidit, exterritus est. Cui post alia beatus Hermes dixit: Ecce nos vides in unum, quos custodiis mancipasti. Causa cur ego sancto Alexandro crediderim ista est: Unicus cum mihi esset filius in nimio languore positus, qui adhuc ambulabat ad litterarum studia, hicque in Capitolium cum esset ductus a me et matre sua, et sacrificassemus diis, et pontificibus praemia dedissemus mortuus est. Tunc increpare me coepit nutrix ejus, dicens: Si eum ad limina sancti Petri duxisses, et credidisses [Col. 0340A] Christo, filium tuum incolumem haberes. Cui ego respondi: Dum tu ipsa caeca sis facta et non sis curata, quomodo filium meum reddet incolumem? Si ante istos, inquit, quinque annos credidissem Christo, redditi mihi essent oculi. Cui dixit: Vade et crede; et si tibi oculos aperuerit Alexander, credam quod et mihi reddat filium meum. Abiit ad ipsum caeca, et ecce reversa est ad me sana, imponensque humeris suis filium meum mortuum, cucurrit, et jactavit eum ante pedes beati Alexandri. At ille, oratione facta, resuscitavit eum. Ego confestim misi me ad pedes ejus, et rogavi me fieri Christianum. Patrimonium vero matris ejus ipsi contuli; aliquanta etiam de meo addidi. Caetera vero aut pauperibus erogavi, aut servis meis, qui mecum facti sunt Christiani, [Col. 0340B] dedi. Haec et his similia cum egisset circa Quirinum beatus Hermes, credidit Quirinus cum omni domo sua, et baptizatus est. Aurelianus cuncta haec audiens, dictavit in ultimo sententiam ut beatus Hermes gladio puniretur. Qui decollatus, a beata sorore sua Theodora collectus, in Salaria vetere non longe ab urbe Roma sub die quinto mense Septembris sepultus est.

Ipso die in Africa, depositio sancti Augustini episcopi. Ex provincia ergo hic Africana, civitate Tagastensi, de numero curialium parentibus honestis et Christianis progenitus, alitusque est ac nutritus eorum cura ac diligentia, impensisque saecularibus artibus eruditus apprime, omnibus videlicet disciplinis imbutus, quas liberales vocant. Nam et Grammaticam [Col. 0340C] prius in sua civitate, et Rhetoricam in Africae capite Carthagine postea docuit; consequenti etiam tempore trans mare in Roma, et apud Mediolanum. In qua urbe tunc episcopatum administrabat acceptissimus Deo, et in optimis viris praeclarissimus sacerdos Ambrosius. Hujus interea verbi Dei praedicatoris frequentissimis in Ecclesia disputationibus astans in populo, intendebat suspensus atque affixus. Et factum est, divina praestante opitulatione, ut per illum talem tantumque antistitem Ambrosium, et doctrinam salutarem Ecclesiae catholicae, et divina perciperet Sacramenta. Moxque ex intimis cordis medullis spem omnem quam habebat in saeculo dereliquit. Jam vero non uxorem, non filios, non carnis divitias, non honores saeculi quaerens, Deo cum suis [Col. 0340D] servire statuit. Unde cum his qui eidem adhaerebant Deo vivebat jejuniis, orationibus, bonis operibus in lege Domini meditans die ac nocte. Et de his, quae sibi Deus cogitanti atque oranti intellecta revelavit, et praesentes et absentes sermonibus ac libris docebat. Factumque est ut ordinaretur presbyter in Ecclesia Hipponensi, omnibus id uno consensu et desiderio fieri perficique petentibus, magnoque studio et clamore flagitantibus. Mox sibi monasterium intra ecclesiam instituit, et cum Dei servis vivere coepit secundum modum et regulam sub sanctis apostolis constitutam: maxime ut nemo quidquam proprium in illa societate haberet, sed essent omnia communia, [Col. 0341A] et distribuerentur unicuique, sicut opus erat. Interjecto autem tempore, sancto episcopo Valerio id agente, omnibus gratulantibus, atque id fieri ingenti desiderio clamantibus, episcopatum suscipere, suo vivente episcopo, coactus est. Atque ita factum est ut episcopus multo instantius ac ferventius majore auctoritate verbum salutis aeternae alacriter pullulanti atque crescenti Domini ecclesiae praedicaret. Vixit in clericatu vel episcopatu annis ferme quadraginta, aetatis vero illius anni septuaginta sex. Verbum Dei usque ad extremam aegritudinem impraetermisse, alacriter et fortiter sana mente, sanoque consilio in Ecclesia praedicavit. Membris omnibus sui corporis incolumis, integro aspectu atque auditu, et astantibus, et videntibus, et orantibus fratribus, [Col. 0341B] obdormivit cum patribus suis, enutritus in senectute bona. Testamentum nullum fecit, quia unde faceret pauper Dei non habebat. Tertio obsidionis mense (nam civitas ejus quatuordecim mensibus conclusa et obsessa est a Wandalis, Alanis, aliisque commistis gentibus) decubuit febribus, et illa ultima exercitatur aegritudine. Hic beatus episcopus spiritu divino tactus, in sancta Ecclesia catholica ad instructionem animarum fecit libros, tractatus, epistolas numero mille triginta, exceptis qui numerari non possunt, quia nec numerum designavit eorum. Hujus corpus venerabile, primo de sua civitate propter barbaros et Sardiniam translatum, nuper a Leutprando rege Longobardorum, dato magno pretio, Ticinis relatum, et honorifice conditum est.

[Col. 0341C] Brivate, natale sancti Juliani martyris [a 1Kb] . Qui tempore persecutionis hortatu beati Ferreoli, cujus in militia comes erat, ex Viennensi urbe clandestino discessu ad praefatum Arvernae urbis territorium commigravit. Ubi ab insequentibus persecutoribus tentus, desecto gutture, morte horribili necatus est.

Constantinopoli, sancti Alexandri episcopi et confessoris [b 1Kb] gloriosi senis: cujus virtute orationis Arius divino judicio condemnatus, crepuit medius, et effusa sunt viscera ejus. Dormivit vero idem beatus pontifex vitae suae anno nonagesimo octavo, episcopatus trigesimo tertio.

Eodem die apud Santonas, sancti Bibiani [al Viviani] episcopi et confessoris.



C. IV KAL. SEPTEMBRIS. (29 Aug.)
[Col. 0341D]

Romae in Aventino in oppido Vindinensi ad Arcum Faustini, natale beatissimae et illustrissimae Sabinae martyris, quae fuit uxor praeclarissimi quondam Valentini, et Filia Herodis Metallarii, quae passa est, Adriano imperante, sub praefecto Helpidio. Hanc beata virgo Seraphia, cum in domo conversaretur, persuasit in fide Domini nostri Jesu Christi. Quae postmodum eamdem virginem usque ad locum passionis secuta est, et cum ei praeses Berilus diceret: Quid tibi ipsa derogas, aut quare temetipsam [Col. 0342A] vilem reddis, aut quare non consideras quae es, aut cujus filia es? Conjunxisti enim te Christianis, et oblita es natales tuos, et memoriam tanti viri, cujus fuisti; et deorum, quorum iram vereor ne incurras. Revertere magis ad domum tuam, et dimitte hanc nefandam, quae maleficiis te et plures demutavit a deorum cultura. Beata Sabina respondit: Illius sanctae puellae, de qua dicis, maleficiis utinam et tu suadereris, sicuti et ego suasa sum, ut ab immundis recederes idolis, et verum et certissimum agnosceres Deum, qui bonos ad aeternam vocat vitam, et malos in poenam relinquit perpetuam. Quod praeses audiens, reveritus illam dimisit. Ut vero beata Seraphia gloriosissimo martyrio coronata est, illustrissima Sabina colligens reliquias [Col. 0342B] ejus, celebratis venerabilibus exsequiis, thesaurum sempiternum vel pretiosam margaritam reposuit in monumento suo, quod ipsa sibi cum summo studio et ornatu fecerat. Deinde, interpositis aliquot diebus, comprehensa judici Helpidio praesentatur. Quam ille videns: Tu es, inquit, Sabina uxor quondam Valentini illustrissimae memoriae, et filia Herodis? Cui sancta matrona respondit: Ego sum et gratias ago Domino meo Jesu Christo, qui me peccatricem per sanctam famulam suam Seraphiam de multis sordibus et potestate daemonum liberare dignatus est. Commotus postmodum praefectus, cum videret in confessione Christi constantiam ejus, dictavit sententiam dicens: Sabinam diis inobedientem, dominos quoque et Augustos nostros blasphemantem, gladio [Col. 0342C] percuti decrevimus, atque omnes facultates ejus publicis titulis praesignari. Passa est autem beata famula Christi Sabina quarto Kalendas Septembris; et a Christianis sublatum corpus ejus sepultum est in monumento, ubi ipsa venerabiliter reposuerat magistram fidei suae virginem Seraphiam, ad arcum Faustini, juxta aream Vindiciani, in oppido Vindinensi.

Eodem die veneratur decollatio sancti Joannis Baptistae [c 1Kb] , qui primo in Samaria est conditus, nunc in Alexandria. Porro caput de Jerosolymis ad Phoeniciae urbem Emesam delatum est.



D. III. KAL. SEPTEMBRIS. (30 Aug.)

Romae, via Ostiensi, milliario secundo ab Urbe, [Col. 0342D] natale beatissimorum martyrum Felicis et Adaucti, sub Diocletiano et Maximiano imperatoribus, praefecto et judice Draco. Fuere autem duo fratres nomine et opere Felices ambo presbyteri. Horum senior Felices ambo presbyteri. Horum senior Felix ex jussione imperatorum cum ad secretarium judicis esset perductus juxta templum Serapis, dum cogeretur ad sacrificandum, exsufflavit in faciem statuae aereae, et statim cecidit. Item ductus ad Mercurii statuam in aliam aediculam, simili modo in illam exsufflavit, et mox cecidit. Item ad simulacrum Dianae, quod pari modo dejecit. Reductus ad praefectum imponitur [Col. 0343A] equuleo, et inquisitus quibus haec maleficiis fecisset, beatus Felix respondit: Non maleficiis diaboli, sed beneficiis omnipotentis Dei hoc egi. Furore itaque accensus praefectus, jussit eum duci extra Urbem via Ostiensi, quia illic arbor excelsissima stabat daemonibus consecrata, juxta quam erat templum, ut ibi ad sacrificandum impelleretur. Quo perductus, oratione facta, dixit ad arborem: Praecipio tibi in nomine Domini mei Jesu Christi, ut radicitus corruas, et templum ac simulacrum, vel aram ejus funditus comminuas, ut amplius cultu tuo animae non decipiantur. Quae statim ad verba ipsius ita eversa est ut et templum ac simulacrum comminueret, et quod fuerat, non pareret. Quod cum nuntiatum fuisset praefecto, statim jussit eum decollari, et corpus [Col. 0343B] ejus inhumatum canibus et lupis derelinqui. Data sententia, obvius fuit ei quidam vir Christianus, hominibus quidem absconsus, Deo vero manifestus. Hic cum didicisset quod beatus Felix duci fuisset jussus, coepit clamare et dicere: Et ego ex eadem lege sum, et ipsum quem hic sanctus presbyter confitetur Dominum Jesum Christum colo. Mox et ipse ab officio praefecti comprehensus, pariter dato sibi osculo, cum beato Felice decollatus est; hujus nomen quia non innuerunt Christiani, post modum [Col. 0344A] Adauctum eum appellaverunt, quod sancto martyri Felici auctus sit ad coronam, ipsique pro fidei confessione corona martyrii aucta. Christiani itaque noctu venientes, in eodem loco ubi arbor steterat, quae cadens nimiam terrae altitudinem aperuerat, eos sepelierunt. Quorum corpora volentes pagani exinde effodere, quicunque manus apposuerunt a diabolo correpti sunt. Ubi postea pacis tempore basilica fabricata est, et martyrum memoria digne exculta. Compleverunt autem martyrium suum III Kal. Septembris.



E. PRIDIE KAL. SEPTEMBRIS. (31 Aug.)

Treviris natalis sancti Paulini [a 1Kb] episcopi confessoris, qui tempore Arianae infestationis, a Constantio [Col. 0344B] imperatore, ob catholicam fidem exsilio relegatus, et usque ad mortem, etiam extra Christianum nomen mutando exsilia fatigatus, ad ultimum apud Phrygiam defunctus, beatae passionis coronam percepit a Domino.

Eodem Die apud Athenas, beati Aristidis, fide, sapientiaque clarissimi. Qui Adriano principi de religione Christiana libros obtulit, et quod Christus Jesus solus esset Deus, praesente ipso imperatore, luculentissime peroravit.



LITANIAE INDICENDAE. MENSIS SEPTEMBRIS HABET DIES XXX; LUNA VERO, XXIX.
[Col. 0343]


F. KAL. SEPTEMBRIS. (1 Sept.)
[Col. 0343C]

Jesu nave et Gedeon prophetarum.

Apud Capuam, via Aquaria, natalis sancti Prisci martyris, qui unus fuit de illis antiquis Christi discipulis.

Eodem die natalis Annae prophetissae:

Item eodem sancto die apud Senonas, beati Lupi episcopi, sanctitate et signis miraculorum illustravit.

Item apud Caesaream Cappadociae, beati Longini [a 1Kb] militis et martyris; quem tradunt illum esse qui lancea latus Domini Jesu Christi pendentis in cruce aperuit (Joan. XIX). Hic postmodum baptisatus ab apostolis, cum apud Cappadociam sanctitate praecipuus degeret, tandem ab Octavio praeside comprehensus, post confessionem fidei, lingua abscisa, et dentibus excusis, capite truncatus est. Simul cum eo coronatus est Aphrodisius Commentariensis, cui et praeses linguam abscidi jusserat; quique post abscisionem expedite Christum clara voce loquebatur.



G. IV NONAS SEPTEMBRIS. (2 Sept.)

Natale sancti Justi Lugdunensis episcopi, mirae [Col. 0344C] sanctitatis et prophetici spiritus viri. Hic clam episcopatum suum relinquens, ascensa nave, comitante se uno tantum puero, qui officio lector erat in ecclesia, nomine Viator, pervenit ad Aegyptum. Ubi per aliquot annos, sanctis monachis coelum tantum spectantibus consociatus, humilitate ac sanctitate vitae incomparabilis vixit. Cursu itaque temporis consummato, ipse quoque virtutibus consummatus, repositam sibi coronam justitiae percepturus migravit ad Dominum pridie idus Octobris. Corpus ejus religiosis civibus Lugdunum cum ossibus beati Viatoris ministri ejus relatum, et condigno cultu in basilica beatorum septem fratrum Machabaeorum martyrum gloriosissimorum conditum est quarto nonas Septembris.

Eodem die, beati Helpidii episcopi apud praefatam urbem venerabilis depositio. Cujus sacrum corpus honorifice sepultum, in ipsa eademque ecclesia, ubi sancti confessoris Justi tumulata sunt sacratissima membra, quiescit.

Apud Apamiam, beati Antonini martyris.



A. III NONAS SEPTEMBRIS. (3 Sept.)

Natalis sanctae Phaebes.

[Col. 0345A] Romae, passio et natalis beatae Seraphiae [a 1Kb] virginis, sub Adriano imperatore, judice Berillo. Haec Antiochena genere, cum in domo Sabinae praeclarissimae feminae apud urbem commaneret, rapta ab officio praesidis, exhibita est in conspectu ipsius. Cui praedixit: Sacrifica diis immortalibus quibus sacrificant domini imperatores. Beata Seraphia respondit: Timeo, et colo omnipotentem Deum, qui fecit coelum et terram, et omnia quae in eis sunt. Nam dii quos jubes adorare non sunt dii, sed sunt daemonia; et ideo non licet mihi adorare eos, quia Christiana sum. Cumque perseverantissime fidem veritatis prosequeretur, jussit eam praeses duobus juvenibus lascivis tradi, ut ei nocturno furto insultarent. A quibus perductam in cubiculum obscurissimum cum vellent [Col. 0345B] eam tangere, subito terrae motus factus est magnus, cecideruntque exanimes in terram, membris omnibus resoluti. Diluculo autem cum venissent a praeside missi, qui requirerent, seu de juvenibus, seu de virgine; ingressi invenerunt sanctam Dei orantem, juvenes vero impudicos velut mortuos terrae prostratos. Itaque ad rei factum cum plurimi concurrerent, iterum praeses jussit pro tribunali eam sibi adduci. Et imperante praeside deportati sunt iidem juvenes, et positi ante conspectum ipsius. Ad quos beata virgo, facta oratione, accedens tetigit illos dicens: In nomine Domini mei Jesu Christi erigite vos in statu vestro; ad cujus vocem illi steterunt super pedes suos. Quos praeses interrogavit: Quid faciendo haec mulier dementes vos fecit et resolutos? Ingressus est, [Col. 0345C] inquiunt, quidam juvenis decorus, miraeque magnitudinis, qui totus splendebat sicut sol, stansque inter nos et puellam hanc, tremore et defectione claritate sua concussit. Praeses ad beatam Seraphiam conversus: Sacrifica diis, inquit, ne morte plectaris. Cui virgo: Non facio voluntatem patris tui Satanae, quia Christiana sum. Tunc praeses jussit lampades ardentes lateribus ejus apponi, sed statim qui eas tenebant, ceciderunt retrorsum. Praeses vero iterum beatae virgini dixit: Biothanata et malefica, audi imperiale praeceptum, sacrifica diis immortalibus, et libera te de cruciatibus et morte. Beata Seraphia hoc illi redidit: Biothanati et malefici vos estis, qui negatis Deum vivum et verum, et daemonia adorando, cum ipsis pariter estis morituri; Deo autem [Col. 0345D] immortali ego memetipsam offero sacrificium, si me dignatur suscipere licet peccatricem, tamen Christianam. Tunc fustibus caeditur: et ecce subito terraemotus factus est magnus. Et excussa de fuste, de quo caedebatur virgo, Dei astella exsilivit in oculum praesidis, quem post dolorem luscum fecit. Et iratus dictavit sententiam: Seraphiam imperialis praecepti contemptricem, et in tantis meleficiis deprehensam gladio percuti jubemus. Passa est autem quarto Kalendas Augusti, et sepulta juxta aream Vindiciani in monumento illustris martyris Sabinae, II Kalendas Augusti. Compositum vero et ornatum est venerabile sarcophagum ambarum, et locus orationis condigne [Col. 0346A] dedicatus tertio nonas Septembris, quando et memoria passionis ejus celebrior agitur.

Apud Capuam, natalis sanctorum martyrum Antonini pueri, annorum viginti, et Aristei episcopi quorum gesta habentur. Eodem die depositio sancti Remacli episcopi et confessoris; et beatissimi Mansueti Confessoris atque pontificis Tullensis.



B. PRIDIE NONAS SEPTEMBRIS. (4 Sept.)

Moysis prophetae.

Et apud Ancyram Galatiae natalis sanctorum martyrum trium puerorum, Rufini, Sylvani, et Vitalicae [b 1Kb] .

Cabilone natale sancti Marcelli qui temporibus [Col. 0346B] Antonini Veri, ex numero quinquaginta martyrum qui Lugduni in ergastulum trusi fuerant, cum Valeriano patefactis custodiae, cui mancipati erant, divinitus claustris aufugit. Et cum Latinum quemdam, a quo hospitio susceptus erat, cum omni domo sua ad fidem Christi convertisset, Cabilonensium expetens civitatem Priscum quemdam praesidem, diis suis immolantem incurrit. Cumque ab eo ad profanum convivium fuisset invitatus, et ipse hujusmodi exsecrans epulas, omnes qui aderant, cur idolis deservirent, libera increpatione corriperet, inaudito crudelitatis genere, defodiri eum cingulo tenus erectum praeses jussit: sicque sanctus Dei martyr tertio die in Dei amore a laudibus perseverans, in secundo ab oppido Cabilonensi milliario incontaminatum reddidit spiritum.



C. NONIS SEPTEMBRIS (5 Sept.)
[Col. 0346C]

In suburbano Romae natale beati Victorini martyris. Fuerunt autem duo fratres Victorinus et Severinus. Hi post utriusque parentis obitum se invicem paedagogantes pari custodia se mutuis obsequiis aemulantes germanitatis vinculo probabiles, Deo seipsos hostiam vivam obtulerunt. Cumque in tantum excrevissent, ut sua omnia perfectionis intuitu relinquerent, et vendentes res suas, censum earum pauperibus erogassent Deo expeditius servituri, nudi facultatibus omnibus remanserunt. Alter itaque serviens alteri, mutua vice, et aemula charitate serviebat. Imperium, libertas. Nihil deerat illis cum [Col. 0346D] nil haberent. Igitur Victorinus spirans altius, et idipsum quod sibi parebant, imperfectum computans, nec satis sibi factum, si alteri liceret in altero, aut alter alteri servitium exhiberet: Eremum ingreditur, seditque in specu excelsae rupis, quam subterfluentis aquae geminum sinuarat abruptum uni tantum hospitium viro ut sedens somnum caperet, vel si reciperet alterum, stans oraret. Texerat ostiolum vimine: assiduus in lectione et oratione manebat. Cernit interim invidus omnis boni profectum viri, et ferre non valens, simulat se puellam et ante fores viri verba gementia ingeminat: Heu, inquit, me miseram, silvis errare, et tenebris vagam, locus non [Col. 0347A] agnoscitur, iter quaeritur. Quisquis es loci hujus incola, coelum undique et silvae famam virtutum tuarum opusque ferunt; eripe me a frendentibus apris, eripe a saevientibus lupis, et a rictibus ursorum. Quod victura sum tuum erit, si moriar tuum. Satis superque sufficiat operiri limine tuo. Non longum quaero habitaculum: unius tantum noctis hospes ero. Reserat Victorinus cellam, et hostem, dum miseretur secum includit. Vix horae spatium intercesserat, dum inter molimina, et assiduum corporis motum protenso pede tetigit hominem Dei, et velut compungens vulnere noxio calore succendit. Addit igniculum dulcedo sermonis, urget facinus solitudo. Quid moror? facit casum columna arboris alta radice quae diu fundata steterat. Furtivus amor scelus perficit. Exclamat [Col. 0347B] jam victor Victorini diabolus: Quid agis, inquit, vir perfectissime, cui etiam frater gravis fuit? Jam jungeris alteri qui recessisti a tuo. Quid agis, qui novum dogma silvis constituens suadebas scopulis castitatem? Haec jactans ex oculis decepti velut fumus evanuit. At is qui ceciderat, velut exsanguis jacuit. In se autem aliquando reversus silvas deseruit, ad fratrem Severinum repedavit; pudore diu vocem supprimens, tandem causam facti exposuit: ipse poenam sibi statuens. Findens namque arborem manusque per fissuram inferens, praeduratam cuneis pessulans, cicatricem arboris claudit. Sed mox Severinus factum poenamque fratris episcopo suo nuntiat. Ille veniens primum eum solvere tentat; sed ut repugnantem vidit, orat, benedicit, consolatur, [Col. 0347C] discedit. Vir autem Domini, qui se gravissima poenitentia damnaverat, Dominica tantum die modicum panis et aquae coactus a fratre percipiebat, qui etiam se simili cibo et jejunio macerabat. Igitur in hujusmodi constructione, triennium volvitur. Cumque jam omnes pene movisset ejus in Christo imitanda humilitas, episcopus civitatis rediens, vix agere potuit, ut sese a poena, qua ille memor tremendi judicii se damnaverat, absumptis pene carnibus, permitteret resolvi. Quantae autem sanctitatis postea fuerit, quamque potens in miraculis, non facile lingua alicujus explicabit. Electus deinde ab universo populo Amiterninae urbis sacerdotium adipiscitur. Inde postmodum sub imperatore Nerva, cum aliis Dei servis Euthyche et Marone, ab Aureliano judice [Col. 0347D] primo relegatus in sexagesimo milliario ab urbe via Salaria: deinde apud eum locum qui Cotilias appellatur, ubi putentes aquae manant et sulphureae, in ipsis capite deorsum per horas tres suspensum teneri, ab impio judice jussum est. Quod cum per triduum pro Christi nomine passus fuisset, gloriose coronatus migravit ad Dominum. Cumque una die jussu Aureliani corpus ejus inhumatum jacuisset, venerunt Amiternenses populi Christiani, et rapientes in suum territorium transtulerunt, et honorifica sepultura condiderunt nonis septembris.

Item Romae in portu, natali sancti Herculani.

[Col. 0348A] Capuae natalis sanctorum martyrum Quinti, Arcontii et Donati.



D. VIII IDUS SEPTEMBRIS. (6 Sept.)

Zachariae prophetae.

Item natalis sancti Onesiphori apostolorum discipuli [a 1Kb] .

Et apud Africam, beatissimorum confessorum et episcoporum, Donatiani, Praesidii, Mansueti, Germani, Fuscoli, qui persecutione Vandalica apud Africam jussu Hunnerici regis Ariani, pro assertione catholicae veritatis, durissime fustibus caesi, et exsilio damnati sunt. Inter quos etiam episcopum nomine Laetum, strenuum ac doctissimum virum, post diuturnos carceris squalores, incendio concremavit. [Col. 0348B] Tunc etiam decreto publico per diversas provincias exsecutores dirigens, episcopis quasi ad concilium Carthagine congregatis, una die universas ecclesias Africae clausit, universamque substantiam episcoporum et ecclesiarum suis episcopis condonavit.



E. VII IDUS SEPTEMBRIS. (7 Sept.)

Natalis beati Joannis [b 1Kb] apud Nicomediam sub Diocletiano imperatore. Qui de nobilibus ortus honore et dignitate illustris, ut vidit adversus cultores Dei in foro crudelia edicta pendere, calore nimis fidei ignitus, publice populo inspectante injecta manu, librum iniquae legis detraxit, ac minutatim discerpsit, Augusto Diocletiano in eadem urbe simul cum Maximiano [Col. 0348C] Caesare constituto. Ad quos cum relatum esset religiosi et illustris viri factum, continuo omni in eum crudelitatis genere desaevientes, ne hoc quidem solum efficere quiverunt, ut eum moestum aliquis videret in poenis: sed laeto atque hilari vultu, cum jam viscera in suppliciis defecissent, spiritus tamen laetabatur in vultu. Ex quo tortores sui gravius cruciabantur, quod omnia suppliciorum genera consumebant in eum, quem ne tristem quidem ex his reddere poterant.



F. VI IDUS SEPTEMBRIS. (8 Sept.)

Nativitas sanctae Dei Genitricis [c 1Kb] .

Eodem die apud Nicomediam, natale sancti Adriani [Col. 0348D] martyris cum aliis tribus et viginti. Maximianus cum gravissime persequeretur Christianos, apud Antiochiam oblati sunt ei quidam Christiani, fide ac religione insignissimi, quos ille post veritatis confessionem extensos lignis et nervis crudis caedi jussit, ac deinde lapidibus ora ipsorum contundi, et linguas eorum praecidi. Haec omnia cernens Adrianus, qui erat prior officii, dixit ad eos: Adjuro vos per Deum vestrum, pro quo haec patimini, dicite mihi in veritate, quae est remuneratio vestra, quam exspectatis pro his tormentis? videtur enim mihi magna et mirifica esse. Cui viginti tres martyres dixerunt: Exspectamus quod nec oculus vidit, nec [Col. 0349A] auris audivit, nec in cor hominis ascendit, inenarrabile bonum, quod praeparavit Deus his qui diligunt eum (Isa. LXIV; I Cor. II). Audiens haec Adrianus, statim exsiliens stetit in medio eorum, et dixit his qui gerebant exceptoris officium: Annotate confessionem meam cum his sanctis et athletis Dei: quia et ego Christianus sum. Post non multum spatium, cum audisset Maximianus nomen ejus recitari inter nomina sanctorum martyrum, evocato ad se dixit ei: Insanis, Adriane? nunquid et tu vis tam male perire? Adrianus respondit: non insanio, sed de multa insania ad sanam mentem revertor. Cumque perseveranter quae sunt fidei et veritatis prosequeretur, furore repletus Maximianus, jussit eum ferro vinctum cum reliquis sanctis martyribus ad [Col. 0349B] carcerem pertrahi. Erat autem juvenis annorum viginti octo. Et fama celeriter currente, didicit uxor illius Natalia cuncta quae circa Adrianum maritum provenerant. Et gaudio plena, quia erat mulier Christianissima, cucurrit ad carcerem, procidensque ad pedes viri sui osculabatur vincula ejus, dicens illi: Beatus es, domine meus Adriane, quia invenisti divitias, quas tibi non dimiserunt parentes tui. Vere jam securus pergis ad Christum, bene recondens in ipso divitias, quas invenies in tempore necessitatis, ubi de poenis damnatorum neminem quisquam liberabit: non pater filium, non mater filiam, non divitiae transeuntes, non ulla servorum ambitio et patrimonii amplitudo, ad extremum nec amicus amicum. Omnes enim tunc propria sarcina [Col. 0349C] comitabitur. Tu, domine meus, tecum habens Christum, in quo omnia tua reposuisti, perge fiducialiter, perge ne timeas ut percipias promissa ipsius. Non revocet te ullus intuitus rerum velut umbra transeuntium, non affines, non parentum gemitus, non pulchritudo ipsa corporis tui, exsecra seductorum adulationes amicorum; non te terreant species tormentorum. Horum qui tecum sunt martyrum constantiam et patientiam aspice, his solis intende. Haec postquam gloriosissima femina prosecuta est, singulorum martyrum vincula deosculans: Rogo vos, inquit, servi Christi, confortate hunc Adrianum beatissimis monitis, et lucrifacite animam ejus in Christo: vos sitis ei patres, per vos nascatur aeternae vitae. Ad quam beatus Adrianus dixit: Perge nunc, [Col. 0349D] soror mea, in domum tuam, et cum agnovero fieri interrogationem nostram, accersam te, ut videas finem rei. Post aliquot dies cum quaestio immineret, beatus Adrianus dato pretio custodibus, et datis fidejussoribus, perrexit ad domum suam vocare beatam Nataliam. Cumque pergeret, vidit eum qui bene illum noverat, et praecurrens domum, nuntiavit eum venire. Quod uxor audiens, primo non credidit. Quis, inquit, potuit eum absolvere de vinculis illis? Non mihi contingat, ut absolvatur, nequando separetur a sanctis illis et cum puer domesticus superveniens affirmaret eum dimissum, suspicata illa, quod martyrium refugisset, contristata flebat amarissime. Et cum jam videre Adrianum inciperet, [Col. 0350A] projecit quae erant in manibus, et accurrens clausit ostium domus, clamans et dicens: Longe efficiatur a me hic qui corruit, et mentitus est Domino Deo suo. Non loquatur mihi, nec audiam linguam, quae dolose egit in conspectu Factoris sui. Et conversa dicit in eum: O sine Deo prae omnibus hominibus, quis te coegit apprehendere opus, quod non potuisti perficere; quis te separavit a sanctis, aut quis te seduxit, ut recederes a conventu pacis vel repausationis? Dic mihi, quare in fugam conversus es antequam fieret pugna? quare projecisti arma, antequam videres hostem tibi repugnantem? Quomodo vulneratus es, necdum emissa sagitta? Quid faciam infelicissima, quae conjuncta sum impio? Non est mihi concessum ut vocarer uxor martyris, sed ut [Col. 0350B] dicerer conjux transgressoris. Ad horam fuit exsultatio mea, et ecce per saecula erit opprobrium meum. Cui beatus Adrianus pro foribus stans dicebat: Aperi mihi, soror mea Natalia, quia non sicut tu aestimas effugi martyrium. Veni autem propterea, quia instat tempus quaestionis nostrae, ut sicut promisi praesens fias. At illa non credens: Vide, inquit, quomodo me seducit transgressor? Ecce quomodo mentitur alter Judas? Recedas a me, homo; nam ante me ipsam interficiam, quam tibi socier. Cumque beatissimus martyr de zelo piae conjugis laetus, sermonibus suis ei satisfaceret, et nisi citius aperiret, moras se facere non posse assereret, tandem ei illa aperiens, provolvitur pedibus ejus. Inde vero citius exeuntes, properabant ad confessionem, ut in [Col. 0350C] numero coronatorum Adrianus inveniretur. Cumque adhuc essent in via, dixit beatus Adrianus: Soror mea, dic quomodo ordinasti substantiam tuam? Cui illa: Noli, inquit, domine meus, noli memorare quae sunt mundi hujus, ne attrahant animum tuum: auferantur ab animo tuo omnia corruptibilia, solummodo illa festina videre, quae reposita sunt tibi et sanctis, cum quibus ambulas in via Dei. Completa itaque die ut produceretur, exhibiti sunt beatissimi martyres in conspectu Maximiani, putrefactis ita jam carnibus eorum prae acerbitate tormentorum, ut vermes de ulceribus eorum scaturirent. Natalia vero applicans se beato Adriano, dicebat: Vide, domine meus, ut solummodo ad Deum fiat mens tua; nec tuum cor in aliquo trepidet, dum videbis tormenta [Col. 0350D] tibi proposita. Labor quidem nunc modicus, sed in saecula saeculorum aeterna repausatio. Maximianus respiciens Adrianum, ait: Adhuc tu permanes in insania! Beatus martyr respondit: Pro hac amentia et insania paratus sum hanc vitam finire. Iratus post piam confessionem ipsius tyrannus, jussit eum tam crudeliter invicem sibi succedentibus flagellatoribus caedi, donec apertis costis viscera patefierent. Iterum constrictus ferro in carcerem mittitur. Et cum aliquibus diebus cum reliquis sanctis Dei clausus ibi fuisset, tandem reductus, simul et cum eo alii, quos immensitas poenarum pene absumpserat, sistitur Maximiano. Quos ille jam videns irrevocabiles, jussit ut vecte magno ferreo confringerentur tibiae [Col. 0351A] ipsorum. Confractis itaque cruribus, ac pedibus incisis, insuper beato Adriano manu incisa, orantes et gratias agentes Domino, emiserunt spiritum. Corpora eorum jussit tyrannus incendi. Sed subito factae sunt coruscationes, tonitrua, ac pluviae, et exstinctus est ignis. Plurimique de apparitoribus fulminibus percussi, pauci fuga vix evaserunt. Accurrentes interea Christiani, rapuerunt ex igne jam exstincto reliquias martyrum, et ascensis navibus fugerunt, perveneruntque Byzantium, et reverenti honore sepelierunt eas ibi. Non longo post tempore beati Adriani corpus Romam etiam translatum honorabili quoque templo exornatum est. Natalia vero ipsa de Nicomedia sanctorum martyrum amore Byzantium enavigans, post paucos dies adventus sui, [Col. 0351B] dormitionem accepit in Domino, et juxta sanctorum corpora sepulta est Kalendis Decembris. Passio horum martyrum sexto Idus Septembris celebratur.



G. V IDUS SEPTEMBRIS. (9 Sept.)

[a 1Kb] Passio beatorum martyrum Dorothei et Gorgonii, apud Nicomediam, sub Diocletiano imperatore. Horum prior Dorotheus magister in officiis quae intra palatium exhibebantur, erat cubiculi regii praepositus, habens secum officio, fide, et magnanimitate parem Gorgonium. Quorum institutionibus optimis omnes pene cubiculi ministri in fide Dei vigilanter et libere persistebant. Hi denique cum viderent [Col. 0351C] quemdam martyrem crudelibus atque immanibus suppliciis cruciari, constanter et libere aiunt: Cur, imperator, in hoc solo punis sententiam, quae in nobis omnibus viget? ut quid in illo crimine ducitur, quod a nobis omnibus confitetur? Haec nobis fides, hic cultus, et unanimis eademque sententia. Quos ille cum in medium nihilominus venire jussisset, jussit eos appendi, et flagellis toto corpore laniari et visceribus jam pelle nudatis jubentur aceto et sale perfundi. Cumque etiam hoc tormenti genus constanter et fortiter tolerassent, craticula prunis subterstrata poni jubetur in medio, ibique quod reliquum fuerat in verberibus absumpti corporis superponi, et non ad subitum, sed sensim paulatimque succendi. Ad ultimum laqueo appensos jussit [Col. 0351D] necari. Interjecto tempore beatus Gorgonius Romam transfertur, positusque est venerabiliter via Latina inter duas lauros. Compleverunt autem martyrium suum quinto Idus Septembris.

In Sabinis milliario ab urbe tricesimo, natalis sanctorum Hyacinthi, Alexandri, Tiburtii.



A. IV IDUS SEPTEMBRIS. (10 Sept.)

Apud Africam, natalis sanctorum episcoporum, Nemesiani, Felicis, Lucii. Item Felicis, Litei, Poliani, Victoris, Jaderis et Dativi: qui, sub Decio et Valeriano exsurgente persecutionis rabie, ad primam [Col. 0352A] confessionis Christi constantiam graviter fustibus caesi; deinde compedibus vincti, et ad fodienda metalla deputati, gloriosae confessionis agonem consummaverunt. Quorum etiam exempla secuta multiplex plebis portio, cum eis confessa pariter est et coronata. Exstat epistola beati Cypriani ad ipsos (epist. 77), et de ipsis scripta.

[b 1Kb] Eodem die in Chalcedonia, natalis sanctorum Sosthenis, et Victoris: qui, cum beata Euphemia sub Prisco consule pro Christi nomine decertaret, apertis sibi divinitus oculis, viderunt circa illam angelorum praesidia, sanctarumque virginum chorum. Atque hoc viso ad Christum conversi, ob insuperabilem fidei confessionem trusi in carcerem, et inde producti, ad stipites religati sunt; quibus [Col. 0352B] primum ursi, ac deinde ferocissimus leo, dimissi, cum in nullo eos laederent, misit proconsul ad deferendam cupam, in qua eos pariter concremaret. Illi vero interea incumbentes orationi, vocati de coelo, datoque sibi mutuo pacis osculo, spiritum emiserunt.



B. III IDUS SEPTEMBRIS. (11 Sept.)

[c 1Kb] Romae via Salaria vetere, in coemeterio Basillae, natale sanctorum Proti et Hyacinthi, qui erant eunuchi beatae Eugeniae virginis cum qua ab Heleno episcopo baptizati, aliquanto tempore divinis solum eruditionibus vacantes, in sancto proposito perstiterunt, atque in servorum Dei monasterio mira humilitate conversati sunt; et hoc apud Aegyptum. [Col. 0352C] Inde cum beatissima virgine Romam reversi, sub Gallieno imperatore, quod essent Christiani, comprehensi, coguntur sacrificare. Sed non consentientes dirissime verberantur. Cumque Deo fidem servantes gauderent, pariter decollantur tertio Idus Septembris. Post haec tenetur sancta Eugenia, et jubetur a praefecto urbis Nicetio, Dianae sacrificia exhibere. Quae stans ante templum, extensis manibus fudit orationem. Qua orante, ita simulacrum Dianae comminutum est, ut sola pulveris ejus indicia remanerent. Sed magicis artibus hoc reputantes, ingenti saxo circa scapulas ejus constricto, Tiberi eam praecipitem dederunt. Quomodo autem agonem passionis suae compleverit, breviter supra notatum est VIII Kalendas Januarii.



C. PRIDIE IDUS SEPTEMBRIS. (12 Sept.)
[Col. 0352D]

Apud Ticinum urbem, quae et Papia dicitur, natale sanctorum Syri et Evantii. Qui a beato Hermagora Aquileiensi pontifice, discipulo sancti Marci evangelistae, ad praefatam urbem directi, primi illic Christi Evangelium praedicantes, et magnis virtutibus ac miraculis coruscantes, etiam vicinas urbes, Veronensem scilicet, Bryxenam, et Laudensem divinis operibus illustrarunt. Sicque in pontificali honore, fundata et confirmata fide credentium populorum, glorioso fine quieverunt in pace.



D. IDIBUS SEPTEMBRIS. (13 Sept.)
[Col. 0353A]

[a 1Kb] Apud Aegyptum, civitate Alexandria, natale B. Philippi episcopi et martyris qui praefectus primum fuit, deinde baptismi gratia sanctificatus, episcopi dignitatem, suffragium ferentibus Christianis populis, assequitur. Et sub Volusiano et Gallieno imperatoribus dirigitur Perennius praefectus Alexandriam, cui imperatum est ut Philippum occideret. Sed cum hoc implere non posset, quia omnis populus civitatis Philippo veluti quibusdam vinculis amoris videbatur astrictus, immisit quosdam in ecclesiam, qui se fingerent Christianos. Quique ingredientes, percusserunt eum in oratione constitutum. Sepultus modo est in Nitria, basilica condigna martyri supra [Col. 0353B] corpus ejus fabricata. Sedit autem in episcopatu anno uno, mensibus tribus. Passus est Idibus Septembris.

Item sancti Amati presbyteri, abbatis monasterii S. Romerici: qui mirae abstinentiae, et anachoreticae vitae sectator, virtutum et miraculorum gratia illustrem conversationem duxit.



E. XVIII KAL. OCTOBRIS. (14 Sept.)

[b 1Kb] Romae via Appia, in coemeterio Callisti, natale sancti Cornelii episcopi: qui sub persecutione Decii cum presbyteris et diaconibus Centumcellis exsilio deputatur. Ad quem confortandum multi Christianorum veniebant. Quo tempore beatus Cyprianus [Col. 0353C] scripsit ei de Calerino lectore, quanta pro fide et confessione Christi sustinuerit. Decius Caesar audito quod multi ei scriberent: et de beato Cypriano rogavit eum sibi exhiberi. Exhibitus Decio interroganti, cur a Cypriano contra Rempublicam litteras accepisset, respondit: Ego de corona Domini litteras accepi, non contra Rempublicam. Iratus Decius, jussit ut os ejus cum plumbatis caederetur, deinde ad templum Martis, ut sacrificaret, duceretur. Quod si contempsisset, illic capite puniretur. Cumque duceretur, unus ex militibus nomine Cerealis, rogare coepit beatum papam, ut visitaret uxorem ejus, quae annis quinque paralytica jacebat. Ingressus autem domum ejus, tenuit manum Salustiae, et erexit eam, dicens: In nomine Jesu Christi Nazareni, surge, [Col. 0353D] et sta super pedes tuos. Quae protinus erexit se, clamans et dicens: Vere Christus est, Dei filius. Et dixit beato Cornelio: Baptiza me, per Christum te conjuro; et currens implevit vas aqua, et attulit ei. Tunc miserunt se omnes milites ad pedes ejus orantes se baptizari. Quos ut baptizavit, obtulit pro eis sacrificium laudis: et participati sunt omnes corpore et sanguine Domini nostri Jesu Christi. Audiens haec Decius, mittens tenuit omnes eos, et jussit ut cum beato Cornelio ducerentur ad sacrificandum, et si nollent parere, capite plecterentur. Ducti autem foras muros portae Appiae, expuentes id templum, decollati sunt una cum beatissimo papa numero [Col. 0354A] viginti unus. Sed et Cerealis cum uxore sua Salustia sub die XVIII Kalend. Octobris. Eadem vero nocte venit beata Lucina cum clericis et familia sua, et rapuit martyrum corpora, et sepelivit ea in agro suo in crypta, in coemeterio Callisti. Hujus beatae Lucinae rogatu idem beatus Cornelius corpora apostolorum de catacumbis levavit noctu, et posuit, Pauli quidem via Ostiensi, ubi decollatus est, Petri autem juxta locum nbi crucifixus est, inter corpora sanctorum episcoporum in templo Apollinis, in monte aureo, in Vaticano palatii Neroniani, III Kalendas Julias.

Item apud Africam, natale beati Cypriani episcopi, Valeriano et Gallieno imperatoribus, Galerio Maximo proconsule. Qui agentibus et elaborantibus gentilibus [Col. 0354B] comprehensus est ex praecepto Aspasii Paterni consulis, et in exsilium in civitate Corubitana missus est. Habitavitque ibi suspensa ad coelum mente, tantum ad calcandas passiones hujus temporis amore Christi animatus. Quo conveniebant ad eum plures egregii clarissimi ordinis et sanguinis, sed et saeculari nobilitate gloriosi: qui propter amicitiam ejus antiquam, secessum subinde suaderent, et ne parum esset nuda suadela, etiam loca, in quae secederet, ei offerebant. Post dies autem multos regressus de exsilio habitabat in hortis suis. Et cum illic moraretur, venerunt ad eum principes duo ex officio consulis Galerii Maximi, qui Aspasio Paterno successerat, et levantes eum in curriculo, duxerunt ad proconsulem in locum Sexti, ubi pro reparanda [Col. 0354C] sanitate degebat, collectusque ab astatore officii, secessit in hospitium ejus in vicum Saturni. Convenit autem ad eum omnis populus fratrum. Quod cum comperisset beatissimus martyr, praecepit custodiri puellas quae advenerant audire verbum Dei, quoniam ante ostium manebant principis ob amorem martyris gloriosi. Altera die XVIII Kalendas Octobris mane Galerius Maximus sanctum Cyprianum episcopum offerri sibi praecepit in atrio secutiolo. Cui inter alia cum dixisset proconsul: Jusserunt te sacratissimi principes caeremoniari. Sanctus Cyprianus dixit: Non faciam. Maximus proconsul dixit: Consule tibi. Sanctus Cyprianus dixit: Fac quod tibi praeceptum est; nam in re tam justa nulla est consultatio. Maximus proconsul dixit: Diu sacrilega mente vixisti, et [Col. 0354D] nefarios tuae conspirationis homines aggregasti, et inimicum te diis Romanis et sacris religionibus constituisti, nec te pii imperatores ad sectam caeremoniarum suarum evocare potuerunt: cum sis nequissimi criminis auctor et signifer deprehensus, eris ipse documento cum his quos scelere tuo tecum aggregasti, sanguine tuo sanctientur disciplinae. Et his dictis, decretum ex tabella recitavit: Tascium Cyprianum gladio animadverti placet. Sanctus Cyprianus, hoc audiens, dixit: Deo gratias ago. Et cum duceretur, populus fratrum plangens dicebat - Et nos cum eo decollemur. Et ita perductus gloriosus martyr post praetorium in agrum Sexti, exuit se lacerno [Col. 0355A] birro, et complicans posuit ad genua sua, dehinc dalmaticam tunicam tulit, et diaconibus tradidit, et stans in linea, sustinebat spiculatorem, cui et viginti quinque aureos dari praecepit. Fratres vero, flentes, linteamina et oraria ante eum ponebant, ne sanctus cruor defluens absorberetur a terra. Qui cum lacinias manuales sibi ligare non potuisset, Julius presbyter et Julianus subdiaconus ipsi ligaverunt. Ipse autem sibi manu propria oculos texit, et genua in terra posuit, orationemque ad Dominum fudit, et sic gladio percussus migravit. Corpus ejus propter gentilium curiositatem in proximo collocatum est. Sed ne a gentilibus tolleretur, nocte adveniente ex eodem loco, ubi positum fuerat, sublatum est. Et inde cum cereis et scolacibus [a 9Kb] , in area cujusdam [Col. 0355B] Candidi procuratoris, in via Mappaliensi juxta piscinas cum magno triumpho sepultum est.

Post multa vero curricula annorum, gloriosissimo Carolo Francis imperante, contigit, legationem Francorum ferentibus, illustres ac sapientia circumspectos legatos transitum per Africam fecisse. Hi cum Carthaginem dirutam et loca venerabilia sanctorum martyrum revertentes a rege Persarum Aaron, qui, excepta India, totum pene tenebat Orientem, vidissent, facile sibi conciliato principe, ac favorem in re tali praestante, pro magno munere rogaverunt, ut ossa B. Cypriani eis ferenda permitteret. Quod ille, non magni ducens, continuo postulata concessit; utque pio imperatori, cujus gratiam omnium qui in toto terrarum orbe erant regum ac principum amicitiae [Col. 0355C] praeponeret, ipsi ea ferrent, libenter assensit. Cumque venerabiles legati ingentia dona, martyrum scilicet reliquias ferentes (nam et beati Sperati martyris membra, qui unus fuit ex illis duodecim praeclarissimis martyribus Scillitanis, caput etiam martyris gloriosi Pantaleonis secum cum beatis ossibus Cypriani habebant) reverterentur, prosperis usi velis, tandem pervenerunt Arelaten. Ubi sacra martyrum membra signata interim relinquentes, legationem suam glorioso imperatori renuntiare festinarunt, et, ut animum regis amplius sibi de legatione strenue perfecta conciliarent, inter alia de sanctorum reliquiis ab Africa deportatis ejus animos attollunt. Unde ille plurimum laetus, eas tam diu apud Arelaten digna veneratione reservari jussit, donec [Col. 0355D] ipse magno aliquo opere in regno suo templum conderet, ubi tam pretiosum pignus ingenti cultu et ornatu reponeret. Sed, emergentibus causis, dum opus tardius construitur, occasionem nactus Leidradus, [Col. 0356A] venerabilis Lugdunensis episcopus, gloriosum imperatorem rogavit, ad civitatem suam deferre beata ossa martyrum ei liceret. Annuit imperator. Sed et isdem ocius votum suum pius perficit: cum honore infra civitatem Lugduni deportata sunt, ibique in majori ecclesia beati Joannis Baptistae ac sancti martyris Stephani aliquanto tempore custodita: et ad defensionem civium, Deo id misericorditer operante, et imperatore jam votum suum de aedificatione templi in longe alia transferente, sanctus episcopus beatissimas reliquias gloriosorum martyrum in praedicta ecclesia post venerabile et sacrum altare decentissima sepultura recondidit, ac posteris civibus suis profuturas honorabiliter commendavit.

Sed post, interposito tempore, regnante glorioso [Col. 0356B] rege Carolo Ludovici imperatoris filio, iterum reliquiae B. Cypriani ad monasterium novum, quod idem rex augusto opere construxit, in compendio palatio suo, eo jubente, translatae sunt.

Referuntur autem cum beato Cypriano passi, Crescentianus, Victor, Rosula et Generalis.

Eodem die, Exaltatio sanctae crucis, quae ab Helena Constantini matre inventa, ita per medium est secta, ut et crux Constantinopolim sit portata, et crux Hierosolymis thecis argenteis sit reservata. Multorum itaque annorum labente curriculo, Phoca Romanis imperante, Persae adversus rempublicam, Chosdroe rege, gravissima bella gerentes, multas Romanorum provincias, et ipsam Hierosolymam invadunt. Et destruentes ecclesias, sancta quoque loca [Col. 0356C] profanantes, inter ornamenta sacra, quae abstulerunt etiam vexillum Dominicae crucis abducunt. Fecerat namque Chosdroe rex eorum turrim argenteam, in qua interlucentibus gemmis thronum exstruxerat aureum, ibique solis quadrigam et lunae vel stellarum imaginem collocaverat, atque per occultas fistulas aquae meatus adduxerat, ut quasi Deus pluviam desuper videretur infundere. Et dum subterraneo specu equis in circuitu trahentibus, circumacta turris fabricata moveri videbatur, quasi quodam modo rugitum tonitrui, juxta possibilitatem artificis, mentiebatur. In hoc itaque loco sedem sibi paraverat, atque juxta eam, quasi collega Dei sibi crucem Dominicam posuit, filioque suo regno tradito, ipse in fano hujuscemodi residebat. Mortuo vero Phoca, Heraclius [Col. 0356D] imperator creatur, vir strenuus et armis exercitatus. Qui adversus Persas bellum aggressus, occiso Chosdroe, quem in turre jam dicta sedentem invenit, Persas in deditionem recepit, lignumque gloriosissimae [Col. 0357A] crucis exinde repedans secum tulit, et Hierosolymam, unde sublatum fuerat, cum magna veneratione restituit. Et renovante Deo antiqua miracula, inter alia mira quae tunc coelitus ostensa fuerunt, die eodem mortuus unus recepit vitam, paralytici quatuor sanati sunt, leprosi decem mundati, caeci quindecim illuminati, plurimi quoque a daemonio erepti, multique a variis infirmitatibus liberati. Offerens igitur imperator ecclesiis Dei multa donaria, ex regiis sumptibus eas reparari fecit. Simul et decreto statuit omnibus episcopis id assentientibus, ut dies relationis et exaltationis sanctae ac venerabilis Dominicae crucis, in omni imperio suo ab omnibus fidelibus populis per singulos annos solemniter ageretur. Sed et procurrentibus annis, Leone Romanis imperante, [Col. 0357B] apud urbem Romam Sergius in sacrario B. Petri apostoli capsam argenteam in angulo obscurissimo diutissime jacuerat, et in ea crucem diversis ac pretiosis lapidibus adornatam, Domino revelante, reperit. De qua tractis quatuor petalis quibus gemmae inclusae erant, mirae magnitudinis portionem ligni salutiferi Dominicae crucis interius repositam inspexit. Quae ex tempore illo omnibus annis in basilica Salvatoris, quae appellatur Constantiniana, die exaltationis ejus, ab omni osculatur et adoratur populo.



F. XVII KAL. OCTOBRIS. (15 Sept.)

[a 1Kb] Natale sancti Nicomedis martyris. Quem Flaccus comes, cum ad eum perlatum fuisset, quod corpus [Col. 0357C] sanctae virginis Feliculae, quam ipse pro Christo punierat, sepelisset, fecit teneri, et duci ad sacrificandum. Qui cum diceret: Ego non sacrifico, nisi Deo omnipotenti, qui regnat in coelis: non his excisis lapidibus, qui in templis quasi in carceribus clausi custodiuntur, plumbatis diutissime caesus, migravit ad Dominum. Corpus ejus in Tiberim praecipitatum est. Quod a clerico ipsius nomine et opere Justo collectum, perductumque ad horticellum suum, sepultum est juxta muros via Numentana.

[b 1Kb] Eodem die, in territorio Cabilonensium, castro Trenortio, natale sancti Valeriani martyris, qui unus fuit ex numero sanctorum quinquaginta qui temporibus Antonini Veri Lugduni in carcerem trusi fuerant, quique cum B. Marcello, patefactis custodiae, [Col. 0357D] qua detinebatur, divinitus claustris, aufugit. Cumque ad praefatum castrum pervenisset, et Domini Jesu Christi nomen praedicans, plurimos ipso inspirante, ad ejus fidem convertisset, revertenti ab urbe Cabilonensium, ubi Priscus B. Marcellum martyrem necaverat pro Christi nomine, Praesidi Prisco delatus est. Quem ille suis faciens conspectibus praesentari, primum minis et terroribus frangere conatus est; deinde suspensum, et gravi ungularum laceratione cruciatum, cum in Christi confessione videret immobilem, ac laeto animo in ejus laudibus permanentem, protinus in eo loco, ubi nunc sacrum ipsius [Col. 0358A] corpus debita veneratione excolitur, gladio animadverti fecit.

Eodem die, depositio beatissimi Apri Tullensis episcopi et confessoris.



G. XVI KAL. OCTOBRIS. (16 Sept.)

Natale sanctae Euphemiae virginis: quae martyrizata est sub Diocletiano imperatore, proconsule autem Prisco in civitate Chalcedona. Quae, deferente iniquissimo Apelliano, cum aliis quadraginta novem, tradita est proconsuli Priseo. Cui Priscus dixit: Honora teipsam et generis tui dignitatem ne amittas, et immola deo Marti. Beata Euphemia ejus iniquam suasionem contemnens, pectus suum signaculo crucis muniens, imperterrita stetit. Priscus iratus, ut eam [Col. 0358B] superare posset, post tormenta et carceres, etiam verbera et argumenta rotarum, ignes et pondera lapidum angularium, bestias et plagas virgarum, secures et sartagines igneas ei adhibuit; ad ultimum in theatrum duci et leones ac bestias ei laxari jussit. Tunc beata virgo fundens orationem ad Dominum, dixit: Tu, Domine, notus omnibus, qui te invocant fide pura et integra, suscipe animam ancillae tuae. Et sicut suscepisti sacrificium patris nostri Abrahae, ita suscipere digneris sacrificium humilitatis meae, quod tibi ob confessionem laudis tuae immolatur. Tunc una solummodo de bestiis accurrens, morsum sancto corpori ejus infixit, et immaculatum spiritum virgo Domino reddidit. Veniens autem mater ejus Theodora, et Philosophron pater ejus, curatum [Col. 0358C] corpus ipsius sepelierunt, quasi mille passus a civitate Chalcedona. Completum est autem martyrium ejus, decimo sexto die mensis Septembris.

Eodem die, Romae, natalis sanctorum Luciae et Geminiani, imperatore Diocletiano, judicibus Apofrasio et Megasio. Manserat autem beata Lucia in viduitate annos triginta sex. Totius autem vitae ejus fuerunt anni septuaginta quinque. Quae accusata a filio suo Euprepio, quod Christiana esset, jussit eam Diocletianus imperator sibi adduci, et dixit ei: Audio quia reum illum crucifixum confiteris, et deos nostros derides. Nunc ergo si parata es vivere, parati sunt dii omnipotentes, ut eis offeras thura, ut possint tibi esse propitii, et vivas. Sancta Lucia respondit: Nec sibi sunt propitii, nec cultoribus suis; [Col. 0358D] nam mihi propitiabitur Dominus meus Jesus Christus pro cujus amore parata sum ignem, vincula, et quas volueris poenas sufferre. Audiens Diocletianus constantiam fidei ejus, jussit eam trahi ad carcerem, ubi consolationem divinam promeruit. Reducta autem iterum ante Diocletianum sedentem pro tribunali, extensa est gloriosa femina, et fustibus diutissime verberata. Et ecce terraemotus subito factus est, et templum Jovis ita subrutum, ut nec lapis super lapidem aedificii remanserit. Diocletianus autem ollam aeream adduci fecit, eamque pice et plumbo jussit impleri, et in circuitu ligna aggregari, et succendi, [Col. 0359A] sanctamque Luciam infra ollam demergi: ubi sancta Dei psallens, triduo vixit. Mittens vero Diocletianus, qui renuntiaret ei si tota jam in cineres esset resoluta, is qui missus fuerat, intimavit rediens imperatori, quod absque ulla laesione sana viveret. Tunc impius, tanto miraculo nullo modo ad credendum Christo incitatus, jussit ut onerata ferro et plumbo per civitatis plateas duceretur. Pervenit autem ante domum hominis praepotentis, nomine Geminiani, in cujus domo daemonum innumera simulacra erant. Dumque sancta Lucia domum ipsam pertransisset, subito columba alba velut nix descendit de coelo, et super caput Geminiani tertio figurans crucem resedit; Geminianus respiciens, vidit sibi patere coelum, et statim arripiens cursum pervenit [Col. 0359B] ad locum ubi jam sancta Dei torquebatur. Et prosternens se pedibus ejus, coepit narrare quod viderat, et baptismi lavacrum expetere. Reducta est igitur beata Lucia in carcerem. Erat vero quidam sacerdos Protasius nomine, cui nocte apparens angelus Domini, monuit ut iret ad carcerem, et Geminianum, qui fontem salutis requirebat, baptizaret. Qui cum evigilasset, festinus abiit, et beatum virum aqua salutari lavit. Post diem tertium exhibita est S. Lucia Diocletiano, et cum ipsa Geminianus, de quo jam imperator audierat. Quos ille poenis gravissime afflictos, diuque tortos, tradidit cuidam perversissimo judici, ut quod deerat poenarum, ipse suppleret. Qui primo jussit cervices eorum fustibus contundi, et mox terraemotu facto, camera domus judiciariae cecidit, [Col. 0359C] et judicem impium oppressit. Deinde sancti martyres exhibiti sunt Apofrasio, sub quo et septuaginta quinque martyrium implevere, qui visis miraculis, quae circa sanctos suos Dominus operabatur, crediderant. Hic judex impiissimus, post sanctorum horum martyrum necem, a diabolo equum ejus incitante, de Lapideo ponte praecipitatus in flumen est. Corpus ejus postea nullo loco repertum. Deinde beata Lucia et sanctus Geminianus, a Megasio viro consulari arctati, post laudabilem victoriam martyrii gladio animadversi sunt sub die sexto decimo Kalend. Octobris. Quorum corpora rapuit quaedam mulier Christiana, nomine Maxima, et, ut decuit, martyres sepelivit.



A. XV KAL. OCTOBRIS. (17 Sept.)
[Col. 0359D]

[a 1Kb] In Britanniis, sanctorum Socratis et Stephani.

Nividuno, natalis sanctorum martyrum Valeriani, Macrini, et Cordiani.

Item Romae via Tiburtina, ad sanctum Laurentium, natale B. Justini presbyteri, quem beatus Sixtus ordinavit. Ad quem beatus Laurentius in vico Patricii in crypta Nepotiana nocte venit, ut thesauros sibi a sancto Sixto commendatos pauperibus erogaret. Cui [Col. 0360A] et dixit: Comple votum meum, ut laventur pedes sanctorum et vestri per manus meas. B. Justinus respondit: Hoc Dominicum praeceptum est; fiat voluntas Domini nostri Jesu Christi. Et posita pelve, misit aquam, et lavit omnium virorum pedes. Veniens autem ad beatum Justinum coepit primo osculari pedes ejus et lavare. Et ubi lavit omnium pedes commendavit se beato Justino. Hic ejusdem martyris corpus honorifice sepelivit in praedio Cyriacae viduae. Quam idem martyr facto signo Christi, et posito super caput ejus linteo, de quo exterserat sanctorum pedes, ab infirmitatibus capitis sanavit. Hic sanctum Hippolytum et Concordiam, Irenaeum, Abendium, Cyrillam filiam Decii Caesaris, martyres, et alios plurimos sepulturis condivit. Et persecutione [Col. 0360B] Decii, Galli et Volusiani, confessionis gloria insignissimus fuit.

Romae in Crypta arenaria, sanctorum martyrum Narcissi et Crescensionis.

[b 1Kb] Tungrensi dioecesi, in Leodio [ms., Leogio], villa publica, natalis S. Lamberti episcopi. Qui dum regiam domum zelo religionis accensus increpasset, cum rediens orationi incumberet, ab iniquissimis viris de palatio regio missis, improvise conclusus intra domum ecclesiae, occiditur. Cujus sepulcrum creberrimis miraculis illustratur, ac mors ejus nihilominus pretiosa in conspectu Domini commendatur.



B. XIV KAL. OCTOBRIS. (18 Sept.)

[c 1Kb] Natalis S. Methodii, Olympi Lyciae, et postea [Col. 0360C] Tyri episcopi, qui sub Diocletiano in Chalcide Graeciae martyrio coronatus est.

Viennae, natale sancti Ferreoli. Qui persecutionis tempore, cum esset tribunitiae potestatis, jussu impiissimi praesidis tentus, primo crudelissime verberatus, dein gravi catenarum onustus pondere, in teterrimum carcerem trusus est. Unde solutis Dei nutu vinculis, et januis patefactis carceris, aggerem publicum ingressus, usque ad Jarem fluvium pervenit. Ubi denuo tentus, vinctis post tergum manibus, ad territorium usque Brivatense perductus est, atque ibi martyrii palmam capitis obtruncatione percepit. Corpus ejus cum capite beati Juliani ad urbem Viennensium relatum est, et condigno cultu in basilica conditum, quam Castulus, vir praecipui nominis [Col. 0360D] de primoribus urbis Viennensis: adhuc catechumenus, in honore ejusdem martyris condiderat, tanto opere, quanta et fide, in ripa ulteriore Rhodani [d 1Kb] .



C. XIII KAL. OCTOBRIS. (19 Sept.)

[e 1Kb] In Neapoli Campaniae, natale sanctorum Januarii, Beneventanae civitatis episcopi, cum Sosio diacono Mesenatae civitatis, et diacono suo Festo, et lectore suo Desiderio. Qui post vincula et carceres capite [Col. 0361A] caesi sunt in civitate Puteolana, sub Diocletiano principe, judice Dracontio. Qui cum ducerentur ad mortem, viderunt inter alios Proculum, Puteolanae civitatis diaconum, et duos laicos Eutychem et Acutum, et interrogaverunt quare justi juberentur occidi. Quos judex ut vidit Christianos jussit decollari cum illis. Sic omnes septem pariter sunt decollati. Tulerunt autem corpora Christiani. Neapolitani Januarium posuerunt juxta civitatem in basilica: Mesenates, Sosium aeque in basilica; Puteolani, Proculum, Eutychem et Acutum, juxta basilicam sancti Stephani; Festum vero et Desiderium Beneventani collegerunt.

[a 1Kb] Eodem die in Palaestina, natalis sanctorum martyrum Pelei et Nili episcoporum, qui persecutione [Col. 0361B] Diocletiani, cum plurimis clericis, pro Christo igni consumpti sunt.

Apud Nuceriam, natalis sanctorum martyrum Felicis et Constantiae, qui sub Nerone passi sunt.

In territorio Linguonicae civitatis, sancti Sigonis presbyteri.



D. XII KAL. OCTOBRIS. (20 Sept.)

In Cyzico, natale sanctorum Faustae virginis, et Evilasii sub Maximiano imperatore. Quam idem Evilasius, cum esset primus palatii, jussit decalvari et radi ad turpitudinem, dein suspendi ac torqueri. Quo tempore coruscatio de coelis multos ministrorum percussit. Dein jussit loculos afferri, et eam immissam ac fixam quasi lignum secari mediam. [Col. 0361C] Sed non eam carnifices serris suis laedere valebant. Quae inter stupens Evilasius Christo credere coepit. Et hoc ubi imperatori nuntiatum est, misit praefectum, qui eum suspensum fortiter torqueret. Qui etiam jussit Faustam nudam, et sine mavorte educi de carcere, et ei caput terebrari, ac clavis infigi. Cui postmodum non solum caput et facies, sed pectus ac totum corpus, usque ad tibias clavis impletum est. Post hoc, sartaginem jussit igniri, sed haec, illa psallente, refriguit. Haec interveniens vox de coelo, vocavit eos, et sic tradiderunt spiritum. Erat autem Fausta annorum viginti trium; Evilasius octoginta.



E. XI KAL. OCTOBRIS. (21 Sept.)

[Col. 0361D] [b 1Kb] Natalis sancti Matthaei apostoli et evangelistae.

Eodem die, passio S. Alexandri episcopi, sub Antonino imperatore.



F. X KAL. OCTOBRIS. (22 Sept.)

In Galliis, civitate Seduno, loco Agauno, natale sanctorum martyrum Thebaeorum, Mauritii, Exuberii, Candidi, Victoris, Innocentii, Vitalis cum sociis suis, qui sub Maximiano passi pro Christo, gloriosissime coronati sunt. Ut igitur beatissimae passionis eorum causa breviter loquamur, sub Maximiano, qui Romanae Reipublicae cum Diocletiano collega imperium tenuit, per diversas fere provincias laniati sunt atque [Col. 0362A] interfecti martyrum populi. Idem namque Maximianus erga Dominum coeli profanus impietatem suam ad exstinguendum Christianitatis nomen armaverat. Si qui tunc veri Dei cultum profiteri audebant, sparsis usquequaque militum turbis, vel ad supplicia, vel ad necem rapiebantur. Erat eodem tempore in exercitu legio militum, qui Thebaei appellabantur. Legio autem vocabatur, quae tunc sex millia ac sexcentos viros in armis habebat. Hi in auxilium Maximiano ab Orientalibus partibus accersiti venerant. Viri in rebus bellicis strenui, virtute nobiles, sed fide nobiliores; erga imperatorem fortitudine, erga Christum devotione certabant. Itaque cum hi, sicut et caeteri milites, ad dilaniandam Christianorum multitudinem destinarentur, soli crudelitatis [Col. 0362B] ministerium detrectare ausi sunt, atque hujusmodi praeceptis se obtemperaturos negant. Maximianus non longe aberat: nam se circa Octodorum itinere fessus tenebat. Igitur, cognito Thebaeorum responso, praecipiti ira fervidus, ob neglecta imperia decimum quemque ex eadem legione gladio feriri jubet, quo facilius caeteri, rebus certis territi, metu cederent. Redintegratis mandatis, edicit ut reliqui in persecutionem Christianorum cogantur. Ubi vero ad Thebaeos denuntiatio iterata pervenit, cognitumque ab eis est injungi sibi rursus exsecutiones profanas, vociferatio passim ac tumultus in castris exoritur, affirmantium nunquam se ulli in haec tam sacrilega ministeria cessuros. His deinde compertis, Maximianus, omni bellua [Col. 0362C] cruentior, rursus ad ingenii saevitiam redit, atque imperat ut iterum decimus eorum neci detur; caeteri nihilominus ad haec quae spernerent compellerentur. Quibus jussis denuo in castris perlatis, segregatus est atque percussus qui decimus sorte obvenerat. Reliqua vero se militum multitudo mutuo sermone instigabat, ut in tam praeclaro ordine persisteret. Incitamentum tamen maximum fidei penes S. Mauritium fuit primicerium legionis ejus, qui cum Exuperio (ut in exercitu appellant) campiductore, et Candido senatore militum, accedebat exhortando singulos et monendo, fidelium commilitonum etiam martyrum exempla ingerens. His itaque primoribus suis atque auctoribus animati beatissimi viri, Maximiano, adhuc insania aestuanti, mandata [Col. 0362D] mittunt sicut pia, ita et fortia: Milites, inquiunt, sumus, imperator, tui; sed tamen servi, quod libere confitemur, Dei; tibi militiam debemus, illi innocentiam. A te stipendium laboris accipimus, ab illo vitae exordium sumpsimus. Sequi imperatorem in hoc nequaquam possumus, ut auctorem negemus Deum; utique auctorem nostrum Dominum ac auctorem, velis nolis, tuum. Si non ad tam funesta compellimur, ut hunc offendamus, tibi, ut fecimus hactenus, adhuc parebimus; sin aliter ipsi parebimus potius quam tibi. Offerimus nostras in quemlibet hostem manus, quas sanguine innocentium cruentare nefas ducimus. Dexterae ipsae pugnare [Col. 0363A] adversus impios et inimicos sciunt, laniare pios et cives nesciunt. Meminimus nos pro civibus potius quam adversus cives arma sumpsisse. Pugnavimus semper pro justitia, pro pietate, pro innocentium salute: haec fuerunt hactenus pretia periculorum. Pugnavimus pro fide; quam quoquo pacto conservemus tibi, si hanc Deo nostro non exhibemus? Juravimus primum in sacramenta divina, juravimus inde sacramenta regia. Nihil nobis de secundis, credas, necesse est, si prima perrumpimus. Christianos ad poenam per nos requiri jubes, jam tibi ex hoc alii requirendi non sunt. Habes nos hic confitentes Deum Patrem auctorem omnium, et Filium ejus Jesum Christum Dominum credimus. Videmus laborum periculorumque nostrorum socios, nobis quoque eorum [Col. 0363B] sanguine aspersis, trucidari ferro, et sanctissimorum commilitonum mortes, et fratrum funera non flevimus, non doluimus, sed potius laudavimus, et gaudio prosecuti sumus quia digni habiti essent pati pro Domino Deo eorum. Non nos vel haec ultimae vitae necessitas in rebellionem cogit. Non nos adversum te, imperator, armavit ipsa saltem, quae fortissima est in periculis, desperatio. Tenemus ecce arma, et non resistimus; quia mori quam occidere malumus, et innocentes interire quam noxii vivere praeoptamus. Si quid in nos ultra statueris, si quid adhuc jusseris, si quid admoveris, ignem, tormenta, ferrum subire parati sumus. Christianos nos fatemur: persequi Christianos non possumus. Cum haec talia Maximianus audisset, obstinatosque in fide Christi cerneret animos [Col. 0363C] virorum, desperans gloriosam eorum constantiam posse revocare, una sententia interfici omnes decrevit, et rem confici, circumfusis militum agminibus, jubet. Qui cum missi ad beatissimam legionem venissent, stringunt in sanctos impium ferrum mori non recusantes vitae amore. Caedebantur itaque passim gladiis, non reclamantes saltem aut repugnantes, sed et, depositis armis, cervices persecutoribus praebentes, et jugulum persecutoribus vel intectum corpus offerentes. Victor autem martyr nec legionis ejusdem fuit, nec miles, sed emeritae jam militiae veteranus. Hic cum iter agens subito incidisset in hos qui passim epulabantur laeti martyrum spoliis, atque ab his ad convescendum invitatus, prolatam ab exsultantibus per ordinem causam [Col. 0363D] cognoscens, detestatur convivas, detestatusque convivium refugiebat; requirentibusque ne et ipse forsitan Christianus esset, Christianum se, et semper futurum esse respondit. Ac statim ab irruentibus interfectus, caeteris martyribus sicut morte, etiam honore conjunctus est. Quid deinde circa Maximianum tyrannum sit consecutum, brevi colligere placuit. Cum, dispositis insidiis, genero suo Constantino mortem moliretur, deprehenso dolo, apud Massiliam captus est. Nec multo post strangulatus, teterrimoque supplicio affectus, impiam vitam digna morte finivit. At vero beatissimorum martyrum corpora post multos passionis annos sancto Theodoro episcopo revelantur, et in eorum honorem basilica [Col. 0364A] honeste componitur. Sed et per longum temporis tractum beati Innocentii martyris membra Rhodanus revelavit. Quae non ideo a sinu terrae protulit ut in gurgitis sui procella demergeret, sed ut caeteris martyribus sepultura venerabiliter sociaretur.



G. IX KAL. OCTOBRIS. (25 Sept.)

Natale sancti Sosii diaconi Mesenatae civitatis in Campania. Qui cum esset annorum triginta, martyrium cum beato Januario Beneventi episcopo, capitis decollatione suscepit, tempore Diocletiani imperatoris. Is, cum tempore quodam Evangelium legeret in ecclesia Mesenatae civitatis, praesente episcopo Januario (frequenter enim eum pro sanctitate [Col. 0364B] et prudentia ejus visitare consueverat), vidit subito idem episcopus de capite ejus flammam exsurgere, quam nemo alius vidit: pronuntiavit eum martyrem futurum. Et post non multos dies diaconus tentus, et in carcerem missus est. Ad quem visitandum cum venisset episcopus cum diacono Festo, et lectore suo Desiderio, et ipse cum eis simul tentus, ac pariter omnes cum aliis tribus occisi sunt.

Eodem die natale sanctae Theclae virginis, apud Seleuciam quiescentis: quae de civitate Iconio a beato Paulo apostolo instructa est. Quam mater ejus cernens Christianam, et nuptum repudiare, malentem Christo sponso adhaerere quam corruptioni carnis subjacere, pergens ad judicem, accusavit virginem filiam suam esse Christianam, dicens vivam [Col. 0364C] eam, ut caeterae mulieres terrerentur, debere ardere. Quam sibi cum jussisset judex adduci, et propositum castitatis ejus perdidicisset, rogum fecit parari, ut illam incenderet. Rapta igitur ab apparitoribus ut in focum jactaretur, sponte pyram ascendit, et signo crucis facto, virili animo inter medias flammas stetit, subitoque facta inundatione pluviarum, ignis exstinctus est, et beata virgo illaesa virtute superna eripitur. Iterum cum jejuniis, vigiliis et orationibus vacaret, a quodam viro potente comprehensa, perducta est ad praesidem, quod se Christianam diceret. Quam idem proconsul interrogans si vere esset quod accusabatur, respondit omnino Christianam se esse. Quam continuo praeses ad bestias damnavit. Interim tamen quo subrigeretur, commendatur cuidam [Col. 0364D] nobili feminae, quae propinqua Caesaris erat, nomine Triphena. Sequenti die productae sunt bestiae de caveis; sistitur beata Thecla in arenis mediis, stupente populo, quod eam bestiae minime tangerent. Reducitur beata Thecla ad domum Triphenae, ut in crastinum iterum feris objiceretur. Quam ministri cum de domo repeterent, Triphena doloris plena sequitur eam usque ad spectaculum, ubi clamor vulgi et tumultus erat immensus beatam Theclam spectantium. Nudata vero beata virgine, dimittuntur ei leones pariter et ursi. Sed nulla ferarum eam laedere praesumpsit. Deinde in fossam aqua plenam, ubi serpentes adunati et collecti fuerant, a furentibus populis cum urgeretur, signo crucis munita insiluit; [Col. 0365A] sed nec ab eis ullo pacto laesa. Iterum atrociores bestiae parantur, sed ullo modo tangere eam non sunt permissae. Verum nec adhuc sibi crudelitas modum ponit. Alligatur duobus tauris ferocissimis, ferro candente stimulatis, ut eam discerperent. Qui, funibus diruptis, vagabundi huc illucque discurrunt, ac martyrem nullius mali passam relinquunt. Accersitam denique proconsul eam requirit, quae aut unde esset, quia nulla bestiarum eam laedere potuisset. B. Thecla respondit: Dei vivi tantum sum ancilla. Territus autem proconsul, quod tantae virtutis esset, induens eam vestibus, edixit sententiam: Theclam, inquit, pietatis ac Dei cultricem relaxo. Dimissa vero, reversa est in domum Triphenae, ubi requievit paucis diebus, docens Triphenam et domum [Col. 0365B] ejus in fide Domini nostri Jesu Christi. Inde egressa, venit Seleuciam, ibique exemplo et conversatione vitae atque etiam doctrina plurimos erudiens, post mula certamina duplicis coronae, virginitatis et martyrii, requievit in pace.



A. VIII KAL. OCTOBRIS. (24 Sept.)

Conceptio S. Joannis baptistae Domini.

Et in Augustoduno, natalis S. Andochii, presbyteri, Thyrsi diaconi, et Felicis. Qui a sancto Polycarpo episcopo ab Oriente directi ad docendam Galliam, sub Aureliano principe sunt gloriosissime coronati. Siquidem flagellis caesi, in ultimo, toto die inversis manibus suspensi, et in ignem missi, sed non combusti, tandem vectibus colla feriuntur, atque [Col. 0365C] ita martyrium suum gloriosissime compleverunt, octavo Kalendas Octobris.



B. VII KAL. OCTOBRIS. (25 Sept.)

[a 1Kb] Natalis B. Cleophae, cui Dominus post resurrectionem in via apparuit.

Lugduni, sancti Lupi episcopi ex anachoreta.



C. VI KAL. OCTOBRIS. (26 Sept.)

Natale sanctorum martyrum Cypriani episcopi et Justinae: qui passi sunt sub Diocletiano imperatore, judice Eutolmio. Justinae pater erat Dusius apud civitatem Antiochiam. Qui viam religionis a diacono nomine Prohelio audientes, baptizati sunt a sancto [Col. 0365D] episcopo Optato. Virgo autem Justina, Domino serviens, frequentabat ecclesiam. Hanc Agladius scholasticus videns, exarsit ob amorem ejus. Et cum nullo modo posset pertingere ad illam, rogavit Cyprianum magum, promisitque ei duo talenta auri, si virginem Justinam in amorem ejus excitare posset. Cyprianus autem magus, vocatis daemonibus, coepit agere ut virginem Christi ei adducerent. Qui semel, bis et tertio venientes ad beatam Justinam, nihil apud illam suis deceptionibus valuerunt; sed, signo crucis repulsi, victi recesserunt. Cyprianus vero cum illorum virtutem adversus virginem haud quaquam valuisse videret, dicit ad diabolum: Dic [Col. 0366A] mihi, quemadmodum victi estis a virgine Justina? Cui diabolus: Dicere tibi non possumus, nisi prius jures mihi. Cumque Cyprianus illi jurasset, ait diabolus: Vidi signum Crucifixi, et extimui. Cyprianus dixit: Ergo. Crucifixus major te est? Dicit ei diabolus: Etiam, major enim est omnium. Quod audiens Cyprianus, contemnens virtutem diaboli, et currens venit ad episcopum Anthimum, ceciditque ad pedes ejus, rogans ut doceret eum, et baptismo Christi consignaret. Beatus autem episcopus, gratias agens Deo, catechizavit eum. Et revertens Cyprianus in domum suam, omnia idola confregit. Tunc rediens ad ecclesiam, diligenter salutis verbum auscultare coepit. Hora deinde residens, qua catechumeni foras mittebantur ecclesiam, monitus est a diacono ut [Col. 0366B] cum reliquis catechumenis egrederetur. Conversus vero ad diaconum, dicit ei: Servus factus sum Christi, et foras me mittis? Dicit ei diaconus: Factus es perfectus servus Dei? Cyprianus dixit: Vivit mihi Christus qui daemones confudit, et mihi misertus est, quia non exeo hinc nisi perfectus fuero servus Christi. Diaconus vero Anthimo episcopo haec renuntiavit; qui secundum ordinem instructum baptizavit eum, et non multo post etiam diaconum ordinavit. Qui doctrina et moribus, plusquam dici possit, excrescens miraculorum gratia praeclarissime floruit. Verum, non multo interjecto tempore, factus est episcopus, sanctamque Justinam matrem virginum constituit. Quorum virtutem non ferens diabolus, per satellites suos apud Eutolmium comitem [Col. 0366C] Orientis egit ut comprehenderetur Cyprianus episcopus, et virgo Christi Justina. Cujus ante conspectum vinculis ligati, cum fuissent adducti, comes dixit ad beatum Cyprianum: Tu es Cyprianus doctor Christianorum, qui per maleficia multos errare fecisti? Beatus Cyprianus dixit: Aliquando in perditione daemonum positus, multos luxuriosos feci: sed salvavit me Deus per virginem Justinam, dum eam per daemonia tentare vellem, quae illa fide Christi armata per omnia contempsit. Comes iniquus jussit sanctum episcopum post haec suspendi, et exungulari; beatam vero Justinam post alapas, crudis nervis immaniter caedi; deinde sanctum episcopum in carcere recludi, et sanctam virginem in domo cujusdam matronae custodiri. Qui post aliquot dies in sui [Col. 0366D] praesentiam reductos, in sartagine ferrea jussit torreri, picem, adipem et ceram desuper ministris infundentibus. Et cum ibi laudem omnipotenti Deo dicerent, Athanasius sacerdos idolorum postulavit comitem, dicens: Jubeat claritas tua, et in nomine deorum vincam virtutem Christianorum. Et cum appropinquasset ad sartaginem, erupit flamma et consumpsit illum. Comes, acceptis tot miraculis, quae Christus in servis suis operabatur, scripsit imperatori quid super eis juberet. Qui rescripsit ut dirigerentur Nicomediam, et ibi gladio ferirentur. Perducti igitur ad locum sunt decollationis, et vidit eos quidam Christianus Theognitus [Theognidus], et accurrens [Col. 0367A] osculatus est Cyprianum. Quod cernens Servius cognatus regis, iratus egit ut cum sanctis Cypriano et Justina Theognitus decollaretur. Et jacuerunt corpora sanctorum projecta feris sex diebus insepulta. Quidam autem nautae Christiani nocte rapuerunt ea, et navigantes deportaverunt ad urbem Romam. Et matrona venerabilis Rufina, reverenter excipiens illa, sepelivit in praedio suo. Passi sunt autem sexto Kalendas Octobris.



D. V KAL. OCTOBRIS. (27 Sept.)

[a 1Kb] Apud Aegaeam civitatem, natale sanctorum martyrum Cosmae et Damiani, persecutione Diocletiani, sub praeside Lysia. Hi venerabili matre geniti, sacris [Col. 0367B] litteris eruditi, professione artis medici, virtutibus erant clarissimi. Horum religionem audiens praeses Lysias, misit apparitores, qui eos adducerent. Quos aspiciens interrogavit ex qua provincia, aut quae essent eorum nomina. Beatus Cosmas et Damianus responderunt ei: Ex Arabia sumus. Nomina nostra Cosmas et Damianus; Christiani sumus; sunt nobis et alii fratres, Anthimus, Leontius, Eutropius. Quos, misso officio, jussit sibi praeses illico praesentari, et coepit agere ut sacrificarent. Et cum nulla ratione fundatos animos eorum supra petram Christum movere posset, manibus et pedibus vinctos jussit eos fortiter torqueri, deinde sicut erant concatenati in mare mergi. Quibus statim angelus Domini affuit, et diruptis vinculis, e pelago liberavit. Hoc videntes [Col. 0367C] milites renuntiaverunt praesidi. Ille mox, eis ad se reductis: Docete, inquit, me maleficia vestra, et ego sequor vos, communicans operibus vestris. Sancti vero responderunt: Christiani sumus, maleficia nescimus, et in Christi nomine maleficiorum virtutem contemnimus. Recepti sunt, jubente praeside, in carcerem. Et sequenti die proconsul, sedens pro tribunali, fecit copiosum ignem parari, et beatos martyres de carcere productos in medio jactari. Sed, orantibus sanctis, ignis virtutem suam amisit. Superatus praeses, et quae circa martyres Dei provenerant magicis artibus designans, suspendi ac torqueri eos iterum jubet. Sed cum grato et hilari vultu superiores tormentis persisterent, paratis crucibus, impius proconsul gloriosos martyres suspendi atque [Col. 0367D] extendi, ac lapidibus in cruce levatos persequi jubet. Sed cum ictus lapidum in jacientes retorquerentur, praeses, furore succensus, sagittis eos aggredi jussit, ut saltem leviori volatu ferrum eis infigeretur. Verum cum nec in aliquo sanctos laesissent, plurimi mittentium ac circumstantium vulneribus earum defecerunt. Cernens itaque praeses malitiam suam virtute divina superari, gladio animadverti illos jubet. Martyrizati autem sunt beati Cosmas et Damianus, Anthimus, Leontius, et Eutropius, XXVII die mensis Septembris. Quorum corpora religiosi viri sepelierunt in loco venerabili, non longe a civitate Aegaea. Duorum autem fratrum Cosmae et Damiani memoriam [Col. 0368A] Roma etiam, templo praeclaro opere nomini eorum aedificato, solemniter agit.



E. IV KAL. OCTOBRIS. (28 Sept.)

In Hispaniis, civitate Corduba, natale sanctorum Fausti, Januarii et Martialis: qui primo equulei poena cruciati, deinde rasis superciliis et auribus ac naribus praecisis, dentibus quoque superioribus evulsis deturpati, ad ultimum ignis passione martyrium consummaverunt.



F. III KAL. OCTOBRIS. (29 Sept.)

In monte Gargano, venerabilis memoria beati archangeli Michaelis, ubi ipsius consecrata nomini habetur [Col. 0368B] ecclesia, vili facta schemate, sed coelesti praedita virtute. Vertice siquidem montis excelsi posita, de corpore ejusdem saxi, speluncae instar praecavato, ostenditur. Est autem locus in Campaniae finibus ubi inter sinum Adriaticum et montem Garganum civitas. [b 1Kb] Sipontus posita est, qui a moenibus civitatis a duodecim millibus praeerectus, in cacumine suo supremo hanc toto orbe venerandam gestat ecclesiam. Quae hoc modo mortalibus cognita est. Quidam vir praedives, nomine Garganus, qui ex adventu suo monti vocabulum indidit, infinita pecorum multitudine pollebat. Contigit autem taurum armenti gregis consortia spernentem, singularem incedere solitum, et ad extremum redeunte pecore domum non reverti. Quem dominus per devia quaeque requirens invenit [Col. 0368C] tandem in vertice montis foribus cujusdam assistere speluncae, quem cum sagitta appetiisset, illa velut flamine venti retorta, eum a quo jactata est mox reversa percussit. Turbati cives et stupefacti, qualiter res fuerit effecta (non enim accedere propius audebant) consulunt episcopum, quid facto opus sit. Qui, indicto jejunio triduano, a Deo monuit esse quaerendum. Quo peracto, sanctus Michael angelus apparuit episcopo per visionem, dicens: Ego sum Michael archangelus qui in conspectu Dei semper assisto; ipsius loci esse me custodem, atque omnium quae ibi geruntur inspectorem hoc volui indicio probare. His revelatione compertis, consuetudine fecerunt cives hic Deum precibus, sanctumque intercessorem poscere Michaelem. Duas quidem januas [Col. 0368D] ibi cernentes, quarum Australis, quae et major erat, aliquot gradibus in Occasum vergentibus adiri poterat. Sed nec ultra cryptam intrare ausi, prae foribus quotidie orationi vacabant. Interea Neapolitae Beneventanos bello lacessere tentant. Qui antistitis sui monitis edocti, triduanum jejunium agunt: et ecce nocte ipsa quae belli praecedebat diem, idem in visione sanctus Michael apparens antistiti, preces dixit eorum exauditas, spopondit victoriam, seque eis affuturum. Quod mox veritas facti demonstravit; domumque victores reversi, vota Domino gratiarum ad templum festinant referre, videntque mane juxta januam septentrionalem, instar posterulae pusillae, [Col. 0369A] quasi hominis vestigia marmori arctius impressa, agnoscuntque beatum Michaelem praesentiae suae signum voluisse monstrare; ubi postea culmine apposito, et altari imposito, ipsa ob signa vestigiorum Appodonia est vocata. Et postmodum collatione facta Sipontini, ad Orientem loci illius, B. Petri apostolorum principis nomine condunt ecclesiam. Iterum Romano pontifice et Sipontino episcopo de consecratione loci ipsius quaerentibus, ac propterea triduanum jejunium cum civibus suis celebrantibus, nocte jejunii suprema sanctus Michael episcopo Sipontino per visionem apparens, monuit ut intrarent ecclesiam, quam ipse dicavit, et missas juxta morem ibi agerent. Meum, inquit, erit ostendere quomodo per memetipsum locum consecraverim. Adveniunt [Col. 0369B] mane cum oblationibus, et magna instantia precum intrant regiam Australem. Et ecce longa porticus in Aquilonem porrecta, atque illam attingens posterulam, extra quam vestigia marmori diximus impressa. Sed priusquam huc venirent, apparet ad Orientem basilica pergrandis, qua per gradus ascenditur. Haec cum ipsa porticu sua quingentos fere homines capere videbatur, altare venerandum, rubroque coopertum palliolo, prope medium parietis Meridiano ostendens. Erat autem ipsa domus angulosa, non in morem operis humani parietibus erectis, sed instar speluncae praeruptis, et saepius eminentibus asperata scopulis. Culmine quoque petroso diversae altitudinis; quod hic vertice tangi, alibi manu vix possit attingi: credo, docente archangelo, Dominum [Col. 0369C] non ornatum lapidum, sed cordis quaerere et diligere puritatem. Nullus autem huc nocturno est tempore ausus ingredi; sed aurora transacta, matutinos ibidem cantant hymnos. Ex ipso autem saxo, quo sacra contegitur aedes ad Aquilonem altaris, dulcis et nimium lucida guttatim aqua dilabitur, quam incolae Stillam vocant. Ob hoc vitreum vas ejusdem receptui praeparatum. Denique nonnulli post longas febrium flammas, hac hausta stilla, celeri confestim refrigerio potiuntur salutis. Innumeris quoque et aliis modis ibi et crebro sanantur aegroti; et multa, angelica tantum illic potestate, geri miracula comprobatur. Sed non multo post Romae venerabilis etiam Bonifacius pontifex ecclesiam sancti Michaelis nomine constructam dedicavit, in summitate Circi [Col. 0369D] cryptatim miro opere altissime porrectam. Unde et idem locus in summitate sua continens ecclesiam, Internubes situs vocatur.



G. PRIDIE KAL. OCTOB. (30 Sept.)

In Galliis, castro Solodoro, quod est super [Aurulam] Arulam fluvium, passio sanctorum martyrum Victoris et Ursi, ex gloriosa legione Thebaeorum. Qui cum illuc furorem Maximiani tyranni declinantes secessissent, ipsius jussu tenti ab Hyrtaco exsecutore, primo diris suppliciis excruciati; sed coelesti super eos lumine coruscante, ruentibus in terram [Col. 0370A] ministris erepti, deinde in ignem missi sunt. Veniente autem mox pluvia vehementi, exstincta pyra in nullo penitus laesi, novissime gladio consummati sunt. E quibus sanctus Victor ad urbem [a 1Kb] Janavensium translatus, miraculorum gloria et veneratione fidelium celebratur.

Item apud Bethlehem Judae, depositio sancti Hieronymi presbyteri. Hic natus in oppido Stridonis, quod Dalmatiae quondam Pannoniaeque confinium fuit, patre Eusebio, vestem Christi puer Romae suscepit, ibique litteris Graecis ac Latinis a primaevo eruditus est. Postquam autem omne mundanarum studium litterarum adeptus est, probatissimorum quoque monachorum habitum factumque imitatus est, Romanae Ecclesiae presbyter postmodum ordinatur. [Col. 0370B] Dumque per triennium continuum charus acceptusque populis veneraretur, omniumque judicio dignus esse summo sacerdotio decerneretur, quidam ex clericorum monachorumque ordinibus, pro petulantia, proque ingluvie discursantes, ad effugandum Urbe Hieronymum, qui utrumque eorum scribens vitium deprehenderat, insidias paraverunt. Verum ipse propter coelorum regna, domum, parentes, sororem, cognatos, Roma egressus, dereliquit, et Hierosolymam militaturus Deo pergens, primo ad Gregorium Nazianzenum, tunc Constantinopolitanae urbis episcopum, supplex docilisque discipulus accessit, ut sanctarum Scripturarum studiis erudiretur. Inde in Syriam perrexit, in possessione Evagrii presbyteri aliquantulum commoratus. Ad deserta [Col. 0370C] deinde loca ita laetus accinctusque accessit, ut volasse eum magis quam measse crederes. Quadriennium itaque in illa vasta solitudine, quae exusta solis ardoribus horridum monachis praestat habitaculum, exegit; indeque ad Bethlehem oppidum remeavit, ubi prudens animal ad praesepe Domini se obtulit permansurum. Bibliothecam sane suam, quam sibi summo studio ipse condiderat, omniumque librorum orationes, quas pene memoriter retinebat, iterum relegens, diem jejuniis ducebat ad vesperam. Plures ad eum religiosorum, quibus vita ejus fama comperta est, protinus confluxerunt, bonumque doctorem, parvo adhuc sub tugurio, boni observavere discipuli. Nec multo post cellulas ibi ob discipulorum suorum copiam, et propter frequentiam adventantium, ad [Col. 0370D] Bethlehemiticam portam, quae ad Occidentem conspicit, et egredientibus ad Septentrionem videtur, parvulum habitationis locellum construxit. Quibus vero nisibus, quantisve laboribus Hebraicam linguam atque Chaldaicam, litterasque Hebraeas didicerit, verbis ejus edicam. Dum essem, inquit, juvenis, et solitudinis me deserta vallarent, incentiva vitiorum ardoremque naturae ferre non poteram. Quam cum crebris jejuniis frangerem, mens tamen cogitationibus aestuabat. Ad quas edomandas, cuidam fratri, qui ex Hebraeis crediderat, me in disciplinam dedi; ut post Quintiliani acumina, et Ciceronis fluvium, gravitatemque Frontonis, et lenitatem Plinii, alphabetum discerem, [Col. 0371A] ac stridentia anhelantiaque verba meditarer. Quid ibi laboris sumpserim, quid sustinuerim difficultatis, quoties desperaverim, et contentione discendi rursus inceperim, testis est conscientia mea. Armatus itaque fide, gratiamque Christi adeptus, Hebraeorum volumina, quae in Canone continentur, de Hebraeo in Latinam linguam vertit, eaque pene omnia commentatus est. Ut ergo opera ejus valde utiliter confecta breviter commemoremus, scripsit Vitam Pauli monachi, Epistolarum ad diversos librum unum, ad Heliodorum exhortatoriam; Altercationem Luciferiani et Orthodoxi, Chronicon omnimodae historiae; in Jeremiam et Ezechielem Homilias viginti octo quas de Graeco in Latinum vertit. De Seraphin, de Osanna, de frugi et [Col. 0371B] luxurioso filio, de tribus quaestionibus Legis veteris, Homilias in Cantica canticorum duas, adversus Helvidium de Mariae virginitate perpetua, ad Eustochium de virginitate servanda, ad Marcellam Epistolarum librum unum, Consolatoriam de morte filiae ad Paulam, in epistolam Pauli ad Galatas commentariorum libros tres, in epistolam ad Titum librum unum, in Epistolam ad Philemonem librum unum, in Ecclesiasten commentarios, Quaestionum Hebraicarum in Genesim librum unum, de Locis librum unum, Hebraicorum nominum librum unum. De Spiritu sancti Dydimi, quem in Latinum transtulit, [Col. 0372A] librum unum, in Lucam homilias triginta octo, in psalmos a decimo usque ad sextum decimum tractatus septem, Captivum monachum, Vitam beati Hilarionis, Novum Testamentum Graecae fidei reddidit; Epistolarum autem ad Paulam et Eustochium incertus est numerus. Sexdecim prophetarum volumina quatuor et septuaginta libris editis commentatus est. Inter has itaque numerosas operis sui paginas, centum et triginta quinque virorum illustrium ecclesiasticorum scriptorum nomina, a passione Christi usque ad quartum decimum Theodosii imperatoris annum ordine digessit. Item contra Jovinianum libros duos, Apologeticum ad Pammachium, in Matthaeum commentariorum libros quatuor, Enchiridion in psalterium. Adversus Vigilantium [Col. 0372B] contraque Pelagium luculentissima volumina edidit. De mansionibus quoque filiorum Israel, et alia quamplurima ad aedificationem Ecclesiae catholica pietate composuit. Tanta denique lassitudine fatigatus est ut etiam in stratu suo jacens, funiculo trabe suspenso supinus apprehenso erigeretur, ut scilicet officium monasterii prout poterat, exhiberet. Tandem, post perfectam placitamque Deo conversationem, nonagesimo octavo aetatis anno, apud Bethlehem oppidum in pace quievit pridie Kalendas Octobris, duodecimo Honorii imperatoris anno. Libros suos per quinquaginta et sex annos confecit.



LITANIAE INDICENDAE. MENSIS OCTOBER HABET DIES XXXI; LUNA VERO XXIX.
[Col. 0371]


A. KAL. OCTOBRIS. (1 Oct.)
[Col. 0371C]

Apud Antisiodorum, natalis sancti Germani episcopi, qui multis virtutibus, doctrina et continentia clarus exstitit. Qui ad confirmandam fidem gratiae coelestis, Britannias venire, judicio omnium Gallicanorum antistitum compulsus est, adjuncto sibi beato Lupo Trecassinae civitatis episcopo. Siquidem haeresis Pelagiana fidem Britannorum foeda peste commaculaverat. Dum per medium sinum, quo a Gallico Britannias usque tenditur, secundis flatibus ferretur, subito inimica vis ventorum concitavit procellas, coelum diemque nox nubium subduxit, et casu ipse pontifex fractus corpore, lassitudine ac sopore resolutus, nave jacebat. Tum beatus Lupus [Col. 0371D] omnesque turbati, excitant seniorem. Qui confestim Christum invocat, et assumptum in nomine sanctae Trinitatis oleum misit in mare, fluctusque saevientes opprimit, ac tranquillam serenitatem reddit. Decursis vero spatiis pelagi, optati littoris sacerdotes Dei quiete potiuntur, ac mox Britannorum insulam, opinione, praedicatione, virtutibusque impleverunt, ita ut passim et fideles catholici firmarentur, et depravati viam correctionis agnoscerent. Interea quidam tribunitiae potestatis filiam decem annorum caecam sacerdotibus curandam offert. Nec mora, beatus [Col. 0372C] Germanus invocato Domino, adhaerentem lateri suo capsulam cum sanctorum reliquiis collo avulsam manibus comprehendit, eamque in conspectu omnium puellae oculis applicuit, quae statim lumen recepit. Beatus praeterea vir dum aliquandiu uno loco infirmitatis necessitate teneretur in vicina qua manebat casula, exarsit incendium; sed hospitium sancti viri expavescens flamma, haudquaquam ausa tangere transilivit, et inter globos flammantis incendii incolume tabernaculum, quod habitator inclusus servabat, emicuit. Et cum idem ipse nihil remedii debilitati suae pateretur adhiberi, quadam nocte candentem niveis vestibus vidit sibi adesse personam, quae manu extensa, jacentem videbatur attollere, eumque consistere firmis vestigiis imperabat. Post [Col. 0372D] horam itaque, fugatis doloribus, recepit pristinam sanitatem ut, die reddito, itineris laborem subiret intrepidus. Sed et bellum, Saxonum Pictorumque ad Britones eo tempore junctis viribus, susceptum divina virtute retunditur, cum Germanus ipse dux belli factus, non tubae clangore, sed clamore Alleluia, totius exercitus voce ad sidera levata, hostem immanem in fugam convertit. Composita vero insula, reditum moliuntur pontifices, fitque ut tranquilla navigatione suorum desideriis felix carina eos restitueret; nec multo interposito tempore, nuntiatur ex [Col. 0373A] eadem insula, Pelagianam perversitatem iterato paucis auctoribus dilatari. Rursusque ad beatissimum virum preces sacerdotum omnium deferuntur, ut causam Dei, quod prius obtinuerat, tutaretur. Quorum petitioni festinus obtemperat. Namque adjuncto sibi Severo, totius sanctitatis viro (qui erat discipulus beatissimi patris Lupi, Trecassenorum episcopi, et tunc Treviris ordinatus episcopus, gentibus primae Germaniae verbum praedicabat), mare conscendit, et consentientibus elementis, tranquillo navigio Britannias petit; expulsisque pravitatis auctoribus, compositisque omnibus, beati sacerdotes ea qua venerant prosperitate redierunt. Porro Germanus post haec ad Ravennam pro pace Armoricanae gentis supplicaturus advenit, ibique a Valentiniano et Placida [Col. 0373B] matre ipsius summa reverentia susceptus, post aliquot dies migravit ad Christum. Cujus corpus honorifico agmine, comitantibus virtutum operibus, suam defertur ad urbem.

Tomis civitate, sanctorum Prisci, Crescentii et Evagrii.

Rhemis civitate, sancti Remigii episcopi et confessoris, viri praeclarissimae virtutis et sanctitatis. Hic gentem Francorum, idolorum culturis deditam, convertit ad Christum, rege ipsorum sacro fonte baptismatis et sacramentis fidei prius initiato. Septuaginta et eo amplius in episcopatu annos explevit. Hic, inter caetera facta, puellam a morte corporis suscitavit.



B. VI NONAS OCTOBRIS. (2 Oct.)
[Col. 0373C]

[a 1Kb] Apud Nicomediam, natalis sancti Eleutherii martyris, sub Diocletiano. Cujus tempore contigit aliquam partem palatii incendio conflagrari. Hoc imperator a Christianis factum falsa suspicione praesumpsit. Ex quo inaestimabili furore succensus, jubet omnes Christianos acervatim collectos alios quidem gladio obtruncari, alios ignibus conflagrari. Horum primus, et qui omnes hortaretur pro Christo fortiter animas ponere, erat Eleutherius. Denique cum assistentes ministri rogarent singulos, si forte sacrificaturi vellent dimitti, tam viri quam mulieres ne interrogari se quidem patiebantur, sed ultro vel flammis irruere, vel caedentibus gladiis certatim objectare cervices. Cumque jam illis ipsis spectatoribus nimietas crudelitatis horresceret, ministri [Col. 0373D] scelerum partem populi naviculis injectam in medium pelagus abducunt, ibique in sententia fidei persistentes praecipitant in profundum. In tantum vero rabies crudelitatis apud eos exarsit, ut regios pueros martyres effectos, cum secundum humanitatis ordinem fuissent sepulturae mandati, effoderent denuo, et corpora eorum projicerent in mare, dicentes: Ne forte efficiantur dii Christianorum. Verum beatus Eleutherius, immanissimis tormentis diu excruciatus, cum ipse per singula tormenta validior redderetur, martyrium victoriae suae, ignibus [Col. 0374A] velut aurum examinatus, complevit. Cujus reliquias furtim Christiani auferentes, Nicomediae sepultura venerabili reposuerunt.

In Atrebatis, villa Siricinio, passio sancti Leodegarii, Augustodunensis episcopi, quem variis injuriis et diversis suppliciis pro veritate afflictum, Ebroinus major domus regiae interfecit. Cujus sacrum corpus in dioecesi Pictavorum translatum, in monasterio beati Maxentii honorifice est humatum.



C. V NONAS OCTOBRIS. (3 Oct.)

[b 1Kb] Natalis sancti Dionysii Areopagitae, qui ab apostolo Paulo instructus credidit Christo, et primus apud Athenas ab eodem apostolo episcopus est ordinatus, et sub Adriano principe, post clarissimam confessionem [Col. 0374B] fidei, post gravissima tormentorum genera, glorioso martyrio coronatur, ut Aristides Atheniensis, vir fide sapientiaque mirabilis, testis est in eo opere quod de Christiana religione composuit. Hoc opus apud Athenienses summo genere colitur, et inter antiquorum monumenta clarissimum tenetur, ut peritiores Graecorum affirmant.

Apud antiquos Saxones, natalis sanctorum Ewaldorum duorum presbyterorum, qui cum sancto Willibrordo episcopo venientes in Germaniam, transierunt ad Saxones, et cum praedicare ibi Christum coepissent, comprehensi a paganis occisi sunt. Ad quorum corpora noctu multa diu lux apparens, et ubi essent, et cujus essent meriti declaravit.



D. IV NONAS OCTOBRIS. (4 Oct.)
[Col. 0374C]

[c 1Kb] Apud Corinthum, natalis sanctorum Crispi et Caii, quorum meminit beatus apostolus Paulus Corinthiis scribens.

[d 1Kb] Apud Aegyptum, natalis sanctorum martyrum Marci et Marciani fratrum, et cum eis innumerabilium aliorum non inferioris gloriae, tam virorum quam feminarum. Sed et pueri et senes, pro fide Domini nostri Jesu Christi, praesentem vitam parvipendentes, futurae gloriae beatitudinem quaesiere. Quidam ex ipsis post verbera, post ungulas, post flagella, aliosque diversi generis horribiles cruciatus, flammis traditi sunt, alii in mare praecipitati, nonnulli inedia consumpti, nonnuli etiam capite caesi, ita ut sponte cervices suas securibus darent; alii patibulis affixi, [Col. 0374D] ex quibus nonnulli more perverso capite deorsum presso, ac pedibus in sublime sublatis, passionis beatissimam coronam promeruerunt.



E. III NONAS OCTOBRIS. (5 Oct.)

[e 1Kb] Apud Siciliam, natalis sanctorum Placidi, Eutychii et aliorum triginta.

In Galliis, civitate Valentia, sancti Apollinaris episcopi, cujus et vita virtutibus insignis fuit, et mors nihilominus signis ac prodigiis decoratur.

[Col. 0375A] Apud Eumeniam, beati Thraseae episcopi apud Smyrnam martyrio consummati, qui unus ex antiquis, quasi ex traditione priorum se accepisse asseruit: Salvatorem praecepisse apostolis suis, ut ante duodecimum annum ab Jerosolymis ne discederent.



F. PRIDIE NONAS OCTOBRIS. (6 Oct.)

[a 1Kb] Apud Capuam, natalis sanctorum Marcelli, Casti, Aemilii et Saturnini.

In Galliis, civitate Agenno, natalis sanctae Fidis, virginis et martyris, cujus exemplo beatus Caprasius ad agonem martyrii animatus est.

Eodem die, beati Sagaris, martyris et episcopi Laodicensis, qui unus fuit de antiquis sancti Pauli apostoli discipulis.



G. NONAS OCTOBRIS. (7 Oct.)
[Col. 0375B]

[b 1Kb] Romae, via Appia, natalis S. Marci, papae et confessoris, qui sedit in episcopatu annos duos, menses novem, dies viginti. Sepultus in coemeterio Balbinae, via Ardeatina, quod ipse insistens fecit.

Eodem die natale sanctorum martyrum Juliae, Sergii et Bacchi, sub Maximiano imperatore. Cujus honoribus sublimati, in palatio ejus clari habebantur. Nam Sergius erat primicerius, Bacchus vero secundicerius scholae gentilium. A quibusdam ergo apud imperatorem accusati, quod essent Christiani, vocati sunt ab imperatore, ut sacrificantes Jovi, de sacrificiis oblatis cum eo degustarent. Ingressus imperator templum, gustavit de sacrificiis, et circumspiciens, [Col. 0375C] non vidit Sergium et Bacchum: neque enim ingressi fuerant templum. Mittens igitur milites de adstantibus sibi imperator, jussit eos introduci. Quibus et dixit: Ut video, facti estis deorum inimici. Accedite ad aram Jovis magni, et sacrificate, ac de sacrificiis ejus sicut et caeteri manducate. Responderunt beati Sergius et Bacchus: Habemus regem verum aeternum in coelis, Jesum Christum Filium Dei. Huic per singulos dies offerimus sanctum vivumque sacrificium, atque rationabilem culturam; lapides autem et ligna non adoramus. Imperator tunc indignatus jussit exutos chlamyde indui eos muliebri colobio, et per mediam civitatem ad palatium pertrahi, catenis in cervicibus positis. Et cum pervenissent ad palatium, dixit eis imperator: [Col. 0375D] Sceleratissimi, scitis quia quem colitis Christum fabri filius fuit, et antequam nuptiae legitimae fierent, de adulterio facto mater eum procreavit? Cui milites Christi responderunt: Erras, imperator; nam quem colimus Deus verus est, et vita aeterna, qui fecit coelum et terram et quae in eis sunt. Amplius igitur veris prosecutionibus eorum iratus Maximianus, jussit eos Antiochio duci tradi, ut constringeret eos in cippo. Et facto mane, sedit in praetorio. Et adducti sunt ante illum Sergius et Bacchus. Et cum nec blanditiis, nec minis eos a proposito incurvare posset, beatum quidem Sergium [Col. 0376A] iterum jussit in custodia recipi, Bacchum vero extensum nervis crudis tam diu caedi quousque caedentes lassi deficerent. Et vicissim succedentibus sibi caesoribus, martyr gloriosus in confessione Christi, totus corpore discissus, emisit spiritum, et relicto corpore avibus et feris, abiit Antiochus. At Christiani furtim venientes tulerunt corpus martyris, et in spelunca quadam sepelierunt. Sequenti vero die beatus Sergius eductus de custodia, praesentatur Antiocho; qui cum verbis eum flectere non posset, primo cothurnos confixos clavis vestiri eum fecit, et novem millibus ante se currere. Postmodum in sententia fixum manere videns, decollari jussit, quem tunc Christiani in eodem loco sepelierunt. Parvo autem tempore interposito, beatum quoque [Col. 0376B] Bacchum a loco quo tumulatus fuerat elevantes, honorabili Martyribus loco juxta sanctum Sergium composuerunt. Ubi et virgo Julia, quae sub Martiano praeside martyrium consummavit, sociata Martyribus sepulta quiescit.

Eodem die, sanctorum martyrum marcelli et Apulei, qui quidem primo adhaeserunt Simoni mago; sed videntes mirabilia quae Dominus operabatur per apostolum suum Petrum, relicto Simone, doctrinae apostolicae se tradiderunt. Et post martyrium apostolorum, confessione Christi et ipsi decorati, Aureliano consulari viro sententiam ferente, martyrii coronam reportarunt. Sepulti non longe ab urbe Roma.



A. VIII IDUS OCTOBRIS. (8 Oct.).

[Col. 0376C] [c 1Kb] Apud Cretam, urbe Gortinae, beati Philippi episcopi, magnis virtutibus et optimis studiis praediti viri.

Thessalonicae, S. Demetrii martyris.

Et beatissimi senis Simeonis.



B. VII IDUS OCTOBRIS. (9 Oct.)

Abrahae Patriarchae.

Apud Parisium, natalis sanctorum martyrum Dionysii episcopi, Eleutherii presbyteri, et Rustici diaconi: qui beatus episcopus a pontifice Romano ad Gallias directus, ut praedicationis operam populis a fide Christi alienis exhiberet, tandem Parisiorum civitatem devenit, et per aliquot annos sanctum opus fideliter et ardenter exsecutus, a praefecto Fescennino [Col. 0376D] Sisinnio comprehensus, et cum eo sanctus presbyter Eleutherius et Rusticus diaconus, gladio animadversi martyrium compleverunt.



C. VI IDUS OCTOBRIS. (10 Oct.)

Apud Coloniam Agrippinam, natale sanctorum martyrum Gereonis, et aliorum trecentorum octodecim, quos ferunt Thebaeos fuisse, et cum legione illa beati Mauritii, inde jussu Maximiani imperatoris in Gallias transitum fecisse, atque circa Rheni littora consedisse, et funestum tyranni imperium respuendo, pro vera pietate colla patienter gladiis subdidisse.

[Col. 0377A] Loth prophetae.

Apud Cretam, beati Pinyti, inter episcopos nobilissimi, [a 1Kb] qui in scriptis suis velut in quodam speculo viventem sui reliquit imaginem.

Item apud Agrippinensem urbem, natalis sanctorum martyrum Mallosi et Victoris: quorum prior, cum longo tempore ubinam sepultus fuerit latuisset, sancto episcopo ejusdem loci ex divina revelatione manifestatus est. Cumque corpus ejus ex loco abdito levaretur, tanta odoris suavitas emanavit, ut astantes fideles velut immensi aromatis fragrantia replerentur.

Ita Britannia, [b 1Kb] sancti Paulini episcopi Eboraci, qui ordinatus episcopus a beato Justo, qui a sancto Augustino, quem beatus Gregorius ad praedicandum Anglorum genti direxerat, consecratus episcopus [Col. 0377B] fuerat, gentem Nordanhumbrorum, hoc est eam nationem Anglorum, quae ad aquilonem Umbri fluminis habitabat, cum rege suo Eduino, verbum fidei praedicando convertit. Et clarus vita, doctrina, et miraculis, VI Idus Octobris in pace quievit.



D. V IDUS OCTOBRIS. (11 Oct.)

Apud Tarsum metropolim Ciliciae, natale beatissimorum martyrum Tharaci, Probi et Andronici: qui persecutione Diocletani sub Maximo praeside, longo tempore carcerali squalore afflicti, et tertio diversis tormentis et suppliciis examinati, in confessione fidei triumphum gloriae adepti sunt. Nam nervis crudis graviter caesi, et testis asperrimis defricati, etiam papyro ardenti circa ventrem et latera adusti, post [Col. 0377C] maxillarum confractionem, post tormenta tibiarum, post aceti et sinapis naribus infusionem, post obeliscos ignitos, post confixionem digitorum clavis acutissimis, post oculorum transpunctionem, ac linguae abscissionem, novissime in amphitheatro ursis et leonibus projecti sunt. Sed cum nulla ex bestiis sanctorum corpora auderet attingere, Maximus, ira accensus, jussit eos gladio jugularii et corpora eorum inter corpora gladiatorum projici. Noctu autem venientes fideles, et deprecantes Dominum ut eis ostenderet sanctorum reliquias, viderunt subito velut stellam splendidam de coelo missam super singula sanctorum corpora residentem. Sicque cum ingenti gaudio rapientes ea, praecedente se ejusdem stellae splendore, gloriosos Christi athletas loco aptissimo [Col. 0377D] condiderunt.



E. IV IDUS OCTOBRIS. (12 Oct.)

Apud Ravennam via Laurentina, natalis sancti Edistii.

Apud Africam, [c 1Kb] sanctorum confessorum et martyrum quatuor millium nongentorum septuaginta sex, qui persecutione Vandalica, apud Africam, cum essent ecclesiarum Dei episcopi, presbyteri et diacones, associatis sibi turbis fidelium populorum, jussu Hunnerici regis Ariani, pro defensione catholicae [Col. 0378A] veritatis, in horribilis eremi exsilium trusi, et inter Mauros ferocissimos deputati sunt; inter quos erant Cyprianus et Felix praecipui Domini sacerdotes. E quibus plurimi cum crudeliter minarentur, et hastilium cuspidibus ad currendum ac lapidibus tunderentur, sive ligatis pedibus, velut cadavera per dura et aspera loca traherentur, tam diro supplicio per singula membra discerpti, dum per gladios acutos petrarum huic caput conterebatur, aliis latera findebantur, inter manus trahentium spiritum exhalabant. Exstat per totum aggerem publicum, tumulis loquentibus, visis sepultura sanctorum.



F. III IDUS OCTOBRIS. (13 Oct.)

Natalis beati Carpi, discipuli Apostoli, Pauli apud [Col. 0378B] Troadam.

Apud Antiochiam, beati Theophili, qui sextus ab apostolis Ecclesiae pontificatum tenuit, viri eruditissimi [d 1Kb] .



G. PRIDIE IDUS OCTOBRIS. (14 Oct.)

Natalis sancti Callisti papae, [e 1Kb] qui sedit in episcopatu annos septem, menses duos, dies decem, et sub persecutione Alexandri imperatoris martyrii gloriam adeptus est. Postquam enim Palmachium proconsulem, cum omni domo sua baptizavit, et senatorem Simplicium ad domum ejus, et Felicem cum uxore Blanda, quam a paralysi curavit, et iidem ipsi ab Alexandro universi occisi, gloriam martyrii consecuti sunt; sed et postquam Calepodius presbyter [Col. 0378C] ejus gladio martyrium sumpsit, tentus est ab Alexandro, et diutissime fame cruciatus, et quotidie fustibus caesus; atque prohibitum fuit ne quis ad eum veniret; si vero aliquis venire noctu auderet, comprehensum occiderent. Qui cum multis diebus esset in custodia, venit ad eum beatus Calepodius per visum, et consolabatur eum, dicens: Firmus esto, pater, quia corona tua jam perfecta est. Erat ibi miles quidam nomine Privatus, ulceribus plenus, qui doloribus continuis cruciabatur. Hic misit se ad pedes sancti Callisti, rogans ut sanaret eum ab ulceribus et doloribus suis; quem mox sanctus pontifex ab ulcerum dolore ac foeditate, simul et ab infidelitate in nomine sanctissimae Trinitatis baptizatum curavit. Quod audiens Alexander, ipsum quidem militem [Col. 0378D] fecit plumbatis deficere; beatum vero Callistum per fenestram domus praecipitari, et ligato ad collum ejus saxo, in puteum demergi, et in eum per rudera cumulari. Post dies vero decem et septem presbyter ejus Asterius cum clericis noctu veniens, levavit corpus ejus, et sepelivit in coemeterio Calepodii, via Aurelia, pridie Idus Octobris.

Eodem die, transitus sancti Justi in eremo: qui cum aliquot annis in eremo Angelicam egisset vitam, et dignus adesset finis, tantis laboribus regnum spondens coelorum atque illis jam extremis sanctae commigrantis [Col. 0379A] animae, flens et consternatus mente Viator astaret dicens: Cur me, Domine, derelinquis? respondisse dicitur, ne conturbaretur quasi destitutus solatio, quia brevi se illo quoque ipse sequeretur. Quam utique prophetiam ac revelationem cito transitu sanctissimi invenis ministri ejus qui solus ardore fidei eum episcopatum fugientem et latere cupientem secutus fuerat, constat fuisse completam.



A. IDIBUS OCTOBRIS. (15 Oct.)

In Galliis, [a 1Kb] apud Coloniam Agrippinam, sanctorum Maurorum de militibus S. Gereonis. Qui ex legione sacra Thebaeorum, cum essent numero quinquaginta, apud eamdem urbem martyrium consummantes, conditi sunt in basilica, quae admirabili opere [Col. 0379B] exmusivo quodammodo deaurata resplendet; unde et incolae sanctos aureos eos vocitare consueverunt.

Eodem die apud Lugdunum, natale beati Antiochi episcopi, qui cum adhuc presbyter Lugdunensis esset, pio incitatus officio, usque ad visendum episcopum suum, in eremo jam morabatur, nomine et actione vere Justus, pergere animo intendit. Vir districtione praecipuus, et qui non immerito, tempore interjecto ad ejusdem pontificii culmen assumptus est. Quo strenue administrato, regnum coeleste adeptus est. Sepultus in ecclesia martyrum Machabaeorum, in qua et sanctus Justus tumulatus quiescit.



B. XVII KALEND. NOVEMB. (16 Oct.)

[Col. 0379C] In Africa [b 1Kb] , natale sanctorum martyrum CCLXX pariter coronatorum, et sanctorum martyrum Martiani et Satyriani, cum duobus fratribus eorum, et egregiae Christi ancillae Maximae virginis. Qui tempore Wandalicae persecutionis, sub Geiserico rege Ariano, pro constantia fidei Catholicae primum nodosis fustibus caesi, et usque ad ossa laniati, cum multo tempore talia paterentur, sequenti die semper incolumes reddebantur. Post etiam dura carceris custodia damnati, cum fuissent arctati in nervum, mira Dei virtute, ingentium lignorum putrescens soluta est fortitudo. Ad quod miraculum Maxima Christi famula suae libertati dimissa, mater postmodum multarum virginum Dei effecta, in veritatis confessione gloriosa consenuit. Reliqui inter ferocissimos [Col. 0379D] Mauros exsilio relegati, cum praedicatione sua multitudinem barbarorum Christo Domino lucrati fuissent, jussu impii Geiserici, ligatis pedibus, post terga currentium quadrigarum, inter spinosa loca silvarum pariter jussi sunt interire. Cumque ducta atque reducta dumosis lignorum aculeis innocentium corpora carperentur, vicino currentibus indomitis equis, vale sibi invicem his verbis dicebant: Frater, ora pro me; implevit Deus desiderium nostrum. Taliter pervenitur ad regnum coelorum. Sicque orando et psallendo, gaudentibus angelis, pias [Col. 0380A] animas emisere. Ubi usque in hodiernum diem non desinit ingentia mirabilia Jesus Christus Dominus operari.



C. XVI KALEND. NOVEMBRIS. (17 Oct.)

Marthae sororis Lazari.

Item beati Aristionis, qui fuit unus de septuaginta Christi discipulis [c 1Kb] .

Item beati Heronis, de quo beatissimo Ignatio pergenti ad passionem revelatum est quod Antiochenam post eum recturus esset ecclesiam. Erat enim hic beati martyris Ignatii tunc diaconus; episcopus factus, viam magistri pius imitator sequitur, et pro commendato grege amator Christi occubuit.

In Galliis, civitate Arausica, sancti Florentii episcopi, qui multis clarus virtutibus in pace quievit.



D. XV KALEND. NOVEMBRIS. (18 Oct.)
[Col. 0380B]

Natalis S. Lucae Evangelistae.

Eodem die [d 1Kb] , sancti Asclepiadis Antiocheni episcopi, qui unus fuit ex praeclaro confessorum numero, qui sub Decio gloriose passi sunt.

Item Romae sanctae Triphoniae [e 1Kb] uxoris Decii Caesaris. Quae, viro suo post interfectionem beatorum Sixti et Laurentii divinitus punito, petiit baptizari cum filia Decii Cyrilla, a Justino presbytero; et alia die defuncta est, ac juxta sanctum Hippolytum in cripta sepulta, quinto decimo Kal. Novembris.



E. XIV KALEND. NOVEMBRIS. (19 Oct.)

[Col. 0380C] Apud Antiochiam Syriae [f 1Kb] , natalis sanctorum Beronici, Pelagiae, et aliorum quadraginta novem.

Item ipsa die, beati Ptolomaei, sed et beati Lucii martyrum. Qui beatus Ptolomaeus, comprehensus a quodam centurione, interrogatur si Christianus esset. Hoc Ptolomaeus tanquam amator veritatis, nequaquam gloriam suae professionis occultans, percontanti Christianum se esse confessus est. Hunc continuo centurio in vincula conjecit, et multo tempore squalore carceris maceratum ad ultimum Urbicio judici obtulit. A quo simili modo hoc solum interrogatus est si esset Christianus; qui rursum tanti boni sibi conscius, divinam religionem prae se tulit, et de Christi magisterio ac totius boni institutionibus publica confessione testatus est. Qui enim negat quod [Col. 0380D] est sine dubio culpabile judicat esse quod negat. Continuo ergo post confessionem ab Urbicio duci jubetur. Lucius autem quidam Christianus vir, videns tam temere latam sententiam, ait ad Urbicium: Quid, quaeso, causae est, quod neque adulterum, neque corruptorem, aut homicidam, vel latronem, raptoremve, aut alterius cujuslibet facinoris reum, sed tantum pro nomine Christiano, quod hoc se vocabulo confessus est nuncupari, ad mortem hominem duci praecepisti? Non sunt haec digna pio imperatore, nec sapientissimo puero filio ejus, neque sacro senatu [Col. 0381A] quae agis, Urbici. At ille nihil aliud inquirens, ait ad Lucium: Videris mihi et tu Christianus esse. Cumque Lucius respondisset: Hoc plane sum, etiam ipsum duci jussit ad mortem. Ille, gratias, inquit, ago, quod me nequissimis dominis absolutum ad bonum et optimum Patrem, et Regem omnium Dominum remittis. Sed et tertius quidam, pari modo libertate usus, pari quoque sententia punitus est. Passi sunt autem sub Antonio, cognomento Pio, et filio ejus, hi beati martyres, et sepulti apud Alexandriam metropolim Aegypti.



F. XIII KALEND. NOVEMBRIS. (20 Oct.)

In Galliis, civitate Agenno, sancti Caprasii martyris: qui cum rabiem persecutionis declinans lateret [Col. 0381B] in spelunca, audiens beatam Fidem virginem pro Christo fortiter agonizare, animatus ad tolerantiam passionum, oravit ad Dominum ut si pro certo eum dignum gloria martyrii judicaret, ex lapide speluncae illius aqua limpidissima emanaret. Quod cum Dominus continuo praestitisset, ille securus ad aream certaminis properavit, et palmam martyrii fortiter dimicando promeruit.



G. XII KALEND. NOVEMBRIS. (21 Oct.)

Apud Nicomediam, natalis SS. martyrum Dasii, Zotici, Caii, cum duodecim militibus.

Eodem die, sancti patris nostri Hilarionis, cujus vitam Hieronymus virtutibus plenam scribit [a 1Kb] . Hic [Col. 0381C] ortus vico Thabata, qui circiter quinque millia a Gaza urbe Palaestinae ad Austrum situs est, cum parentes haberet idolis deditos, rosa, ut dicitur, de spinis floruit. A quibus missus Alexandriam, grammatico traditus est, ibique quantum illa patiebatur aetas, magna ingenii et morum documenta praebuit. Brevi, charus omnibus, et loquendi arte gnarus; quodque his majus est omnibus, credens in Domino Jesu; tota illi voluntas in Ecclesiae congregationibus erat. Audiens autem celebre nomen Antonii, quod per omnes Aegypti populos ferebatur, incensus visendi eum studio, perrexit ad eremum; et statim ut eum vidit, mutato pristino habitu, duobus mensibus juxta eum mansit, contemplans ordinem vitae ejus, morumque gravitatem; quam crebrer in oratione, [Col. 0381D] quam humilis in suscipiendis fratribus, severus in corripiendis, alacer in exhortandis esset, et ut continentiam cibique ejus asperitatem nulla unquam infirmitas frangeret. Reversus autem cum quibusdam monachis ad patriam, parentibus jam defunctis, partem substantiae fratribus, partem pauperibus largitus est, nihil sibi omnino servans. Erat autem tunc annorum quindecim. Sic nudus et armatus in Christo solitudinem ingressus est, sacco tantum coopertus, et pelliceum habens ependyten, et tenattem quem illi beatus Antonius proficiscenti dederat, sagumque rusticum; quindecim tantum caricas post solis occasum comedens. Igitur a sextodecimo usque ad [Col. 0382A] vigesimum aetatis suae annum, aestus et pluvias brevis tuguriunculo declinavit, quod junco et carice texerat. Structa deinceps brevi cellula, quae usque hodie permanet, latitudine pedum quatuor, altitudine pedum quinque, hoc est statuta sua humiliore, porro longitudine paulo ampliore quam ejus corpusculum patiebatur, ut sepulcrum potius quam domum crederes. Capillos semel in anno Paschae die totondit. Super nudam humum in stratu junceo usque ad mortem cubitavit. Saccum quem semel fuerat indutus, nunquam lavans; nec mutavit alteram tunicam, nisi cum prior penitus scissa esset. Scripturam quoque sanctam memoriter tenens, post orationes et psalmos quasi Deo praesente recitabat. A vigesimo primo anno usque ad vigesimum sextum, [Col. 0382B] tribus annis dimidium lentis sextarium madefactum aqua frigida comedit; aliis tribus, panem aridum cum sale et aqua. Porro a vigesimo septimo usque ad trigesimum, herbis agrestibus et vigultorum quorumdam radicibus crudis sustentatus est. A tricesimo autem primo usque ad tricesimum quintum, sex uncias hordeacei panis, et coctum modicum olus absque oleo in cibo habuit. Sentiens autem caligare oculos et totum corpus impetigine et pumicea quadam scabredine contrahi, ad superiorem victum adjecit oleum, et usque ad sexagesimum tertium vitae suae annum, hoc continentiae cucurrit gradu, nihil extrinsecus aut pomorum, aut leguminis, aut cujuslibet rei gustans. Hinc cum se videret corpore defatigatum, et propinquam putaret [Col. 0382C] imminere mortem, a sexagesimo quarto anno usque ad octogesimum pane abstinuit, incredibili mentis fervore, ut eo tempore quasi novus accederet ad servitutem Domini quo solent caeteri remissius vivere. Fiebat autem ei de farina et comminuto olere sorbitiuncula, cibo et potu vix quinque uncias appendentibus. Sicque complens ordinem vitae nunquam ante solis occasum, nec in diebus festis nec in gravissima valetudine solvit jejunium. Igitur potentissimus in miraculis, et sanctitate incomparabilis, octogesimo aetatis suae anno, cum absens esset Hesychius (qui eum semper familiarissime colebat) quasi in testamenti vicem, brevem manu propria scripsit epistolam, omnes divitias suas ei derelinquens: Evangelium scilicet et tunicam saccinam, [Col. 0382D] cucullum et palliolum. Itaque modicus calor tepebat in pectore, nec praeter sensum quidquam vivi hominis supererat, et tamen apertis oculis loquebatur: Egredere, quid times? Egredere, anima, quid dubitas? Septuaginta prope annis servisti Christo, et mortem times? Inter haec verba exhalavit spiritum, statimque humo obrutus, quia ipse sic omnes, qui ad aegrotantem venerant, adjuravit ne puncto quidem horae post mortem reservaretur. Quod postquam Palaestinae sanctus vir Hesychius audivit, perrexit Cyprum, et cum ingenti vitae suae periculo, post decem ferme menses, corpus ejus furatus est. Quod Majumam in Palaestina deferens, totis monachorum [Col. 0383A] et oppidorum turbis prosequentibus, in antiquo monasterio condidit; illaesa tunica, cucullo et pallio, et toto corpore, quasi adhuc viveret, integro, tantisque fragrante odoribus ut delibutum unguentis putares.

Eodem die, natalis sancti Asterii, presbyteri Callisti; qui cum corpus ejus levatum de puteo sepelisset, post dies sex audiens hoc imperator Alexander, praecepit eum per pontem praecipitari. Cujus corpus inventum est et a quibusdam Christianis in eadem civitate sepultum. Scriptum in passione sancti Callisti papae (14 Oct.).

Et ipso die, transitus sancti Viatoris [a 1Kb] lectoris, in eremo comitis sancti Justi.



A. XI KAL. NOVEMBRIS. (22 Oct.)

[Col. 0383B] Jerosolymis, natalis beati Marci (qui primus Jerosolymis ex gentibus, post episcopos ex circumcisione, sacerdotium civitatis illius accepit) clarissimi et doctissimi viri, ac non multo post martyrio consummati.

Item beatae Salomae, quae in Evangelio (Matth. XV, XVI) legitur cum reliquis sanctis feminis circa Domini sepulturam sollicita.

Apud Adrianopolim Thraciae, natalis sanctorum Philippi episcopi, Eusebii et Hermetis.



B. X KAL. NOVEMBRIS. (23 Oct.)

Apud Antiochiam Syriae, natale sancti Theodoreti [b 1Kb] presbyteri, qui persecutione Juliani impii, sub praefecto et avunculo ejus Juliano, cum ab eo Antiochenorum ecclesia spoliata, et religiosi quique [Col. 0383C] fuissent ejus terrore dispersi, in Ecclesia spoliata mansit intrepidus, atque ab eo teneri jussus, post equulei poenam, ac multos ac durissimos cruciatus, etiam lampadibus circa latera appositis, inflammatus est. Sed his divina virtute restinctis, cum milites, qui eas tenebant, angelorum aspectu territi ruissent in faciem, et credentes in Christo, impium ministerium recusarent, jussit eos Julianus pelago immergi. Quibus beatus Theodoretus ait: Praecedite, fratres; ego vos superans inimicum sequar ad Dominum. Sicque in confessione persistens, et prophetico spiritu repletus, Juliano Apostatae, quem apud Persidem divina ultione incurrit, praedicens interitum, occisione gladii martyrium consummavit.

In Hispaniis, natalis sanctorum Servandi et Germani: [Col. 0383D] qui post verbera squalorem carceris, et sitis ac famis injuriam, et longissimi itineris laborem, quem jubente Viatore praeside, ferro onusti pertulerunt; novissime martyrii sui cursum, ferro caesis cervicibus, impleverunt. Ex quibus Germanus Emeritae juxta beatam Eulaliam sepultus; Servandus vero Hispalim translatus, circa sanctas Justam et Ruffinam conditus est.



C. IX KAL. NOVEMBRIS. (24 Oct.)

In Venusia, civitate Apuliae, natalis sanctorum Felicis episcopi civitatis Tubzocensis, et Audactis et [Col. 0384A] Januarii presbyterorum, et Fortunatiani et Septimi lectorum. Qui temporibus Diocletiani, in sua civitate tenti, a Magnelliano procuratore, inde multis diu vinculis et carceribus macerati, et in Africa, et in Sicilia, tandem in occisione gladii consummati sunt. Sunt autem honorifice sepulti inter Carthaginem et Uticam. Felix quinquaginta sex annorum obiit virgo.



D. VIII KAL. NOVEMBRIS. (25 Oct.)

In Galliis, civitate Suessionensi, natalis sanctorum Crispini et Crispiniani, qui persecutione Diocletiani et Maximiani, ad trochleas extenti, et fustibus caesi, postquam digiti eorum subulis transfixi sunt, et de dorso eorum lora praecisa, ad ultimum gladio trucidati, coronam martyrii consecuti sunt.

[Col. 0384B] Eodem die Petragoricas civitate, natalis sancti Frontonis episcopi, qui Romae a beato Petro ordinatus, cum Georgio presbytero ad praedicandum Evangelium missus est. Cumque tertio die itineris idem Georgius esset mortuus, moerens Fronto reversus est ad Apostolum, acceptoque ejus baculo, et super corpus defuncti posito, socium de morte recepit. Sicque ad praedictam civitatem veniens, magnam gentis illius multitudinem ad Christum convertit, et multis miraculis clarus, in pace quievit.

Ipso die Romae, via Salaria, natalis, quadraginta et octo militum, qui simul baptizati a beato Dionysio papa, et mox, jubente Claudio, imperatore decollati sunt. Quorum corpora noctu collegerunt beatus Justinus presbyter et Joannes, et sepelierunt in crypta [Col. 0384C] cum multitudine Christianorum, in via Salaria in clivum Cucumeris, VIII Kal. Novembris, ubi positi sunt et alii martyres centum viginti et unus. Inter quos fuerunt quatuor milites Christi, Theodosius, Lucius, Marcus et Petrus. Hi videntes ad se venire armatos, rogabant ut primi decollarentur. Scriptum in passione sanctorum martyrum Sixti, Laurentii et Hippolyti.



E. VII KAL. NOVEMBRIS. (26 Oct.)

Apud Africam, natalis sanctorum martyrum Rogatiani presbyteri, et Felicissimi, qui persecutione Decii et Valeriani, illustri sunt martyrio coronati. De quibus etiam scribit beatus Cyprianus in Epistola ad confessores, his verbis: Ut sequamini, inquit, in omnibus Rogatianum presbyterum gloriosum senem, [Col. 0384D] viam vobis ad gloriam temporis nostri religiosa virtute et divina dignatione facientem, qui cum Felicissimo fratre nostro quieto semper et sobrio excipiens ferocientis populi impetum, primum vobis hospitium in carcere praeparavit, et metator quodammodo vester nunc quoque vos antecedit.

Commemoratio agitur ipsa die sanctorum episcoporum Vedasti et Amandi, quorum vita et mors plurimis existit miraculis gloriosa.



F. VI KAL. NOVEMBRIS. (27 Oct.)

In Hispaniis, Abela civitate natalis sanctorum Vincentii, [Col. 0385A] Sabinae et Christetes, qui primo adeo in equuleo sunt extenti ut omnes compages membrorum eorum laxarentur; deinde capita eorum lapidibus supposita, usque ad excussionem cerebri validis vectibus sunt contusa; atque ita martyrium compleverunt, agente praeside Daciano.

Eodem die apud Tyle castrum, natale sancti Florentii martyris.

Romae, Evaristi [a 1Kb] papae, qui sedit in episcopatu annos novem, et sub Trajano martyrio coronatus, sepultus est in Vaticano.

Eodem die, vigilia apostolorum Simonis et Judae.



G. V KAL. NOVEMBRIS. (28 Oct.)

Natalis sanctorum Simonis et Judae [b 1Kb] .

[Col. 0385B] Romae, sanctae Cyrillae, filiae Decii Caesaris, quae sub Claudio principe jugulata et necata est gladio, ac sepulta a Justino presbytero cum matre sua, juxta sanctum Hippolytum.



A. IV KAL. NOVEMBRIS (29 Oct.)

Natalis beati Narcissi Hierosolymorum episcopi, viri sanctitate, et patientia, ac fide laudabilis. Accidit [c 1Kb] aliquando in die solemni vigiliarum Paschae, oleum desse luminaribus; cumque id per ministros innotuisset, moeror populi maximus fuit; sed Narcissus in fide confidens, ministris imperat haurire aquam, sibique deferre; cumque tulissent, oravit, et benedixit aquam, et infundi luminaribus praecepit. [Col. 0385C] Tunc repente miro et saeculis inaudito genere virtus, natura in pinguedinem olei versa, splendorem luminum etiam solito reddidit clariorem. Ad fidem autem rei, a plurimis religiosorum fratrum ex eodem oleo, quod versum de aqua fuerat, reservatum est. Is namque cum inter caetera virtutum suarum bona esset valde constantis animi, et justi rectique indeclinabiliter tenax quidam homunculi nequam male sibi conscii, metuentes ne criminum suorum si arguerentur, non possent effugere vindictam, praeveniunt factionibus et circumvenire parant eum, cujus judicium verebantur. Concinnant igitur adversus eum infame satis et noxium crimen. Conveniunt auditores; testes ex semetipsis producunt, qui sub sacramenti juramento, quae objiciebantur confirmarent. [Col. 0385D] Quorum unus testis ita, ne igni consumeretur, vera se dicere testabatur. Alius ita, ne regio morbo corrumperetur. Tertius ita, ne luminibus orbaretur. Et quamvis nec juramentis quidem istis quisquam fidelium et Dominum timentium crederet, eo quod vita Narcissi et institutio, ac pudicitia, ab omnibus nosceretur; ipse tamen eorum quae mota sunt indignitatem ac molestiam non ferens, simul et secretam ac philosophicam vitam semper habere desiderans, subterfugit ecclesiae multitudinem, et in [Col. 0386A] desertis locis atque agellis secretioribus delitescit annis quam plurimis. At non ille magnus divinae providentiae oculus quiescit in longum, sed in impios ultionem per ea ipsa quae sibi in perjuriis statuerant maledicta molitur. Primus namque ille testis, parva ignis scintilla noctis tempore domo sua succensa, cum omni genere et omni familia flammis ultricibus conflagratur. Alius repente ab imis pedibus usque ad summum capitis verticem, morbo regio, quo fuerat imprecatus, repletur atque consumitur. Tertius autem priorum exitium videns, et oculum divinum non latuisse perspiciens, prorupit in medium, et audientibus cunctis, sera poenitentia, universum concinnati sceleris ordinem pandit. Tantis autem lacrymis immanis commissi facinus deflet, et in tantum [Col. 0386B] die noctuque perdurat in fletibus, usquequo luminibus orbaretur. Hi igitur figmenti sui hujuscemodi poenas dederunt. Narcissus vero cum ita desertum petiisset, ac locis secretioribus se abdidisset, ut ubi jam degeret, nullus agnosceret; necessarium visum est episcopis ut alium pro ipso ordinarent, cujus nomen erat Dius, cuique (cum parvo tempore praefuisset Ecclesiae) succedit Germanio, et Germanioni Cordius; cum ecce subito velut redivivus coeloque redditus ex improviso apparuit Narcissus; et rursus a fratribus ad praesidendum rogatur ecclesiae. Verum cum ipse jam senio fessus, pontificatus ministerio sufficere non posset, Alexandrum qui jam episcopus esset alterius loci, divina dispensatio in adjutorium senis evidentissimis revelationibus vocavit. Expletis [Col. 0386C] autem centum et sedecim annis, relicta sede ipsi Alexandro, fructum laborum suorum a Domino recepit.

Ipso die, apud Sidonem urbem, natalis sancti Zenobii [d 1Kb] presbyteri, qui persecutione Diocletiani martyrio coronatur.

In Gallia, Vienna civitate, depositio sancti ac beatissimi Theodarii, abbatis et confessoris; et translatio ipsius in loco ubi dicitur vallis Rupiana, IV Kalendas Novembris.



B. III KAL. NOVEMBRIS. (30 Oct.)

Civitate Tingitana, passio sancti Marcelli centurionis, qui capitis abscisione martyrium consummavit, [Col. 0386D] sub Agricolao agente vices praefectorum praetorio.

Apud Africam, natalis martyrum numero ducentorum et viginti.

Apud Antiochiam, beati Serapionis [e 1Kb] episcopi, eruditi viri et fide clarissimi.



C. PRIDIE KAL. NOVEMBRIS. (31 Oct.)

Romae, natale beati Nemesii diaconi, et Lucillae filiae ejus [f 1Kb] quos sanctus pontifex Stephanus baptizavit; [Col. 0387A] quippe ipsum Nemesium diaconum constituit, temporibus Valeriani et Gallieni; qui decreverunt ut ubicunque inventus fuisset Nemesius, sine audientia puniretur. Nemesius autem Christi gratia roboratus, circuibat cryptas, et concilia martyrum, ut ubicunque reperisset Christianum aliquem egentem, prout poterat, de facultatibus suis ministraret. Veniens vero in via Appia noctis silentio juxta templum Martis, comperit Valerianum et Maximum in templo Martis sacrificare. Flexis itaque genibus, oravit Dominum, dicens: Domine, Deus creator coeli et terrae, dissipa consilia artis diabolicae in nomine Domini nostri Jesu Christi Filii tui, quem misisti in hunc mundum, ut resipiscant hi infelices a laqueis diaboli. Statim igitur Maximus consul a diabolo arripitur, [Col. 0387B] et magna voce clamare coepit Nemesius Christianus me incendit, ejus oratio me affligit. Egressi vero quidam de templo, tenuerunt Nemesium, et dum contumeliis eum afficerent, subito Maximus exspiravit. At illi tenentes Nemesium duxerunt ad Valerianum. Dicitque ei Valerianus: Nemesi, ubi est prudentia tua, quam semper cognovimus, et in consilio, et in actibus? Nos te hortamur, cogita veritatem, non deseras deos quos semper ab ipsis cunabulis coluisti. Nemesius diaconus plenus lacrymis respondit: Ego quidem infelix atque peccator [Col. 0388A] semper deserui veritatem, et effudi sanguinem innocentem, et jam nimis oneratus atque cumulatus peccatis, licet sera poenitudine cognoverim Creatorem meum, misericordiam Christi Filii Dei adeptus; hunc timeo, ipsum adoro, ipsi cultum meae servitutis offero; nam omnia idola lapidea atque aerea manufacta abjicio. Iratus Valerianus, jussit eum in privata custodia mancipari; et post tertium diem exhibetur Valeriano et Gallieno, et filia ejus Lucilla quam ante patris interrogationem fecerunt puniri, credentes quod sic potuissent animum beati Nemesii emollire. Sed ipse, cujus interiora possidebat Spiritus sanctus, laetior de martyrio filiae factus, in confessione Christi ardentior efficitur. Et cum nullo modo a fide Christi flecti eum posse viderent, jusserunt eum duci [Col. 0388B] ad supplicium. Decollatus vero est via Appia ante templum Martis, VIII Kalendas Septembris; ejusque corpus a beato quidem Stephano papa in eodem loco sepultum, sed a beato Sixto pontifice postea levatum, pridie Kalendas Novembris juxta eamdem viam Appiam in crypta venerabilius curatum.

[a 1Kb] In Galliis, oppido Virmandensi, natalis Quintini martyris: qui sub Maximiano imperatore martyrium passus est; et post annos quinquaginta quinque inventum est, revelante angelo, corpus ejus et sepultum octavo Kalendas Julias.



LITANIAE DICENDAE. MENSIS NOVEMBER HABET DIES XXX; LUNA VERO, XXX.
[Col. 0387]


D. KAL. NOVEMBRIS. (1 Nov.)
[Col. 0387C]

Festivitas sanctorum omnium. Petente namque papa Bonifacio, jussit Phocas imperator in veteri fano, quod Pantheon vocabatur, et a Domitiano prius factum erat, ablatis idololatriae sordibus, ecclesiam beatae semper virginis Mariae, et omnium martyrum fieri: ut ubi quondam omnium, non deorum, sed daemoniorum cultus agebatur, ibi deinceps omnium fieret memoria sanctorum; quae ab illo tempore Kalendis Novembris in urbe Roma celebris et generalis agitur. Sed et in Galliis, monente sanctae recordationis Gregorio pontifice, piissimus Ludovicus imperator, omnibus regni et imperii sui episcopis consentientibus, statuit ut solemniter festivitas [Col. 0387D] omnium sanctorum in praedicta die annuatim perpetuo ageretur. Quam sanctam constitutionem reverenti amore suscepit omnis Ecclesia.

[a 1Kb] Et in castro Divione, natale S. Benigni presbyteri. Qui cum Andochio compresbytero, et Thyrso diacono, missus est in Galliam ab Oriente, a sancto [Col. 0388C] episcopo Polycarpo. Cujus praedicatione comes Terentius comperta, vinctum eum et caesum ad se adduci praecepit. Et rursum audita sermonum ejus constantia, nervis durissimis caedi fecit. Post haec ad trochleas extensus et caesus, ac rursum carceri mancipatus, mane idola orando destruxit, et reductus est in carcerem. Cui subulas decem calentes in manibus infixerunt, et cum plumbo remisso pedes in lapide perforato fixerunt, et canes duodecim feroces cum eo incluserunt per sex dies; et attulit ei angelus panem coelestem, subulas abstulit, et eum de plumbo ac ferro eripuit. Ad ultimum collum ejus vecte ferreo tundi, et corpus lancea forari jubetur. Quo facto, columba nivea de carcere, Christianis aspicientibus, ad coelos ascendit, et odor suavissimus [Col. 0388D] quasi paradisi secutus est. Venit autem beata Leonilla, et conditum aromatibus corpus non longe ab ipso carcere sepelivit.

Eodem die, natale sancti Caesarii diaconi, et Juliani presbyteri. Qui videlicet Caesarius tempore Claudii veniens ex Africa ad Tarracinam Campaniae [Col. 0389A] civitatem, dum contra idololatras proclamaret in publico, tentus est a Firmino pontifice, et in custodiam reclusus. Ubi diebus multis maceratus, deinde traditus est Leontio consulari Campaniae. Quem ille cum verbis superare nequiret, jussit ante carpentum suum duci, ligatis manibus, vinctum, et nudum usque ad templum Apollinis. Quo cum pervenisset, ad orationem ejus corruit templum, et occidit pontificem Firminum. Post hoc reclusus in carcere a Luxurio primo civitatis, fuit ibi anno uno, et mense uno. Deinde eductus in forum ab eo, dum oraret, coelesti est luce circumdatus, ita ut ipse Leontius crederet, et Caesarium qui erat nudus, sua chlamyde indueret, et ab eo baptizaretur, et corpus et sanguinem Domini acciperet de manu Juliani presbyteri. Nec [Col. 0389B] mora, dicta super eum oratione, tradidit spiritum III Kalendas Novembris. Tunc Luxurius jussit Julianum et Caesarium mitti in saccum et praecipitari in mare. Qui eo die rejecti sunt ad littus, et sepulti ab Eusebio servo Dei, juxta urbem Terracinam. Et idem Eusebius postea martyrium passus est cum Felice presbytero

Item eodem die, depositio S. Severini monachi, de Tiburtina civitate.

Item natale S. Mariae virginis: quae cum esset ancilla, et die natalis filii domini sui jejunaret, nec ullo modo flecti potuisset ut manducaret de idolothytis; primo duris verberibus afflicta, dein longa carceris custodia, equulei extensione, et ungularum laniatione vexata, martyrium consummavit.



E. IV NONAS NOVEMBRIS. (2 Nov.
[Col. 0389C]

[a 1Kb] Natalis sancti Victorini, Pitabionensis episcopi, qui persecutione Diocletiani martyrio coronatus est.

Apud Laodiciam, natale beati Theodori episcopi, viri non solum verbis, sed etiam rebus et virtutibus ornati. Hic arte medicus quidem fuit, sed ad animarum a Domino translatus est medicinam. Vere incomparabilis, qui super omnes pene homines fide, misericordia, studio, vigilantia, atque omnibus optimis institutionibus claruit. In Scripturis quoque divinis laborem quamplurimum gessit; quievit autem in senectute bona.

Eodem die, natale S. Ambrosii, abbatis monasterii Agaunensis, qui prius apud Lugdunum monasterii [Col. 0389D] insulae Barbarae pater, et magnis virtutibus clarus, cum illuc ob religionis egregiae normam translatus fuit, beato fine ante in Domino requievit.



F. III NONAS NOVEMBRIS. (3 Nov.)

Natalis S. Quarti, discipuli apostolorum.

Apud Caesaream Cappadociae, natalis SS. Germani, Theophili, Caesarii, et Vitalis: qui optime duxerunt martyrium, sub Deciana persecutione.

Eodem die, depositio S. Huberti episcopi.



G. PRIDIE NONAS NOVEMBRIS. (4 Nov.)
[Col. 0390A]

[b 1Kb] Apud Alexandriam, beati Hierli presbyteri, viri acris ingenii, in divinis Scripturis hobiliter eruditi, vita purissimi, atque ad Christianam philosophiam nudi penitus et expediti, doctoris Ecclesiae incomparabilis, privatim et publice mirabiliter disputantis. Hic quievit tempore Philippi imperatoris.

In Galliis, civitate Rotenus, natalis S. Amantii episcopi, cujus vita sanctitate et miraculis exstitit gloriosa.



A. NONIS NOVEMBRIS. (5 Nov.)

Zachariae prophetae, patris Joannis Baptistae.

[c 1Kb] In Terracina, civitate Campaniae, natalis SS. [Col. 0390B] Felicis presbyteri, et Eusebii monachi, temporibus Claudii imperatoris. Qui videlicet Eusebius, cum sepelisset sanctos martyres Julianum et Caesarium, et ad sepulcra eorum orans et jejunans multos converteret ad fidem, quos Felix presbyter baptizabat, tenti sunt ambo a Leontio filio Leontii consularis, ob eam maxime causam quia Caesarius patrem ejus Christianum fecisset. Et ad forum ejus ducti, nec superati, inde carcere reclusi, et nocte eadem, cum sacrificare nolent, decollati sunt, atque in fluvium jactati. Quorum corpora venerunt usque ad mare, et rejecta sunt ad littus, atque a presbytero quodam de Capua, nomine Quarto, inventa. Qui ea mox imposita vehiculo duxit in casam suam, et curiose quaerens etiam capita invenit; adjunctaque [Col. 0390C] corporibus sepelivit juxta S. Caesarium.



B. VIII IDUS NOVEMBRIS. (6 Nov.)

Tonza Africae, natalis S. Felicis. In hujus solemnitate quemdam psalmum beatus Augustinus videtur exponere ad populum (Psal. CXXVII), ubi inter caetera, de ejus passione loquitur, dicens: Felix martyr, vere felix et nomine et corona, cujus hodie dies est. Noveritis autem, fratres, non eum passum mortem quam alii martyres passi sunt: confessus enim, dilatus est ad tormenta; alio die inventum est corpus ejus exanime. Clauserant enim illi carcerem corpori, non spiritui: quem illic parabant torquere carnifices absentem invenerunt: perdiderunt saeviliam suam. Jacebat exanimis, sine sensu, illis ne torqueretur; cum sensu [Col. 0390D] apud Dominum, ut coronaretur.

In Oriente, civitate Theophili, SS. decem martyrum, qui sub Sarracenis passi leguntur in gestis sanctorum quadraginta.



C. VII IDUS NOVEMBRIS. (7 Nov.)

[d 1Kb] Apud Alexandriam, Achillae episcopi, eruditione, fide, conversatione, et moribus insignis.

Eodem die natalis S. Amaranti martyris, qui apud Albigensem urbem, exacto agonis fidelis cursu, [Col. 0391A] sepultus vivit in gloria. Cujus sacrum sepulcrum, virtute Christi, miraculis frequentibus illustratur.

[a 1Kb] Apud Perusinam Italiae urbem, natalis S. Herculani, episcopi et martyris.



D. VI IDUS NOVEMBRIS. (8 Nov.)

Romae, natalis SS. martyrum Claudii, Nicostrati, Symphroniani, Castorii, et Simplicii, imperantibus Diocletiano et Maximiano. Hi cum essent artifices insignissimi, et marmorum caesores probatissimi, imperatori Diocletiano valde facti sunt accepti. Cum itaque tempore quodam essent quadraturis marmorum intenti, et artem suam signo crucis munirent, et ad voluntatem ipsorum artificium fieret, horum [Col. 0391B] unus Simplicius, qui adhuc pagano errore tenebatur, dixit ad quatuor reliquos: Adjuro vos per deum Solem, ut quis iste Deus sit dicatis mihi, in cujus nomine vos tam bene operamini. Cui Symphronianus: Si potes credere, dicemus tibi, et mox artem consequeris, sed et vitam aeternam habebis. Quem cum in fide sociatum beato Cyrillo episcopo consignassent, isdem episcopus baptizavit eum, et Christo Domino credere informavit. Non multo post accusati a philosophis quod Christiani essent, et quod deum Aesculapium fingere, sicut praeceperat imperator, ex marmore porphyretico et proconisso noluissent, Diocletianus jussit cuidam tribuno nomine Lampadio, sub moderatione verborum eos audiri. Quibus isdem Lampadius dixit: Adorate deum Solem, ut destruatis [Col. 0391C] consilium philosophorum. Qui respondentes dixerunt: Nos nunquam adoramus facturam manuum nostrarum, sed adoramus Deum coeli et terrae, qui imperat in aeternum, Jesum Christum Filium Dei. Reclusi sunt igitur in custodia publica. Inde cum mutari a fide Christi non possent, jubente Lampadio, exspoliantur, et scorpionibus gravissime caeduntur; mox Lampadius a daemonio correptus exspiravit. Hoc factum cum audisset Diocletianus, nimio furore plenus jussit cuidam Nicetio togato ut in loculis plumbeis vivi includerentur, ac sic in fluvium praecipitarentur. Post dies autem quadraginta duos venit quidam Nicodemus Christianus, et levavit cum ipsis loculis corpora martyrum, et in domo sua honorifice posuit. Passi vero sunt VI Idus Novembris.

[Col. 0391D] Eodem die, natale sanctorum quatuor Coronatorum, id est Severi, Severiani, Carpophori et Victorini. Hi cum impellerentur ad sacrificandum, reluctantes, nec consensum impiis praebentes, perstiterunt in fide. Nuntiatum est autem Diocletiano imperatori, qui illico jussit ut ante simulacrum [Col. 0392A] Aesculapii ictibus plumbatarum caesi deficerent. Quorum corpora jussit in platea canibus jactari, et jacuerunt ibi diebus quinque. Tunc pii Christiani venerunt, et collecta corpora sepelierunt in via Lavicana, milliario ab urbe tertio, in arenario, juxta corpora sanctorum martyrum Claudii, Nicostrati, Symphroniani, Castorii et Simplici. Passi sunt autem sexto Idus Novembris, post duos tamen annos passionis horum quinque martyrum. Cum autem nomina eorum minime reperirentur, statuit beatus Melchiades episcopus ut anniversaria quatuor Coronatorum dies sub nominibus sanctorum quinque martyrum recoleretur. Intercurrentibus tamen annis, cuidam sancto viro etiam nomina eorum revelata sunt. Festivitas vero ut fuerat statuta, celebris in [Col. 0392B] aliorum martyrum festivitate permansit, ac locus quatuor Coronatorum nomine insignis.



E. V IDUS NOVEMBRIS. (9 Nov.)

Natale sancti Theodori martyris, temporibus Maximiani et Maximini imporatorum. Qui cum esset miles, et vere Christianus, adductus est ad Brincam praepositum legionis, a quo dilatione accepta ut sententia irrevocabiliter permaneret, [b 1Kb] judici Popilio sistitur, qui jussit eum mitti in carcerem, et signari ostium carceris; ubi divina consolatur visitatione. Post aliquot dies iterum adductus ante praesidem, suspensus est in ligno, et ungulis ferreis latera ejus rasa, quousque costae ipsius nudarentur. Deinde dictavit sententiam, dicens: Theodorum non [Col. 0392C] obtemperantem praeceptis invictissimorum imperatorum, potentiaeque deorum, credentem vero Jesum Christum crucifixum, jubeo ignibus tradi. Igitur beatus martyr signaculo crucis munitus, manibus post tergum ligatis, in focos propellitur. Et prospiciens videt in turba lacrymantem Cleonicum, qui cum eo tyro adductus fuerat. Et exclamans dixit: Cleonice, exspecto te; festina, et sequere me. Et cum jam flammarum globis undique vallaretur beatus martyr, orationem fudit, laudans et glorificans Patrem, et Filium, et Spiritum sanctum. Sicque sanctam animam Christo reddidit V Idus Novembris. Quaedam autem mulier, Eusebia nomine, collegit corpus ejus, et sindone munda involvens transtulit in possessionem suam, in locum qui appellatur Euchaita.

[Col. 0392D] [c 1Kb] Item eodem die apud Bituricas, S. Ursicini, qui Romae ordinatus a successoribus apostolorum primus eidem urbi destinatur episcopus.



F. IV IDUS NOVEMBRIS. (10 Nov.)

In territorio Agathensi, in Cessatione, natalis SS. [Col. 0393A] martyrum Tiberii, et Modesti, et Florentiae: qui tempore Diocletiani variis tormentis cruciati, martyrium compleverunt.

Item eodem die S. Martini papae: qui ob fidem catholicam, ab imperatore Constantino haeretico, per Theodorum exarchum de ecclesia raptus, ac perductus Constantinopolim, relegatus apud Chersonam Lyciae provinciae, ibidem vitam finivit, multis in eodem loco virtutum signis usque hodie refulgens.



G. III IDUS NOVEMBRIS. (11 Nov.)

In Galliis, Turonis civitate natalis sancti Martini episcopi et confessoris.

Eodem die in Scythia, metropoli Phrygiae Salutariae, [Col. 0393B] passio sancti Mennae martyris: qui persecutione Diocletiani et Maximiani, cum esset miles nobili genere, ex Aegyptiorum provincia ortus, abrenuntians terrenae militiae, primum coelesti Regi secreta conversatione in eremo militavit. Deinde natalitiis praefatorum imperatorum procedens ad publicum, ac se Christianum libera coram ipsis voce declarans, traditus est Pyrrho duci torquendus; qui jussit eum in carcerem includi, quandiu imperatorum natalitia celebrarentur. Peracta igitur festivitate, ac sedente eo pro tribunal, jussit eum suis aspectibus praesentari; cui et dixit: Hesterna die infauste et temerarie ausus es theatrum introire, et vanissimis, nescio quibus, eloquiis profanare, maxime cum de te asseratur nostrae fuisse malitiae. [Col. 0393C] Sacrifica diis, ut omnia tibi quae per ignorantiam gessisti ignoscantur, et ad honorem pristinum reformeris. Ad haec beatus Mennas cum respondisset: Ego hoc saeculi honore non delector, sed Christi Domini discipulus effici cupio; jubente duce, extensus, et nervis bubulis manibus ligatus, tandiu a militibus virgis caesus est, donec sanguine ipsius plateae locus repleretur. Deinde in equuleo exungulatus, et lampadibus circum latera adustus, cilicioque plagae a militibus fricatae, et carbones ignis super eas impositi, per tribulos quoque et sudes ferreas, ligatis manibus ac pedibus, tractus, plumbatis etiam collo et maxillis graviter contusus, in laude et confessione omnipotentis Dei immobilis permansit. Novissime Pyrrhus dux sententiam ex tabella recitari praecepit: [Col. 0393D] Mennatem ex milite omnium Christianorum auctorem, nolentem acquiescere praeceptis imperatorum, neque volentem sacrificare diis, gladio animadverti placet, et corpus ejus igni comburi. Furtim itaque a Christianis corpus ejus e medio ignis ereptum est, et mundis linteaminibus aromatibusque conditum, [Col. 0394A] debita veneratione in coemeterio III idus Novembris curatum. Cujus deinde sacrum corpus Constantinopolim translatum, civitate regia digno honore veneratur.

Item Lugduni, sancti Verani episcopi, cujus vita fidei et virtutum meritis illustris fuit.



A. PRIDIE IDUS NOVEMB. (12 Nov.)

[a 1Kb] Apud Africam, commemoratio SS. Arcadii, Probi, Paschasii et Eutychiani: qui ex Hispania oriundi, cum apud Sigericum [b 1Kb] [al., Geisericum.] Wandalorum regem merito sapientiae et fidelis obsequii chari clarique haberentur, nec in Arianam perfidiam, cui ipse deditus erat, ullatenus declinari paterentur, excitato in rabidissimam iram barbaro, [Col. 0394B] primum proscripti, deinde in exsilium acti, tum atrocissimis suppliciis excruciati, postmodum diversis mortibus interempti, illustri martyrio mirabiliter occubuerunt. Puer autem Paulillus nomine, frater Eutychiani et Paschasii, cum a professione atque amore catholicae fidei nullis minis deturbari posset, fustibus diu caesus, et ad infimam servitutem damnatus est; ideo, ut apparet, non occisus, ut de superata saevitia impii etiam illa aetas gloriaretur.

Eodem die, sancti Melanii, Redonicae civitatis episcopi: qui post innumerabilium signa virtutum, jugiter intentus coelo, emigravit a saeculo.



B. IDIBUS NOVEMB. (13 Nov.)

Ravennae, natans SS. Martyrum Valentini, Solutoris, [Col. 0394C] et Victoris.

Turonis, S. Brictii episcopi.

In Provincia, apud civitatem Aquis, B. Mitrii clarissimi martyris.



C. XVIII KAL. DECEMB. (14 Nov.)

Apud Thraciam, civitate Heraclea, natalis Sanctorum martyrum Clementini, Theoditi, et Philumeni.

[c 1Kb] Apud Alexandriam, beati Serapionis, quem persecutores sub Decio, in domo sua repertum, crudelissimis affecerunt suppliciis, ita ut omnes ei juncturas membrorum prius solventes, de superioribus eum praecipitarent, ac sic Christi martyr [Col. 0394D] efficeretur.



D. XVII KAL. DECEMB. (15 Nov.)

Natalis sancti Felicis episcopi, qui a quindecimo aetatis suae anno miraculorum gloria insignis fuit, et Martiano praeside, cum aliis triginta martyrium [Col. 0395A] complevit. Corpus ejus Elpidius presbyter in Nolensi ecclesia sepelivit.



E. XVI KAL. DECEMB (16 Nov.)

Natalis S. Eucherii Lugdunensis episcopi, admirandae fidei, vitae et doctrinae viri. Qui ex nobilissimo senatorum ordine ad religiosam vitam habitumque conversus, diu in agro suo super fluvium [a 1Kb] Druentiam intra septa speluncae sponte conclusus, Christo servivit, jejuniis et orationibus vacans. Defuncto autem pontifice Lugdunensi, cum universa Ecclesia juxta morem a se antiquitus observatum, triduanis jejuniis et obsecrationibus, qui gubernationem ejusdem ecclesiae suscipere deberet, sibi posceret [Col. 0395B] a Domino revelari, cuidam puero apparens in visu angelus Domini: Est, inquit, senator quidam, Eucherius nomine, super fluvium (al., Durentiam] Druentiam retrusus in specu, qui, relictis omnibus quae possidebat, secutus est Dominum; ad hunc deducendum pergite, et vobis pastorem illum constituite, quoniam a Deo electus est. Quod cum puer senioribus diluculo retulisset, omnipotenti Deo, cunctis fratribus convocatis, gratias egerunt; missoque cum clericis ad praefatum locum archidiacono, qui tunc ecclesiae curam gerebat, invenerunt eum, sicut Dominus revelarat. Cumque illi archidiaconus rem propter quam venerat retulisset, coepit cum juramento dicere se voluntarie de specu non egressurum, nec cum eo, nisi ligatus duceretur, iturum. [Col. 0395C] Cumque diu talia repeteret, archidiaconus, effracto muro speluncae, eduxit eum, et juxta quod ipse juraverat, vinctum perduxit Lugdunum. Quem pari animo, unoque consensu clerus et populus sibi eligens sacerdotem, in pontificali cathedra solemniter collocavit. Hujus uxor Galla, in sancto habitu Deo serviens, speluncam ejus ingressa, omne illic vitae suae tempus in studio religionis exegit. Duae ipsorum filiae, quarum una Consortia, altera Tullia vocabatur, virginitatis gratia et signorum gloria claruerunt.



F. XV KAL. DECEMB. (17 Nov.)

[b 1Kb] Apud Alexandriam B. Dionysii episcopi, in multis saepe confessionibus satis clari, et pro passionum [Col. 0395D] tormentorumque diversitate magnifici, temporibus imperatorum Valeriani et Gallieni. Denique refertur, insectantibus se persecutoribus cum ipse astaret judici, respondisse: Quid insectando laboratis? Caput meum pro quo magnopere fatigamini, avulsum cervicibus sumite et donum magnum ad tyrannum et imperatorem vestrum ferte. Praeses autem Aemilianus erat. Ante quem cum Dionysius unum solum Deum prosequeretur, qui coelum fecisset et terram, huncque diceret adorandum, caeteros [Col. 0396A] autem neque esse deos, neque adorari debere; in castrum quoddam deserti, quod Cefro appellatur, in exsilium truditur, ob hoc praecipue electum quod loci incolae gentiles erant, et idolorum superstitionibus satis dediti. Qui exsulem Dionysium primo hostili animo et satis adversa mente suscipiunt; post vero cum paulatim per Domini gratiam verbum Dei his seminare coepisset, pars maxima trucis et barbari populi, relictis idolis, conversa est ad Deum verum, Christoque subjecta. Quo comperto, rursus eum ad alium locum, vicinum quidem Alexandriae, sed incolis desertum, ac pene habitatoribus vacuum transtulerunt. Sed et ibi cum pro urbis vicinitate nostrorum populus eum frequentaret, et tanquam pastore recepto grex laetior et constantior [Col. 0396B] agonibus redderetur, rursum missis cum centurione militaribus viris, ipsum Dionysium, et cum eo Gaium et Petrum catenis constrictos, et diversis cruciatibus afflictos, in desertum quoddam Libyae pertraxerunt, ibique eos in loco squallidissimo, et omni usu humanitatis carente, a Paraetonio trium dierum itinere in desertum protento, nexos vinculis reliquerunt. Tunc temporis etiam Maximus presbyter, et Dioscorus, Demetrius quoque et Lucius, necnon Faustinus atque Aquila, satis clari et insignes titulo confessionis effecti sunt. Interea beatus Dionysius regressus Alexandriam, senio gravatus quievit in pace, decem et septem annis functus sacerdotio.

Eodem die, civitate Corduba in Hispaniis, passio [Col. 0396C] sanctorum martyrum Asciscli et Victoriae: ubi ob commendationem pretiosae mortis eorum eodem die rosae ortae divinitus florentes colliguntur.

[c 1Kb] Aurelianis, sancti Aniani episcopi.



G. XIV KAL. NOVEMB. (18 Nov.)

[d 1Kb] Antiochiae, natale sancti Romani, qui temporibus Diocletiani, cum Asclepiades praefectus ecclesiam irrumpere, eamque funditus conaretur evertere, caeteros Christianos hortatus est ut ei contradicerent. Unde eum protinus vinctum sibi exhiberi jussit, et Christum constantissime confitentem primum extendi equuleo, deinde plumbatis graviter et fustibus caedi; post haec etiam novacula acutissima [Col. 0396D] maxillas ei radi fecit [e 1Kb] . Tunc ad petitionem ejus puerum parvulum induci praecepit: quem Romanus Christi nomen invocans, utrum unum an plures deos melius esset colere interrogavit, ut ex ejus confessione praefectus confunderetur. Cumque puer unum Deum solum credendum esse dixisset, indignatus Asclepiades, catomo suspendi eum ac verberari, et postremo etiam decollari jussit. Erat autem nomen puero Baralas. Romanus vero rursus equuleo suspensus, ungulisque exaratus, ad rogum [Col. 0397A] ardentem, in quem praecipitaretur, perductus est. Sed, orante eo, venit repente imber inundans, et exstinxit ignem. Post hoc jussit ei linguam abscindi. Quo facto, cum Christum voce clarissima collaudaret, reclusus in carcerem, ad extremum laqueo strangulatus est.

Eodem die in eadem urbe natalis sancti Hesychii, qui sub praefato imperatore cum esset miles, et praeceptum audisset, ut quisquis non sacrificaret idolis cingulum militiae deponeret, repente cingulum solvit. Ob hanc causam imperator colobio indutum, primo in gyneceum eum dedit; deinde, ligato in dextera ejus saxo ingenti, in fluvium praecipitari jussit.



A. XIII KAL. DECEMB. (19 Nov.)
[Col. 0397B]

Romae, via Appia, natalis sancti Maximi presbyteri et martyris, qui persecutione Maximini passus, positus est ad sanctum Sixtum.

Apud Viennam, sanctorum martyrum Severini, Exuperii et Feliciani: quorum corpora post multa annorum curricula, ipsis revelantibus, inventa, et a pontifice urbis clero et populo honorifice sublata, in basilica sancti Romani, quae jam dictae civitatis parte orientali sita est, condigno honore condita sunt.

[a 1Kb] Die eodem natale sancti martyris. Huic tantum fiduciae et magnanimitatis per Dei gratiam datum est, ut cum ad eos qui in carcere tenebantur fratres nemo prorsus humanitatis et ministerii [Col. 0397C] causa permitteretur accedere, iste una cum collega suo Eusebio indesinenter et reviseret, et necessaria ministraret. Et cum per dies singulos praesidis furor cresceret, jugulando alios, alios suppliciis et diversis cruciatuum generibus affligendo, squalore carceris et catenarum ponderibus enecando, et super omnia praecipiendo ne quis ad eos prorsus accederet, ut et inedia quasi aliud tormenti genus adhiberetur; concessit tamen Deus huic diacono, et collegae ejus gratiam, ut invitis omnibus, eis ad confessores Christi non negaretur accessus. Grandaevus igitur et plenus dierum confessor perdurans, perfecto martyrio B. Faustus obtruncatione capitis consummatus est.



B. XII KAL. DECEMB. (20 Nov.)
[Col. 0397D]

[b 1Kb] Romae, natalis sancti Pontiani papae. Qui, Maximino adversus ecclesiarum sacerdotes persecutionem commovente, cum [al., Philippo] Hippolyto presbytero Sardiniam deportatus, ibique fustibus mactatus, martyrium consummavit. Corpus ejus a beato Fabiano papa relatum, atque in coemeterio Callisti sepultum est. Sedit autem in episcopatu annos novem, menses quinque, dies duos.

Apud Siciliam, civitate Messana, sanctorum Ampeli et Caii.

[c 1Kb] Apud Cabilonem, beatissimi Sylvestri, episcopi [Col. 0398A] et confessoris, qui quadragesimo secundo anno sacerdotii sui plenus dierum atque virtutum migravit ad Dominum.



C. XI KAL. DECEMB (21 Nov.)

Natalis beatissimi Rufi, de quo apostolus Paulus ad Romanos scribit: Salutate Rufum electum, et matrem ejus et meam (Rom. XVI).

In Italia, monasterio Bobio, sancti Columbani abbatis, qui multorum coenobiorum fundator, et innumerabilium pater exstitit monachorum, multisque virtutibus clarus, quievit in senectute bona.



D. X KAL. DECEMB. (22 Nov.)

Romae natalis sanctae Caeciliae virginis, quae sponsum [Col. 0398B] suum Valerianum et fratrem ejus Tiburtium ad credendum Christo perdocuit, ac deinde ad martyrium incitavit. Hanc Almachius post martyrium eorum teneri fecit, et ut thura daemonibus poneret impelli. Apparitores vero attendentes nimium decorem et prudentiam ejus, rogabant eam ne tale decus amitteret, et tantam pulchritudinem in mortem daret. At illa consilium pietatis sufficienter insinuans, et de gratia omnipotentis Dei eos informans, cum ad credendum Christo permotos cerneret, dicit eis: Ite, dicite infelici Almachio quod ego indicias petam, ut hic intra domum meam faciam venire, qui vos omnes faciat vitae aeternae participes. Veniens igitur papa sanctus Urbanus, baptizavit plus minus [Col. 0398C] quam quadringentos promiscui sexus nomines, inter quos unus clarissimus vir erat nomine Gordianus. Iterum Almachius beatam Caeciliam sibi praesentari jussit. Et cum insuperabilem eam in confessione fidei permanere videret, jubet ut ad domum suam duceretur, et ibi flammis balnearibus concremaretur. Ubi inclusa die integro et nocte, quasi in loco frigido integra perstitit sanitate, cum semper incendia lignis congestis ministrarentur. Quod audiens Almachius misit qui eam decollaret. Quam spiculator tertio ictu percussit, sed caput ejus amputare non potuit; supervixit autem triduo. Tunc S. Urbanus corpus ejus auferens nocte, sepelivit inter collegas suos episcopos. Passa est autem beata virgo Marci Aurelii et Commodi imperatorum temporibus.



E. IX KAL. DECEMB. (23 Nov.)
[Col. 0398D]

[d 1Kb] Natalis sancti Clementis, qui sub persecutione Trajani, martyrio coronatur

Tunc etiam illustrissima et beatissima Dei famula Flavia Domitilla, quae fuit Flavii Clementis consulis ex sorore neptis, et a sancto Clemente sacro velamine ad integritatis perseverantiam traditur consecrata, ob testimonium quod Christo perhibebat, cum aliis plurimis in insulam Pontiam exsilio deportata, longum inibi martyrium duxit.

Eodem die, natale sanctae Felicitatis, matris septem [Col. 0399A] filiorum martyrum, quae, jubente Antonino, decollata est pro Christo. Idem enim imperator injunxerat praefecto urbis Publio, ut eam compelleret cum filiis suis deorum sacrificiis inclinari. Qui blando alloquio ad sacrificium eam provocans, minatur poenarum interitum. Cui beata Felicitas: Nec blandimentis tuis resolvi potero, nec terroribus frangi; habeo enim Spiritum sanctum, qui me non permittet vinci a diabolo, et ideo secura sum quia viva te superabo; et si interfecta fuero, melius te vincam occisa. Deinde alia die sedit praefectus in foro Martis, jussitque eam adduci cum filiis suis; cui et dixit: Miserere filiis tuis, juvenibus bonis, et flore primae juventutis florentibus. Beata Felicitas respondit: Misericordia tua impietas est, et exhortatio [Col. 0399B] tua crudelitas est. Et conversa ad filios suos dixit: Videte, filii, coelum, et sursum aspicite ubi vos exspectat Christus cum sanctis suis. Pugnate pro animabus vestris, et fideles vos in amore Christi exhibete. Audiens hoc Publius, jussit eam alapis caedi. Tunc convocans filios ejus, coepit cum eis agere ut sacrificarent. Januarius respondit: Stulta suades, nam sapientia Domini me conservat, et faciet me omnia tormenta superare. Statim judex jussit eum virgis caedi, et in carcerem recipi. Felix dixit: Unus est Deus, quem colimus, cui sacrificium piae devotionis offerimus: unde tu ne credas, aut me aut aliquem fratrum meorum a Domini Jesu Christi amore recedere; et si immineant verbera, fides nostra nec vinci potest nec mutari. Philippus dixit: Isti de [Col. 0399C] quibus dicis nec dii sunt, nec omnipotentes; sed sunt simulacra vana et misera et insensibilia, et qui eis sacrificare voluerit in aeternum peribit. Sylvanus dixit: Nos, si transitorium timuerimus interitum, aeternum incurremus supplicium; et quoniam vere novimus quae praemia sunt parata justis, et quae poena sit constituta peccatoribus, idcirco Romanas leges contemnimus, ut jussa divina servemus. Alexander dixit: Ego servus Christi sum; ore confiteor illum, corde teneo, incessanter adoro. Infirma aetas quam vides, canam habet prudentiam. Vitalis dixit: Melius vivit qui verum Deum colit, quam qui daemonia optat habere propitia. Martialis dixit: Omnes qui non confitentur verum Deum esse in aeternum incendium erunt. Judex gesta [Col. 0399D] omnia scriptis Antonino innotuit. Quos ille jussit diversis suppliciis interire, matre novissime consummata.



F. VIII KAL. DECEMBRIS. (24 Nov.)

[a 1Kb] Romae, natale S. Chrysogoni martyris, qui per biennium jussu Diocletiani conjectus est in vincula, ubi multa perpessus, S. Anastasiae alimoniis fovebatur. Cum igitur beatam Anastasiam zelans vir ejus Publius, custodibus adhibitis, ita clausisset, ut nec cujuscunque fenestellae aditum aspectaret, ad hunc confessorem Chrysogonum, qui eam in Christo erudierat, talia scripta dirigit: »Sancto confessori [Col. 0400A] Christi Chrysogono, Anastasia. Licet pater meus cultor fuerit idolorum, mater tamen Fausta Christianissima semper vixisse probatur et casta. Haec me inter ipsa cunabula fecit fieri Christianam. Post cujus excessum sacrilegi jugum mariti suscepi. Cujus, Deo miserante, thorum mentita infirmitate declinans, die noctuque Domini nostri Jesu Christi amplector vestigia. Cum iste patrimonium meum, ex quo illustratur, cum indignis et turpibus idololatris exhauriat, me quoque veluti magnam atque sacrilegam custodiae tam gravissimae mancipavit, ut vitam me corporalem amittere suspicer. Nihil enim superest, nisi ut, emisso spiritu, succumbam; in qua morte licet glorier de confessione Domini nostri Jesu Christi, tamen in eo mens mea valde conteritur, [Col. 0400B] quod opes meae, quas ego ex asse Deo voveram, alienis a Deo et turpibus inserviunt. Et idcirco deprecor te, homo Dei, ut instanter Dominum depreceris, ut aut, ad fidem suam venturum si praevidet Publium, sinat vivere; aut, si praevidet eum in hac incredulitatis perversitate mansurum, jubeat eum dare locum suis cultoribus. Melius est enim ei exhalare spiritum quam Dei Filium denegare et eum confitentes impedire. Etenim omnipotens testis est Christus, quoniam, si liberata fuero, sanctorum vestigiis adhaerebo, et curas omnium sollicite exercebo, ut coeperam. Vale, vir Dei, et memento mei.« Cum hanc epistolam legisset Chrysogonus, oratione facta cum multis confessoribus, ita rescripsit: »Fluctuanti tibi inter procellas et turbines mundi, cito [Col. 0400C] super undas deambulans Christus adveniet, et diaboli adversum te flantem spiritum uno jussionis suae sermone compescet. Patienter, et quasi in medio mari posita, crede ad te Christum esse venturum, et ad temetipsam conversa, exclama cum propheta, dicens: Quare tristis es anima mea, et quare conturbas me? Spera in Deo, quoniam adhuc confitebor illi: salutare vultus mei, et Deus meus (Ps. XLI). Geminum divini muneris probatur indicium, cum tibi et terrena reddentur, et donabuntur coelestia. Deus enim beneficium suum ad hoc extremitatibus protrahit, ut non sit nobis vile quod praestat. Vide ne turberis in hoc quod pie viventi tibi inferantur adversa. Non enim deciperis, sed probaris. Non est tuta defensio quam per hominem putas posse constare. Audi Scripturam [Col. 0400D] dicentem: Maledictus homo qui spem suam ponit in homine; et benedictus homo qui spem suam ponit in Deo (Jer. XVII). Cave fortiter, vigilanter, strenue universa peccata, et a Deo solo quaere solatium, cujus jussa conservas. Cito enim ad te placidum tempus convertetur, et quasi post noctis tenebras floridum dies lumen aspicies; atque post glaciale frigus hyemis transeuntis, aurea tibi tempora et serena succedent, ut omnibus, qui pro Christi amore affliguntur, praebeas temporalem laetitiam, per quam sine dubio consequeris aeternam. Vale in Domino, et ora pro me.« Hanc epistolam legens Anastasia, fortiores fidei vires accepit, tantum de virtute patientiae [Col. 0401A] gloriari incipiens, quantum prius de oppressione infidelissimi viri se causabatur affligi. Igitur beata Anastasia, cum ita in custodia stringeretur, ut vix ei aqua daretur, aestimans se in ipsa tribulatione deficere, scripsit epistolam: »Beato martyri et confessori Christi Chrysogono, Anastasia. Finis venit corporis; memento mei, ut egredientem animam meam ipse suscipiat pro cujus amore ista sustineo, quae ex ore hujus vetulae recognoveris.« Ad haec sanctus Chrysogonus talia remisit scripta: »Chrysogonus Anastasiae. Semper est ut lumen tenebrae antecedant. Sic etiam post infirmitatem salus revertitur, et vita post mortem promittitur. Uno fine concluduntur et adversa hujus mundi, et prospera, ne vel tristibus desperatio, vel laetis elatio [Col. 0401B] dominetur. Unum mare est, in quo naviculae corporis nostri velificant, et sub uno corporis gubernatore animae nostrae nautico funguntur officio. Quorumdam igitur naves, fortissimis carinarum nexibus solidatae, tenebrosi aequoris concitatos fluctus illaesae praetereunt. Quorumdam vero fragili junctura lignorum etiam in tranquillo vicinum morti conficiunt cursum. Prope est enim ut pereant qui non cogitant qualiter ad salutis portum pertingant. Tu autem, o Christi irreprehensibilis famula, crucis Christi tropaei in tota mente consurge, et teipsam ad opus Dei praepara. In quo ejus desideriis dum parueris, cum martyrii palma ad Christum pertinges.« Igitur Diocletianus in Aquileiae partibus positus, interficiens Christianos, jussit sibi adduci Chrysogonum. Cui [Col. 0401C] cum diceret: Accipe praefecturae dignitatem, sume etiam consulatum generis tui, tantum ut adores deos; beatus Chrysogonus respondit: Unum Deum mente adoro, corde colo, sinceris actibus veneror; istorum autem deorum vestrorum simulacra, quia omnino daemonum theno (sic) novi esse, exsecror, atque abjicio. Tunc jussu Diocletiani ductus est ad aquas Gradatas, et ibidem decollatus. Corpus ejus in mare projectum, post modicum in possessione quae dicitur ad Saltus, inventum est. Quod sanctus Zoilus, senex presbyter collegit, et in locello subterraneo in cubiculo suo posuit. Cui etiam caput ejus revelatum est, ita recens quasi eadem die fuisset abscissum, quod corpori ejus compaginavit. Passus est autem B. Chrysogonus VIII Kal. Decembris, 5 Kalend. [Col. 0401D] ejusdem mensis conditus. Sanctus vero Zoilus tricesimo die passionis ejus, apparente sibi S. Chrysogono, perrexit ad Dominum.



G. VII KAL. DECEMBRIS (25 Nov.)

[a 1Kb] Natale sancti Petri Alexandrini episcopi. Hic duodecim annos in episcopatu illius verbis exigit: quorum tres ante persecutionem, reliquos vero novem sub diversis tentationum generibus duxit. Cumque se semper, in omni agone persecutionum positus, arctioribus vinculis continentiae distringeret, et ad utilitatem atque instructionem Ecclesiae in verbo [Col. 0402A] Dei nobiliter insisteret, satisque vigilanter erga omnem sacerdotii curam diebus sudaret ac noctibus, nono persecutionis anno, episcopatus vero sui duodecimo, martyrii coronam capitis obtruncatione promeruit. Ad hunc namque comprehendendum Maximinus tyrannus tribunum quemdam direxit. Qui ingressus Alexandriam, reperit eum cum multitudine populi, sanctorum apostolorum commemorationem celebrantem; quem comprehensum, et vinculis alligatum posuit in custodia carceris. Et post dies aliquot Maximinus tyrannus litteris admonuit tribunum, ut quam celerius eum puniret. Interea dum in carcere servaretur, et universus populus urbis Alexandriae, fores carceris observaret amore pastoris sui, Arius infelix, qui a beato Petro excommunicatus [Col. 0402B] et degradatus propter dogma erroris habebatur, cognita sententia Maximini adversus beatum Petrum, festine pervenit ad ecclesiam, obsecrans ut pro eo clerus et populus apud episcopum intercederet, putans quod post discessum ejus ipse levaretur episcopus. Venientes igitur qui rogati fuerant, coeperunt pro Ario beatum episcopum supplicare. Quibus sanctus episcopus magno suspirio respondit quod jam Arius, Deo mortuus, a facie Dei projectus esset, quia graviter in essentiam deitatis blasphemasset, dogmatizans Patrem et Filium et Spiritum sanctum non esse unius essentiae et naturae. Et apprehendens duos presbyteros Achillam et Alexandrum de turba seorsum, ait illis secrete: Ego quidem etsi peccator sum, tamen scio me vocatione [Col. 0402C] coelesti ad hunc agonem martyrii esse vocatum. Vobis igitur pium est confiteri mysterium Dei, quod mihi revelatum est, quia vos post martyrium meum, sedem et episcopatum meum consecuturi estis. Et tu quidem primus Achilla; post te vero Alexander. In hac hora denique noctis, ut vobis totum de Ario aperiam, cum solemni consuetudine Deo sacrificium orationum consummassem, ecce subito apparuit mihi in habitu pueri Christus Dominus meus, ad cujus praesentiam splendore nimio illustratus, vultum majestatis ejus non valebam aspicere. Erat autem indutus colobio lineo candido nimis, conscisso a summo usque deorsum, et ambabus manibus conjungebat eum circa pectus suum, quodammodo cooperiens nuditatem suam. Quem ut vidi, timore nimio [Col. 0402D] correptus, tandem confortatus, aio ad eum: Quid est, Domine, quod video tunicam tuam scissam a summo usque deorsum? Qui respondens, dixit mihi: Quotidie inde tractas, et nescis quomodo scissa est? Arius namque hoc fecit, qui separavit a me populum haereditatis meae, comparatum sanguine meo. Praecipio nunc et moneo ne recipias eum in communionem, nec rogantibus his qui venturi sunt ad te, quos ille direxit, veniam ei praestes. Haec quae tibi manifestavi duobus presbyteris nota facias, ut ipsi post te, eum anathematizando abjiciant, ne illius errore populi decipiantur. Exhortationis igitur sermonem eis faciens, et ut in catholicae fidei unitate [Col. 0403A] manerent, commendans eos Domino in quem crediderant, dimisit in pace. Nimio vero amore illius cum populi circa carcerem detinerentur, et aperte de carcere educi beatus Petrus non posset, noctis medio tribunus una cum militibus, rupto pariete carceris, per modicum foramen ad locum ubi decollandus erat eum perduci fecit. Sanctus itaque Petrus, oratione facta ad sepulcrum beati Marci evangelistae, et sanctorum successorum ejus Aniani, Demetrii, Eraclii et Theonae, inclinans genua sua, et gratias agens Deo qui eum martyribus suis sociasset, extendit cervicem suam gladiatori, atque ita percussus, martyrii palmam adeptus, occubuit. Et reverenter inde a Christianis sublatus, in locum qui dicitur Leocados, in coemeterio quod ipse aedificaverat, [Col. 0403B] ad Orientem civitatis Alexandriae, sepultus est. Hic quotiescunque ingrediebatur in Thysiasterium, et ascendebat ad superioris pulpiti locum, oratione facta, et pace data populo, videbat ignis splendorem quasi egredientem de sede. Ad cujus fulgorem, ejus mens in nimium amorem contemplationis Dei rapiebatur, tantaque (virtutem antecessorum suorum considerans) humilitate tunc se deponebat, ut nunquam in throno eminentiori, ubi ipsi resederant, sed sub scabello pedum illorum sederet. Passus est autem hic beatissimus episcopus tempore Maximi imperatoris, qui decimam persecutionem a Diocletiano et Maximiano coeptam in Orientis partibus exercuit. Cum quo simul et alii plures ex Aegypto episcopi trucidantur cum clericis et laicis fere sexcentis [Col. 0403C] sexaginta.



A. VI KAL. DECEMBRIS. (26 Nov.)

[a 1Kb] Natalis sancti Lini papae, qui post apostolum Petrum, primus Romanam Ecclesiam tenuit annis duodecim, mensibus tribus, ac duodecim diebus; et martyrio coronatus, sepultus est in Vaticano. Hujus Lini Paulus in Epistola ad Timotheum meminit (II Tim. IV).

[b 1Kb] Apud Alexandriam, SS. Martyrum Fausti presbyteri, et Dii, et Ammonii: qui cum beato Petro ejusdem urbis episcopo, jubente Maximino, trucidati sunt.

Eodem die, B. Alexandri; episcopi et martyris, sub Antonino imperatore. Cui beato episcopo, cum [Col. 0403D] esset famosissimus in miraculis, quodam tempore delatus est quidam mortuus; cujus parentes cum hortaretur sanctus vir ut crederent in Christum, spoponderunt se facturos, si isdem mortuus suscitaretur. Tunc sanctus vir, oratione facta, conversus ad corpus, dixit: In nomine Patris, et Filii, et Spiritus sancti, surge. Qui statim surgens clamare coepit: Audite, parentes, et populus universus. Ductus a duobus Aegyptiis vultu teterrimis, iraque plenis, positus sum in obscurissimo loco ubi erat puteus; subitoque veniente quodam juvene, nimio splendore corusco, totus ille locus contremuit, et exclamavit juvenis ille splendidissimus: Remittite puerum, quia [Col. 0404A] vocatur a famulo Dei Alexandro. Et ecce reductus sum in corpore. Nunc, domine Alexander, baptiza me in nomine Dei tui, ne ultra videam quod hodie vidi. Vocabatur is Luceius, cum quo baptizati sunt alii centum viginti quinque. Cumque rumor B. Alexandrum ubique spargeret, Antoninus direxit Cornelianum praesidem, ut Alexandrum episcopum ei exhiberet; qui invenit eum die Dominica in ecclesia docentem, et missas agentem; et sicut imperator jusserat, apprehensum perduxit Romam. Secuti sunt autem eum Crescentianus presbyter, Bonifacius, et Vitalio. Praeses vero, ligatis manibus ejus retro, obtulit eum Antonino; a quo interrogatus, cum de Christo constantissime peroraret, fustibus jussus est mactari, et gravissime caedi, deinde in custodiam [Col. 0404B] claudi. Quo cum a militibus duceretur, Antoninus post illum clamavit: Quatuor dierum a me tibi dantur induciae, ut, deposito cultu vanitatis tuae, ultroneus advenias. Cui sanctus Martyr respondit: Quatuor dies jam aestima praeterisse; quod desideras, hodie comple. Misso igitur illo in custodiam, B. Crescentianus sedens sub arbore, coepit plorare, et prae tristitia soporatus dormire. Cui visus est Angelus Domini, et dixit ei: Jam fui ad Alexandrum, et solvi vincula ejus, et confortavi eum; et nunc ne sedeatis sub hac arbore, ne forte tyranno nuntiemini. Eductus igitur de custodia beatus Alexander, iterum sistitur Antonino, et suspensus in equuleo, jubente impio, lampades ardentes circa latera ei appositae sunt, ac ungulis corpus illius abrasum. [Col. 0404C] Deinde ex equuleo depositus, ductus est ad templum Apollinis. In quo ingressus, statim ut oravit, pars aliqua templi, et simulacrum Apollinis cecidit. Antoninus vero hoc factum magicis artibus deputans, sedens pro tribunali, sanctum episcopum ad bestias damnavit. Et cum nulla eum tetigisset, fornacem igneam parari jussit, et beatum virum in eam jactari. Ut autem sanctus martyr, expansis manibus, in medio fornacis oravit ad Dominum, totus ignis ita exstinctus est, ut nec vestigium caloris remaneret. Tunc Antoninus de fornace sanctum virum eductum decollari praecepit. Cumque jam duceretur a militibus, quidam juvenis ex officio Antonini, Herculanus nomine, exclamavit, dicens: Antonine, insensate tyranne, cur caecus et surdus perduras? Ecce famulus [Col. 0404D] Dei post virgas, post equuleos tuos, et lampades, atque ungularum attactus, post templi et idoli tui ruinam, post leonum et ursorum rabiem devictam, post fornacis ignem exstinctum, nunc ad decollandum gaudio repletus vadit. Quis dubitet verum Deum esse qui ita suos confortat? Antoninus haec audiens: Infelix, inquit, juvenis, quid tibi factum est, ut tales sermones loquaris? Et iratus jussit juvenem teneri, quem cum diversis cruciatibus afflixisset, gladio consummavit. Beatus vero Alexander cum duceretur, obviavit ei quaedam vidua quam beatus martyr rogavit, dicens: Commoda mihi orarium. At illa praestitit ei. Officiales autem dixerunt [Col. 0405A] mulieri: Perdidisti orarium tuum. Facto itaque signo crucis, exspoliavit se beatus Martyr tunica, et in linea stans, texit sibi de orario oculos, dein, positis genibus, suscepit gladium via Claudia, vigesimo milliario ab Urbe. Et factus est terraemotus, et vicus et thermae ceciderunt. Sanctus autem Crescentianus, et hi qui cum illo erant, revelante martyre, tulerunt sanctas reliquias ejus, et sepelierunt in loco ubi orans fornacis ignem exstinxerat. Et posuit supra scriptum marmor continentes: Hic requiescit sanctus et venerabilis martyr Alexander episcopus. Cujus depositio celebratur undecimo Kalendas Octobris. Cui papa Damasus postmodum cryptam condignam faciens, illic eum sexto Kalendas Decembris transposuit, quando et festivitatem ei dicavit. Orarium [Col. 0405B] porro illud sibi praestitum unde sibi martyr oculos texerat, mox ut decollatus est, mulieri per quemdam puerulum quem angelum fuisse non est dubium, reformatum est. Quod illa non sine grandi stupore recepit, et vere martyrem confessa Alexandrum Christo credidit.



B. V KAL. DECEMBRIS. (27 Nov.)

Natalis sanctorum martyrum Vitalis et Agricolae, qui apud Bononiam Italiae urbem, post alia tormenta ultimo crucifixi martyrium compleverunt. Quorum corpora postmodum, cum essent posita inter sepulcra Judaeorum, et populo Christiano prorsus incognita, beatus Ambrosius (ipsis sanctis martyribus revelantibus) apud Bononiensem civitatem reperit; [Col. 0405C] quaeque exstructa ecclesia, cum magna fidelium laetitia et daemonum poenis confitentium merita martyrum, sub altari deposuit.

In Galliis, civitate Regiensi, natalis sancti Maximi [a 1Kb] episcopi, qui a primaeva aetate virtutum omnium gratia praeditus, primum Lirinensis coenobii pater, deinde Regiensis Ecclesiae episcopus, signis et prodigiis inclytus exstitit. Denique inter alia gesta magnifica, tres mortuos vivens; unum tactu (quod ad sepulcrum vehebatur) loculi, mortuus suscitavit.



C. IV KAL. DECEMBRIS. (28 Nov.)

Natalis sancti Sosthenis, apostolorum discipuli (Act. XVIII; I Cor. I).

[Col. 0405D] Eodem die, sancti Rufi martyris, quem Dominus noster Jesus Christus, cum omni domo sua, per Chrysogonum martyrem lucratus est; quem, cum omni domo suo Diocletianus punitum, Christo martyrem fecit.

Eodem die apud Africam, natalis sanctorum martyrum Papinii et Mansueti [b 1Kb] episcoporum, qui tempore Wandalicae persecutionis, sub Geiserico rege Ariano, pro fidei catholicae defensione, candentibus ferri laminis toto corpore adusti, gloriosum agonem consummaverunt. Quo tempore etiam alii sancti episcopi, videlicet Quodvultdeus Carthaginiensis, [Col. 0406A] Valerianus, Urbanus, Crescens et qui vocabatur Habetdeum, et Eustachius, Crescentianus et Crescenius, et Felix, et Hortolanus, et Florentianus, propter eamdem praedicationis veritatem, gravissimo damnati exsilio, in confessione pietatis, cursum vitae suae consummaverunt



D. III KAL. DECEMBRIS. (29 Nov.)

Vigilia sancti Andreae apostoli.

Et Romae, natalis sancti Saturnini martyris, Sennis et Sisinnii [c 1Kb] diaconorum, sub Maximiano: a quo primo inter alios servos Dei damnati sunt ad fodiendam arenam, ad faciendas thermas Diocletianas; quorum unum Sisinnium praesentatum sibi, cum [Col. 0406B] interrogasset idem Maximianus qui vocaretur, respondit: Ego peccator Sisinnius, servus servorum Domini Jesu Christi. Cui cum post alia diceret Maximianus: Aut sacrifica deo Herculi, aut carnes tuas ignibus cremabo, respondit: Et ego quidem semper hoc optavi (verumtamen si meritus fuero) ut desideratam coronam accipiam. Traditus igitur Laodicio praefecto, missus est in custodiam decem et septem diebus. Inde exhibitus est ab Aproniano commentariensi aspectibus Laodicii. Et subito lux de coelo facta est, et vox cum luce audita est: Venite, benedicti Patris mei, percipite regnum quod vobis paratum est a constitutione mundi (Matth. XXV). Tunc Apronianus tremefactus cecidit ad pedes Sisinnii diaconii, dicens: Adjuro te per Christum [Col. 0406C] quem confiteris, ne tardes me baptizare, et facias me tecum pertingere ad coronam. Qui baptizatus, statim obtruncatione capitis coronam martyrii invenit. Retruditur iterum in custodiam Sisinnius, et senex Saturninus cum illo, ubi multos gentiles venientes ad se docebant, et baptizabant. Post quadraginta duos dies, vincti catenis, ac nudis pedibus educti denuo ante praefectum; delata est tripoda ut sacrificarent. Tunc beatus Saturninus dixit: Conterat Dominus deos gentium. Et continuo soluta est tripoda aerea velut lutum. Quod videntes duo milites, Papias et Maurus, crediderunt Christo. Et comprehensi a Laodicio, non multo post martyrio coronati sunt. Deinde Laodicius beatum senem Saturninum et Sisinnium in equuleo jussit levari, et attrahi nervis [Col. 0406D] ac fustibus, et scorpionibus caedi. Quibus etiam postmodum flammas ad latera jussit apponi, et depositos equuleo, ductosque milliario secundo, via Numentana, capite truncari. Quorum corpora cum Joanne presbytero colligens Thrason, vir Christianissimus, qui de facultatibus suis martyribus multa ministraverat, sepelivit in praediolo suo, via Salaria, sub die tertio Kalend. Decemb.

Eodem die apud Tolosam, natalis sancti Saturnini [d 1Kb] episcopi: qui temporibus Decii, in Capitolio ejusdem urbis a paganis tentus, eo quod ad ejus praesentiam omnes ipsorum dii obmutefacti, nullum [Col. 0407A] sacrificantibus ex more possent dare responsum; tauro ad victimam praeparato funibus religatus est. Quo vehementius stimulato, a summa Capitolii Arce per omnes gradus praecipitatus, capite colliso, excussoque cerebro, et universo corpore dilaniato, dignam Christo animam exhalavit. Cujus nunc sacrum corpus in Ecclesia condigno honore veneratur.



E. PRIDIE KAL. DECEMBRIS. (30 Nov.)
[Col. 0408A]

Natalis sancti Andreae apostoli [a 1Kb] .

Ipso die, natalis sancti Trojani [b 1Kb] episcopi, apud Santonas, magnae virtutis et sanctitatis viri: qui sepultus terris, coelo se vivere multis virtutibus manifestat.



LITANIAE INDICENDAE. MENSIS DECEMBER HABET DIES XXXI; LUNA VERO, XXIX.
[Col. 0407]


F. KAL. DECEMBRIS. (1 Dec.)
[Col. 0407B]

Natale sanctorum martyrum Chrysanthi et Dariae, qui tempore Numeriani, sub judice Celerino Romae passi sunt. Chrysanthi pater Polemius, vir illustris fuit, Alexandrinus genere. Hic filium suum cuidam virgini elegantis pulchritudinis conjunxit, quam ex nobilissimis Romanis fuisse constat. Hanc Chrysanthus a beato Carpophoro presbytero in divinis litteris satis fideliter eruditus, ad fidem Christi convertens, et praedicatione sua ut virginitatem suam Deo servaret instituens, et ut pariter nomen conjugii habentes caste viverent efficiens, baptizari fecit. Factumque est ut per Chrysanthum multitudo virorum, et per Dariam (sic enim vocabatur) innumerabiles [Col. 0407C] feminae ad Christi gratiam confluerent. Igitur post aliquod tempus orta est seditio adversus eos, quod essent Christiani, Celerino tunc praefecto urbis. Qui utrosque comprehensos tradidit tribuno Claudio, ut diversis poenis eos interficeret. Claudius vero tribunus septuaginta militibus ad torquendum Chrysanthum dedit. Qui nervis crudis eum astringunt, sed mox ligamenta omnia resoluta sunt. Deinde in cippo nodosissimo, ita ut in tertio puncto ejus tibiam coarctarent, eum mittunt; moxque totum lignum cippi in cinerem resolvitur. Deinde perfundunt eum lotio humano purentissimo, ut malefica, inquiunt, tua amittas; sed foetor in suavem odorem mutatus est. Deinde in corio recenti vitulino constringunt nudum, et ad solem ferventem [Col. 0407D] componunt; sed virtute divina corium ut erat molle permansit. Deinde collum, manus, ac pedes catenis constringentes ferreis, claudunt eum in obscurissimo loco; sed statim catenae resolutae sunt, et tanta lux infulsit, ut putarent illic innumeras lampades fulgere. Milites ergo renuntiaverunt haec omnia tribuno, qui jussit eum sibi exhibitum fustibus caedi. Sed allatae virgae rigidissimae, illico coeperunt in manibus caedentium mollescere. Quod videns Claudius, jubet eum erigi, et vestimentis indui: et genibus ejus provolutus, cum universis militibus orabat se [Col. 0408B] fieri Christianum. Quid mora? catechizatus baptismi gratiam percepit; cum illo et Hilaria uxor, duo filii ejus Jason (3 Dec.) et Maurus, amici et familiares ejus, septuaginta milites cum universis suis. Quod factum imperator audiens Chrysantium et Dariam jussit in carcere Tulliano recludi, unde putor horribilis ascendebat, qui domorum et civitatis stercora per cloacarum cuniculos jugiter illuc decurrebant. Exinde Daria in publico meretricum lupanari ponitur. Sed Chrysantho lux divina et odoramenta suavia praestantur: Dariae vero leo de cavea fugiens Domini virtute ad tutelam donatur; qui ingressus cellulam, in qua sancta Dei in oratione prostrata jacebat, juxta eam prosternitur, ut venientes et ingredi volentes vi sua repelleret. Cumque [Col. 0408C] plures, hoc miraculo perculsi, Christi potentiam venerentur, Celerinus praefectus jussit ignem copiosum in ingressu cellae, ubi beata Daria cum leone erat, accendi. Tunc cum jam leo paveret, ac rugitum daret, ait beata Daria: Egredere securus, et vale, quia ille quem in me honorasti, ipse te liberat. Exhibitis iterum, jubente imperatore, Chrysantho et Daria Celerino praefecto, Chrysanthus equuleo ingenti suspenditur; sed statim omnia ligna equulei comminuta, ac vincula dirupta sunt, lampades quoque applicatae lateribus ejus exstinctae. Hoc Celerinus praefectus vehementer expavescens, nuntiavit imperatori. Ille hoc maleficiis deputans, jussit eos duci via Salaria in arenario, et vivos deponi, ac terra et lapidibus obrui. Passi sunt autem [Col. 0408D] die Kalendarum Decembrium. Ad quorum venerandam memoriam cum multa beneficia Deus praestaret, contigit ut ad diem natalis eorum infinita populi multitudo concurreret. Hoc nuntiatur imperatori, qui jussit ut in introitu cryptae paries levaretur. Ac sic factum est, ut omnes pariter dum sacramenta Christi perciperent, martyrii gloriam celebrarent. Inter quos erat Diodorus presbyter, et diaconus Maximianus, et plurimi clericorum.

Ipso die beati Eligii episcopi Noviomensis, gloriosi in miraculis.



G. IV NONAS DECEMBRIS. (2 Dec.)
[Col. 0409A]

Natale sanctae Vivianae [al., Bivianae] [a 1Kb] martyris, beatorum martyrum Fausti et Dafrosae [b 1Kb] filiae. Quae, jubente imperatore sacrilego, tam diu plumbatis caesa est, donec spiritum redderet. Cujus corpus biduo jussu imperatoris in foro jacuit; tandem raptum a Joanne presbytero, sepultum est in domo ubi mater et soror ejus Demetria jam sepultae erant, juxta palatium Licinianum Romae, IV Nonas Decembris.



A. III NONAS DECEMBRIS. (3 Dec.)

Tingi metropoli Mauritaniae Tingitanae, natalis sancti Cassiani martyris gloriosi.

[Col. 0409B] Item, natale sanctorum martyrum Claudii tribuni, et uxoris ejus Hilariae, ac filiorum Jasonis et Mauri, et septuaginta militum, qui omnes ad praedicationem beati Chrysanthi crediderunt in Christo. Quod ut nuntiatum est Numeriano imperatori, jussit Claudium tribunum ingenti saxo alligatum praecipitari in medio mari; milites vero septuaginta ac Jasonem et Maurum, filios Claudii, capitali sententia puniri. Erat autem in loco ubi decollati sunt, cuniculus antiquus. Hunc emundantes noctanter Christiani simul in unum omnia corpora sepelierunt, non longe ab urbe Roma, via Salaria. Corpora autem filiorum suorum Jasonis et Mauri collegit sancta Hilaria, relicta martyris Claudii. Quae dum assiduis obsequiis ad sanctorum confessionem oraret, [Col. 0409C] a paganis tenta est. Quam dum traherent, rogavit eos dicens, obsecro vos, permittite me prius orationem meam complere. Et dum fixisset gradum, accepit sacramentum Domini, et expandens manus suas, projecit se in orationem, et dum oraret, emisit spiritum. Qui tenuerant eam, dolentes super repentinum obitum ejus, reliquerunt duas ancillas ejus quae cum ea erant; quae sepelierunt eam diligentissime in hortis suis, et super eam brevissimam ecclesiam fabricaverunt.



B. PRIDIE NONAS DECEMBRIS. (4 Dec.)

Romae, natale sanctorum martyrum Symphronii et Olympii [c 1Kb] temporibus Valeriani et Gallieni imperatorum. [Col. 0409D] Horum unum Symphronium, creditarium beati Nemesii, sibi praesentatum Valerianus jussit tradi Olympio tribuno, ut ab eo facultates Nemesii requireret, sub poenarum examinatione. Praesentatus ergo Olympio, et ab eo interrogatus, respondit: Si facultates quaeris Nemesii domini mei, jam eas Christo tradidi, quoniam ipsius fuerant et erunt. Si autem sacrificium offerre me compellis, sacrifico, sed Christo Jesu Domino meo sacrificium laudis et confessionis, cui se obtulit et dominus meus Nemesius. Tunc ira repletus Olympius, fecit eum extendi [Col. 0410A] in catasta, atque fustibus mactari, deinde simulacrum Martis aureum una cum tripoda deferri. Quod statim ad verba Symphronii resolutum est. Videns autem Olympius, coepit admirari, et veniens ad uxorem suam Exuperiam, indicavit ei quomodo in nomine Dei sui Symphronius simulacrum Martis liquefecisset. Eadem vero nocte venientes cum filio unico nomine Theodulo, prostraverunt se ad pedes Symphronii, agentes poenitentiam, et baptismum salutis exposcentes. Evocatus itaque beatus Stephanus pontifex, venit noctu ad domum Olympii, et catechizatum baptizavit, uxoremque ejus Exuperiam ac filium Theodulum, et quotquot crediderunt in domo Olympii. Quod ut audierunt Valerianus et Gallienus, nimio furore accensi, jusserunt Symphronium [Col. 0410B] sibi praesentari, missisque militibus, adduxerunt eum vinculis ferreis oneratum, nudumque ac capistratum, simul et Olympium cum uxore sua, et filio Theodulo. Gallienus itaque dixit Olympio: Adhuc quidem differo poenarum tibi inferre supplicia, qui de tua conscientia dubius non sum, quod nequaquam deseras deos quos semper adorasti, et alios compellebas adorare; nam et tormentis multis persequebaris, usque ad effusionem sanguinis, qui non praeberent consensum sacrificare diis nostris. Olympius respondit: Ego quidem feci non quasi Olympius, sed quasi impius et crudelis. Pro quibus commissis poeniteo, et effundo lacrymas amaritudinis in conspectu ejus cui credo, Deo vivo et vero, Patri, et Filio, et Spiritui sancto, ut dignetur mihi remittere [Col. 0410C] iniquitatem quam exercui in sanguine sanctorum ejus, quem feci effundi. Tunc data est sententia ut igne consumerentur. Ducti sunt itaque ante statuam Solis juxta amphitheatrum, fixisque stipitibus, et ligatis manibus devincti sunt, et in sarmentorum spinarumque congerie ignis suppositus. Statimque in ipso ignis initio, gratias Christo Domino decantantes, emiserunt spiritum. Relictis autem corporibus eorum, milites abierunt. Adveniens autem sanctus Stephanus episcopus cum clericis ac religiosis, et hymnis ex more redditis, abstulerunt corpora martyrum Symphronii, Olympii, Exuperiae ac Theoduli, et sepelierunt juxta viam Latinam, milliario primo, sub die septimo Kalendarum Augusti. Translata vero a beato Sixto pontifice, celebrem [Col. 0410D] diem fecerunt secundo Nonas Decembris.



C. NONIS DECEMBRIS. (5 Dec.)

In Africa apud Coloniam Thebestinam, natalis sanctae Crispinae [d 1Kb] , quae temporibus Diocletiani et Maximiani, cum sacrificare noluisset, jussu Anulini proconsulis decollata est.

Eodem die, natale sancti Dalmatii martyris.

Item ipsa die Treviris, sancti Nicetii episcopi, totius sanctitatis viri, qui in basilica beati Maximini episcopi sepultus quiescit.



D. VIII IDUS NOVEMBRIS. (6 Dec.)
[Col. 0411A]

Sancti Nicolai Mirorum Lyciae episcopi

Apud Africam, sanctorum Dionysiae, Dativae, Leontis, et Aemiliani medici, et religiosissimi viri nomine Tertii, et Bonifacii, et Servilii, et Victricis, et Majorici adolescentis [a 1Kb] : qui omnes in persecutione Wandalica, sub Hunnerico rege Ariano, pro confessione fidei catholicae, apud Africam, et ne ab Arianis rebaptizarentur, gravissimis et innumeris suppliciis excruciati, confessorum Christi numero sociari meruerunt. E quibus praedictus venerabilis adolescens Majoricus, Dionysiae matris exhortationibus roboratus, in certamine confessionis spiritum reddens, cursum palmiferum consummavit.



E. VII IDUS DECEMBRIS. (7 Dec.)
[Col. 0411B]

Apud Alexandriam, natalis beati Agathonis [b 1Kb] martyris, sub Decio imperatore. Qui cum esset militaris, et assisteret ubi beatissimi martyres cruciabantur (inter quos Julianus et Eunus, in Domini Jesu Christi confessione perdurantes, admiranda spectacula martyrii sui angelis et hominibus praebuerunt), et quosdam volentes etiam mortuis illudere cadaveribus martyrum prohiberet, clamor repente totius vulgi adversus eum extollitur. Offertur judici fortissimus miles jam Domini, et nusquam se inferior factus, in confessione persistens, capite pro pietate damnatur. Passus VII Idus Decembris.

Apud Sanctonas, beati Martini [c 1Kb] abbatis, discipuli [Col. 0411C] sancti, Martini, Turonicae urbis episcopi qui in monasterio quod ipse aedificavit, in pace quiescit. Ad cujus tumulum creberrima divinitus fiunt miracula.



F. VI IDUS DECEMBRIS. (8 Dec.)

Romae, natalis sancti Eutychiani [d 1Kb] papae, qui rexit Ecclesiam anno uno, et sub Aureliano imperatore martyrio coronatus, sepultus est in coemeterio Callisti, qui et ipse per diversa loca trecentos et quadraginta duos martyres manu sua sepelivit.

Ipso die apud Alexandriam, sancti Macharii [e 1Kb] sub Decio, qui gente Libycus, cum multis verbis a judice ad negandum suaderetur, et eo majore constantia fidem suam profiteretur vivus ad ultimum jubetur exuri.



G. V IDUS DECEMBRIS. (9 Dec.)
[Col. 0411D]

Natalis sanctae Leocadiae virginis, quae tempore Diocletiani et Maximiani, a praefecto Hispaniarum Daciano, apud Toletum dira carceris custodia macerata est. Ubi cum gravissimos beatae Eulaliae et reliquorum martyrum qui a Daciano interficiebantur, vidisset cruciatus, genibus in oratione positis impollutum spiritum Christo reddidit.

[Col. 0412A] Item eodem die, Cypriani [f 1Kb] abbatis Petragorici, magnificae sanctitatis, et clarissimi in miraculis viri.



A. IV IDUS DECEMBRIS (10 Dec.)

Apud Emeritam Hispaniae civitatem, natale S. Eulaliae [g 1Kb] virginis. Quae cum esset annorum tredecim, jussu Daciani praesidis plurima tormenta perpessa, novissime in equuleo suspensa, et exungulata, faculis ardentibus ex utroque latere appositis, hausto igne spiritum reddidit, et cernentibus Christianis, in specie columbae niveae coelum petiit. Cujus beatum corpus per triduum, jussu praesidis, pependit in ligno. Sed cui humana fuerant obsequia denegata coelestia fuerunt munera concessa: nam nix desuper [Col. 0412B] corpus puellae aspersit, ut quod ab utraque parte appositus ignis ardoris sui incendio confragraverat, nivali candore coopertum divina gratia dealbaret. Sicque a Christianis reverenter ablata, et devotione debita, sub sacro altari deposita, miraculorum gloria illustratur.

Eodem die, apud praefatam urbem, passio sanctae Juliae, quae fuit convirginalis sanctae Eulaliae, illique ad passionem properanti individua comes et sodalis adhaesit.

Item apud Hispontanam [al., Spoletanam] civitatem, sanctorum martyrum Carpophori presbyteri, et Abundii diaconi, qui persecutione Diocletiani, sub judice Martiano, in confessione Christi primo fustibus crudelissime oaesi, deinde in carcerem, negato [Col. 0412C] cibo et potu, retrusi; unde per angelum educti, et verbum Dei praedicantes, iterum tenti, et ora ipsorum lapidibus contusa sunt, rursumque equuleo torti, et post haec carcere diu macerati, novissime gladio percussi sunt.



B. III IDUS DECEMBRIS. (11 Dec.)

Danielis prophetae.

Romae sancti Damasi [h 1Kb] papae, qui rexit Ecclesiam annos octodecim, menses tres, dies duos.

Et natalis sanctorum Pontiani, Praetextati, atque Thrasonis martyrum [i 1Kb] . Qui Thraso, cum esset potens et locuples, ac christianissimus, de facultatibus suis sanctis martyribus in carceribus et metallis [Col. 0412D] damnatis victum ministrabat, per beatos Sisinnum et Cyriacum, quos beatus Marcellus ad hoc opus diaconos consecrarat. Non multo post, et ipse tentus a Maximino, martyribusque sociatus, palmam martyrii cum duobus aliis praenominatis percipere meruit.

In Galliis, civitate Ambianis, natalis sanctorum martyrum Victorici et Fuscani, qui gloriosissimam fidei suae confessionem sanguine passionis decoraverunt.

[Col. 0413A] In Hispaniis, sancti Eutychii, cujus gesta habentur.



C. PRIDIE IDUS DECEMBRIS. (12 Dec.)

Natale sanctorum martyrum Hermogenis, Donati, et aliorum viginti duorum [a 1Kb] .

Apud Alexandriam, beatorum martyrum Epimachii et Alexandri [b 1Kb] : qui multo tempore, cum in vinculis et cruciatibus carceris torti, etiam frequenter et divisis suppliciis confecti, perdurassent in fide, ignibus postremo consumi jubentur.

Eodem die, natale sanctarum quatuor mulierum Ammonariae, Mercuriae, Dionysiae, item Ammonariae [c 1Kb] . Adversus primam virginem Ammonariam judex summa contentione utebatur, et immensis eam [Col. 0413B] atque exquisitis cruciatibus affligebat, et maxime, quod ejus sententiam vincere cupiebat, quia laudabili voce decreverat nihil se prorsus eorum quae sibi contra fas imperabatur, acturam; quae statuti sui tenax ad ultimum capite punitur. Secunda vero, Mercuria, anus venerabilis et fecundissima in filiis, sed quos non praetulit Christo. Tertia, sancta Dionysia, et alia Ammonaria, quarta; dum nimia utuntur constantia apud judicem, et ille vinci erubescit a feminis, inauditis tormentorum generibus tolerat, finem omnium, ferro cedente, suscipiunt, gloriose et venerabiliter apud Alexandriam sepultae. Scribit beatus Dionysius in libro de Martyribus.



D. IDIBUS DECEMBRIS. (13 Dec.)
[Col. 0413C]

Apud Syracusam, Siciliae civitatem, natale sanctae Luciae, virginis et martyris, quae passa est persecutione Diocletiani et Maximiani, sub Paschasio consulari. Haec nobilissima Syracusanorum, postquam omnia sua (quae de parentibus ei remanserant) pauperibus, viduis, orphanis, peregrinis et Deo servientibus distraxit, a sponso suo, quod esset Christiana, Paschasio judici delata, et contra leges Augustorum vivere, impellebatur ad sacrificandum daemonibus. Tunc beata Lucia Paschasio respondit: Sacrificium verum et immaculatum apud Deum et Patrem hoc est, visitare viduas et orphanos in tribulatione eorum (Jac. I). Ego per istos tres annos nihil aliud egi nisi sacrificavi Deo vivo; et nunc quia aliud nihil [Col. 0413D] superest, me ipsam offero in sacrificium Deo. Cui Paschasius post talia dixit: Cessabunt verba, cum fuerit perventum ad verbera. Lucia respondit: Dei verba cessare non poterunt; ipse enim dixit: Cum steteritis ante reges et praesides, nolite cogitare quomodo aut quid loquamini (Matth. X). Non enim vos estis qui loquimini, sed Spiritus sanctus qui loquitur in vobis (Marc. XIII). Paschasius iterum dixit: In te ergo est Spiritus sanctus? Ad haec Lucia respondit: quod caste et pie viventes templum Dei sunt, et Spiritus sanctus habitat in eis, testatur Apostolus. Et cum Paschasius iterum dixisset: Ego [Col. 0414A] faciam te ad lupanar duci, ut dum fueris scortata, fugiat a te Spiritus sanctus. Beata virgo respondit: Nunquam coinquinatur corpus nisi de consensu mentis (I Cor. III): nam et si in manu mea thura ponas, et per manum meam facias sacrificium, Deus haec attendit, et ridet; de sensibus enim et voluntatibus judicat. Sic patitur violatorem castitatis, sicut latronem, sicut barbarum, sicut serpentem: nam si me invitam violari feceris, castitas mihi duplicabitur ad coronam. Post haec Paschasius tradidit eam lenonibus, dicens: Invitate ad castitatem ejus populos, et facite eam tam diu illudi donec mortua nuntietur. Quam lenones nullatenus movere potuerunt, cum simul ex officio impellentes accessissent, nec funibus additis [al. aditus.) aut boum [Col. 0414B] paribus plurimis. Tunc praecepit Paschasius ministris ut ignem copiosum circa eam accenderent, picem vero et resinam, et fervens oleum super eam jactarent. Sed illa in nomine Domini Jesu Christi immobilis stetit, dicens: Ego rogavi Dominum meum Jesum Christum ut ignis iste non dominetur mihi, quatenus tibi insultem plaudens in Domino, et impetravi ab eo inducias martyrii mei, ut credentibus timorem tolleret passionis, et non credentibus vocem insultationis auferret. Tandem, gladio in gutture merso percussa, quandiu voluit oravit, quandiu voluit turbam circumstantem allocuta est. Nec omnino mortua est, donec venientibus sacerdotibus, communionem Dominici corporis et sanguinis acciperet. Passa est autem Idibus [Col. 0414C] Decembris, et in loco ubi percussa est sepulta; basilica super corpus ejus postmodum fabricata. Paschasius vero Romam perductus, eo quod a Siculis fuisset accusatus quod depraedasset provinciam, ab omni senatu auditus, accepit capitalem sententiam.



E. XIX KAL. DECEMBRIS. (14 Dec.)

Apud Antiochiam, natalis sanctorum martyrum, Drusi, Zosimi, et Theodori [d 1Kb] .

Apud Alexandriam, natale sanctorum martyrum Heronis, Arsenii, et Isidori, atque Dioscori. Hi postquam judici oblati sunt, judex primo omnium puerulum Dioscorum, tanquam pro aetate facilem [Col. 0414D] flecti (erat enim quindecim annorum) ante verbis, post etiam verberibus agit. Quem cum in nullo sibi cedere videret, ferocius eum cruciare contendit. Tum deinde caeteros variis tormentis dilanians, cum pari modo constantia fidei videret armatos, tradi ignibus jubet. Dioscorum vero puerum, quod sibi constanter et sapienter in omnibus respondisset, admiratus judex, differri praecepit, sperans eum pro aetate poenitudinem acturum. Sed ille confessionis gloria illustratus, divino nutu ad consolationem fidelium dimissus est. Acta haec sub Deciana persecutione.

[Col. 0415A] Apud Cyprum, natalis sancti Spiridionis [a 1Kb] episcopi, admirandae beatitudinis viri, qui unus fuit ex illis confessoribus quos Maximianus, dextris oculis effossis, et sinistro poplite succiso, per metalla damnaverat. Quique cum propheticam vitam duceret, etiam signorum gloria inclytus fuit.



F. XVIII KAL. JANUARII. (15 Dec.)

Apud Africam, sancti Valeriani episcopi et confessoris natale [b 1Kb] . Qui tempore Wandalicae persecutionis (cum ex praecepto Geiserici regis Ariani, ad tradendum ministeria divina et libros arctarentur cuncti Domini sacerdotes, ita ut iidem impii Ariani etiam de ipsis palliis altaris sibi camisias et femoralia facerent) viriliter, ne sacramenta divina traderet, [Col. 0415B] dimicans, extra civitatem singularis expelli jussus est; et ita praeceptum ut nullus eum neque in agro permitteret habitare. Cumque esset plus annorum octoginta, in strata publica multo tempore jacuit nudus sub aere. Sicque in confessione catholicae veritatis, et defensione sanctimonii cursum beatae vitae implevit.

Aurelianis, beati Maximini presbyteri, venerabilis sanctitatis viri.



G. XVII KAL. JANUARII. (16 Dec.)

Martyrium trium virorum sanctorum, Ananiae, Azariae et Misaelis (Dan. III).

In Tuscia, natale sanctae Barbarae [c 1Kb] , virginis et [Col. 0415C] martyris, sub Maximiano imperatore. Haec primum a patre suo Dioscoro diu afflicta sub dira custodia, dein tradita praesidi Martiano, exspoliata, nervis et taureis valde caesa, discerpta est, et cilicio plagae ejus defricatae. Inde reclusa in carcere, ubi luce divina consolata est, mox circa latera ejus lampades ardentes applicatae, et caput ejus malleis caesum, et mamillae ejus praecisae. Deinde nuda per plateas ducta, et flagellis diutissime afflicta est. Ad extremum gladio data martyrium consummavit XVII Kalendas Januarii.



A. XVI KAL. JANUARII. (17 Dec.)

Translatio sancti Ignatii [d 1Kb] , episcopi et martyris, qui tertius post beatum Petrum apostolum, Antiochenam [Col. 0415D] rexit ecclesiam.

Item eodem die, beati Lazari, quem Dominus Jesus in Evangelio (Joan. XI) legitur resuscitasse a mortuis; item beatae Marthae sororis ejus, quorum venerabilem memoriam exstructa ecclesia non longe a Bethania (ubi e vicino domus eorum fuit) conservat.

In Oriente, apud Eleutheropolim civitatem, sanctorum martyrum quinquaginta, qui sub Saracenis passi sunt.



B. XV KAL. JANUARII. (18 Dec.)
[Col. 0416A]

Natalis beatorum martyrum Rufi et Zosimi [e 1Kb] , qui de illis primis discipulis fuerunt per quos primitiva Ecclesia in Judaeis et Graecis fundata est. Hi requiescunt apud civitatem Macedonum Philippis.

Apud Africam, natalis sancti Moysetis martyris.

Turonis, sancti Gratiani episcopi, qui ad ipsam urbem primus ab urbe Roma episcopus transmissus, multis clarus miraculis, ibi quiescit in pace.



C. XIV KAL. JANUARII. (19 Dec.)

Apud Aegyptum, natale beati martyris Nemesii [f 1Kb] : qui primo per calumniam quasi latro judici delatus [Col. 0416B] est Aemiliano. Quo crimine absolutus, post hoc Christianus esse defertur. In hoc vero nulla a judice moderatio reservatur; sed geminatis suppliciis excruciatum cum latronibus jussit incendi, ignorans quod crudelitate sua optimo martyri Salvatoris similitudinem detulit, qui pro salute humani generis una cum latronibus pertulit crucem (Isa. LIII; Joan. XIX).

Aurelianis, sancti Aviti abbatis [g 1Kb] , qui spiritu prophetiae illustris fuit, et honorifice in eadem urbe tumulatus est.



D. XIII KAL. JANUARII. (20 Dec.)

Natalis beatissimorum martyrum Ammonis, Zenonis, [Col. 0416C] Ptolomaei, Ingenui et Theophili, qui tribunalibus apud Alexandrum astantes, cum quidam Christianus a judice torqueretur, et jam pene ad negandum declinaret, disrumpebantur intra semetipsos, et vultu, oculis ac nutibus velut erigere conabantur illum qui in suppliciis positus trepidabat. Interdum etiam manus protendere, ac totius reliqui corporis moribus et habitu diverse inclinati, tanquam sublevare lapsantis animum gestiebant. Conversi vero ad eos omnes, et quid de semetipsis profiterentur ex eorum motibus agnoscentes, priusquam in eos vulgus clamoribus insiliret, ipsi in medium prorumpunt, ac sese Christianos esse testantur. Pro quorum victoria, gloriosissime Christus de antiquo generis humani inimico triumphavit, et versa vice, ex [Col. 0416D] eorum confidentia, persecutoribus terrorem, suis constantiam animi dedit.



E. XII KAL. JANUARII. (21 Dec.)

Apud Edissam Mesopotamiae civitatem, natalis sancti Thomae apostoli [h 1Kb] .

Catalaunis, sancti Memmii, episcopi primi illi civitati ab urbe Roma directi, qui inter alia miracula mortuum suscitavit, cujus nunc sepulcrum creberrimis miraculis illustratur.

[Col. 0417A] Item in Tuscia, natalis sanctorum Joannis et Festi.



F. XI KAL. JANUARII. (22 Dec.)

Romae [a 1Kb] , via Lavicana inter Duas Lauros [b 2Kb] , natalis triginta martyrum, qui omnes uno die persecutione Diocletiani coronati sunt.

Apud Alexandriam, natale beati Iscnyrionis martyris. Is namque cum rem cujusdam potentis sub mercede procuraret, jubetur ab eo idolis immolare. Recusans cogebatur ab eo idolis immolare. Recusans cogebatur injuriis, persistens rursum blanditiis mulcebatur. Cum vero utrumque contemneret, praeacuta sude validissime transverberatus per media viscera neci traditur.

[Col. 0417B] Ipso die, aliorum quamplurimorum martyrum, qui in desertis et montibus apud Aegyptum oberrantes, fame, siti, frigore, languore, latronibus, bestiisque consumpti sunt; qui omnes imitati electos Dei prophetas, gloria martyrii coronati sunt. Inter quos et venerandus senex Chaeremon (episcopus hic erat urbis Aegypti quae dicitur Nilopolis) cum ad Arabicum montem una cum grandaeva conjuge discessisset, nulli ultra apparuit.



G. X KAL. JANUARII. (23 Dec.)

Romae, natalis sanctae Victoriae, virginis et martyris, persecutione Decii imperatoris. Haec desponsata Eugenio viro pagano, rogante Tito Aureliano, [Col. 0417C] qui sponsam Anatoliam virginem habebat, ad suadendam eam ut ei nuberet, perrexit. Cui et dixit: Audi me, domina soror Anatolia; et ego Christiana sum, et novi quia Deus nuptias non condemnat. Prophetae et patriarchae conjuges habuerunt, et posteritas eorum a Deo benedicta est. Nunc ergo audi me, et accipe virum qui te non prodat quod sis Christiana; sed per maritalem gratiam fiet ut ipse Christianis consentiat. Haec dicenti Victoriae virgo Anatolia respondit: O Victoria, vince diabolum et esto vera victoria. Tunc quando tota terra vacua erat, dixit Deus hominibus: Crescite et multiplicamini, et replete terram: nunc plenae terrae. Postquam Filius Dei de coelo descendit, quotidie clamat: Crescite in fide, multiplicamini in charitate, et replete [Col. 0417D] coelos; quia appropinquavit regnum coelorum. Iterum inter alia et post alia, sancta Anatolia intulit: Ego die qua explicui pretium ornamentorum [Col. 0418A] meorum in pauperes Christi, vidi per visum juvenem auro diadematum, splendidum in vestibus purpureis atque gemmatis, qui grata facie et laeto vultu me inspiciens, ait: O virginitas, quae morte non vinceris, quae a morte perpetua liberas! O virginitas, quae non in operibus tenebrarum sed semper in lumine versaris! Haec ego audiens, evigilavi, et coepi flere, et projiciens me in pavimento, rogavi Dominum ut is qui mihi loquebatur dulcissimos sermones iterum prosequeretur. Sic mihi oranti et prostratae idem qui ante loquebatur talia mihi subsequitur: Virginitas purpura regalis est; quam qui induit reliquis fit eminentior. Virginitas gemma est pretiosa. Virginitas thesaurus est regis immensus. Huic fures insidias tendunt. Hanc tu evigilans sollicite custodi, [Col. 0418B] quantumque te plus habere cognoscis, instantius custodi, ne perdas. His et similibus verbis et factis incitata Victoria, omne pretium ornamentorum suorum et ipsa distraxit pauperibus. Sicque factum est, ut agentibus sponsis earum Aurelio et Eugenio, quia nubere illis virgines Christi noluerunt, a Decio imperatore urbe Roma pulsae, ad praedia sponsorum ducerentur; ubi fame et inedia ita afflictae sunt, ut vix ad vesperum modicus panis cibarius eis daretur, nulloque pacto efficere sponsi potuerunt ut vel ad nubendum, vel sacrificandum animi illarum inclinarentur. Beata igitur Victoria in virginitatis proposito invincibiliter persistens, post multa facta miracula, inter quae plurimas virgines Domino aggregaverat, percussa est gladio in corde a carnifice [Col. 0418C] Taliarcho, quem rogatu Eugenii sponsi sui Julianus pontifex Capitolii et comes templorum, ad hoc opus direxerat. Passa est autem X Kalend. Januarii. Corpus ejus cum omni reverentia curatum. Taliarchus vero percussor ejus, leprosus factus, intra sex dies consumptus a vermibus, exspiravit.

Apud Nicomediam, sanctorum martyrum [c 1Kb] viginti, quos Diocletiana persecutio gravissimis cruciatos tormentis, martyres Christo fecit, et beatos sanctorum numero in coelis conjunxit.

Item Romae, beati Servuli, de quo beatus Gregorius scribit; qui rebus pauper, meritis dives, quem longa aegritudo dissolverat: nam a primaeva aetate usque ad finem vitae, paralyticus jacebat. Hic non modo stare, sed ne unquam in lecto surgere vel ad [Col. 0418D] sedendum valebat. Nunquam manum suam ad os ducere, nec se potuit in latus aliud declinare. Quidquid ex eleemosyna potuisset accipere hoc pauperibus [Col. 0419A] erogabat. Litteras non noverat, sed Scripturae sacrae sibimet codices emerat; et religiosos quosque in hospitalitate suscipiens, hos coram se legere sine intermissione faciebat. Sicque factum est ut quantum ad mensuram propriam attinet, plene sacram Scripturam disceret. Studebat in dolore semper gratias [Col. 0420A] agere, hymnis Dei et laudibus, diebus ac noctibus vacare. Hic beatissimo fine glorificatus, sepultus est in ecclesia sancti Clementis, episcopi et martyris, ubi ad commendandam ejus sanctitatem, ad ejus tumbam miracula creberrime fiunt.


Reliquos dies hujus mensis, vide initio Martyrologii Adonis.




[Col. 0419]
PRECATIO ADONIS.


[Col. 0419A] Christe, precor, veniam segni des mitis alumno;
   Tardus sum, tarde sed tibi nemo venit.
Longus praeteritis tenuit nos error in annis;
   Sufficiat meritis haec, rogo, poena meis.
[Col. 0419B] Vita brevis superest, in mortem et pronior aetas;
   Jam peccare senex non queo, nolo tuus.
Sanctorum eximiis meritis precibusque beatis,
[Col. 0420A] Quorum perpetuos memorat liber iste triumphos,
Da, Pater omnipotens, veniam, da, Christe, medelam
His qui supplicibus votis ac mente fideli
Committunt sese tantis per saecla patronis,
[Col. 0420B] Qui zabulo victo, rutilis super astra coronis
Conspicui, de te, quidquid petiere, merentur.




[Col. 0419]
APPENDIX AD SANCTI ADONIS MARTYROLOGIUM.



AMICE LECTOR,

[Col. 0419C] Habes in hac Appendice quae hactenus Adonis Martyrologio fuere inserta, cum tamen ab aliena manu sint. Et quidem ea quae asteriscis notata sunt, etiam Jacobi Mosandri judicio, qui primus Adonem edidit, aliena ab Adone judicata sunt. Quorum rationem ita ipsa ad lectorem reddit: »Martyrologium hoc ex quatuor pervetustis mss. codicibus sibi mutuo correspondentibus manu propria exaravimus. Verum quartus a monacho ordinis S. Benedicti conscriptus, aliquot sanctorum nomina continebat, qui in caeteris tribus non habebantur. De quibus cum dubitaremus an essent Adonis, vel potius per dictum monachum [Col. 0420C] ejus Martyrologio adjecta, doctorum virorum usi consilio, eosdem sanctos signo stellae (*) praenotavimus, ad evitandum omnem errorem et scrupulum.« Hactenus Mosander.

Ego vero collatione trium codicum mss. Mosandrianis codicibus vetustiorum (de quibus initio Adonis ad Lectorem dixi), multo plura deprehendi Adonis non esse. Quae in appendicem quoque retuli, sine asterisci tamen signo, ut constet quae communi nostro Monsandrique consensu ab Adone resecanda sint, quae vero praeterea indicio trium mss. quos dixi codicum.



MENSIS JANUARIUS.
[Col. 0419C]

[Col. 0419D] Kal. Jan. (1 Jan.)---* Eodem die sanctissimi Paragodae, septimi Viennensis episcopi.

IV Nonas Jan. (2 Jan.)---* Item sancti Isidori, episcopi et martyris.

III Nonas Jan. (3 Jan.)---Item Octavae sancti Joannis evangelistae.

II Nonas Jan. (4 Jan.)---Item octavae Innocentium.

Idibus Jan. (13 Jan.)---Octava Epiphaniae.

* Treviris sancti Agriti, episcopi et confessoris.

* Rhemis, depositio sancti Remegii episcopi.

XVIII Kal. Febr. (15 Jan.)---* Item Mauri abbatis, discipuli beati Benedicti.

XVII Kal. Febr. (16 Jan.)---In Marcello, post, Pricillae, addit Ado vulgatus: »Hic fecit coemeteria [a 1Kb] via Salaria, et quinque et vinginti titulos in urbe Roma constituit, propter baptismum et poenitentiam [Col. 0420C] multorum, qui convertebantur ex paganis, et propter sepulturas martyrum.«

[Col. 0420D] XV Kal. Febr. (18 Jan.)---Et passio sanctorum martyrum Thyrsi, Leuci et Galerici [leg. Callinici] [b 1Kb] .

XIV Kal. Febr. (19 Jan.)---Jerosolymis, Marthae et Mariae, sororum Lazari.

XIII Kal. Febr. (20 Jan.)---In Fabiano [c 1Kb] , post sepultus, addit Ado vulgatus: »Hic regiones divisit diaconibus, et fecit septem subdiaconos qui septem notariis imminerent, ut gesta martyrum in integro colligerent. Hujus tempore supervenit Novatus ex Africa, et separavit Novatianum de Ecclesia, postquam Moyses confessor in carcere defunctus est; qui fuit ibi menses undecim.«

XI Kal. Febr. (22 Jan.)---Ipso die in Galliis, civitate Ebreduno, sanctorum martyrum Vincentii, Orontii et Victoris [d 1Kb] .

[Col. 0421A] * Item natalis sancti Pauli, quem beatus apostolus ordinatum, urbi Narbonae episcopum misit. Quem tradunt ipsum eumdem esse Sergium Paulum proconsulem, virum prudentem, a quo tempore Pauli sortitus est nomen, quando eum fide Apostolus subegerat Christi. Qui cum ab eodem ad Hispanias praedicandi gratia mitteretur, apud praefatam urbem Narbonam relictus, et praedicationis non segniter impleto ministerio, clarus miraculis coronatus sepelitur.

X Kal. Febr. (23 Jan.)---* [a 1Kb] Et alio loco, passio sanctorum Eugenii, Macarii et Perulvii.

VII Kal. Febr. (26 Jan.)---In Polycarpo, post consummati sunt in edito Adone addebatur: »Tum etiam Germanicus, athleta Christi insignis, glorioso martyrii agone translatus est. Nam cum a judice damnatus fuisset ad bestias, ultro sibi praeparatam bestiam provocavit, despiciens videlicet temporalem mortem, et coronam vitae aeternae veloci fine adipisci desiderans. Scripsit idem beatus Polycarpus ad Philippenses [Col. 0421B] valde utilem epistolam, quae usque hodie in Asiae conventu legitur.«

[b 1Kb] Item apud Bituricas civitatem, beati Sulpitii, episcopi et confessoris, cujus et vita et mors pretiosa gloriosis miraculis commendantur.

III Kal. Febr. (30 Jan.)

Item natalis sanctae Aldegundae virginis.



MENSIS FEBRUARIUS.

IV Nonas Febr. (2 Febr.)---Aurelianis, depositio sancti Flosculi episcopi, et sanctae Sichariae, virginis Deo sacratae, ibidem.

III Nonas Febr. (3 Febr.)---* Hamburgi, sancti Anscari, episcopi et confessoris, Hamburgensis primi episcopi, et Bremensis archiepiscopi.

* Viennae, sancti Eventii, episcopi et confessoris.

VIII Idus Febr. (6 Febr.)---* Item eodem die, Vedasti et Amandi, episcoporum et confessorum.

[Col. 0421C] VI Idus Febr. (8 Febr.)---Item depositio sanctae Helenae reginae.

IV Idus Febr. (10 Febr.)---* Item Scholasticae [c 1Kb] virginis, sororis sancti Benedicti abbatis (21 Mart.), qui vidit animam ejus in columbae specie coelum penetrare.

III Idus Febr. (11 Febr.)---* Apud Lugdunum, natalis sancti Desiderii episcopi et martyris; hic beatus vir passus est quidem in * Prisciniaco villa, territorio Lugdunensi, decimo Kalendas Junii; translatus est autem Viennam episcopatus sui civitatem, tertio Idus Februarii.

Idibus Febr. (13 Febr.)---Natalis Gregorii papae II [d 1Kb] , qui rexit Ecclesiam annos sexdecim. Leonis Constantini temporibus; hic vir castus, in divinis Scripturis eruditus. Hic in Germania per Bonifacium episcopum, verbum salutis praedicavit. Hic quadragesimali tempore, ut feria quinta jejunium et missarum celebritas fieret, quod antea non agebatur instituit.

[Col. 0421D] XV Kal. Marti (15 Febr.).---Item beati Severi, presbyteri et confessoris, cujus meminit in Dialogo (cap. ult.) beatus Gregorius.

Brixiae, natale sanctorum martyrum Faustini et Jovittae. Qui nobili progenie in civitate Brixiana sunt orti. Nam parentes eorum in praedicta civitate caput senatus fuerunt. Jubente Adriano imperatore, a quodam Italico comite Rhaetiarum in jam dicta urbe comprehensi, et in carcerem sunt retrusi. Postea vero, Adriano jubente, post multa et diversa tormenta, traditi sunt ad dilacerandum immanissimis feris, id est leonibus, leopardis, ursis atque superbissimis tauris. Sed ipsae ferae, Domino mitigante, velut agni in mansuetudinem sanctis Dei [Col. 0422A] conversae sunt; ita ut ipsorum pedibus prostratae, eorum vestigia lingerent, inimicos autem Dei una cum ipso Italico, facto impetu, interficerent. Novissime autem in equuleo alligati, et in ignem missi, positi sunt super ollam aeneam, in qua hinc inde plumbum liquebatur. Sed ipse ignis nihil sanctis Dei nocuit; inimicus vero illorum, quotquot attingere potuit, una cum Pompeio fratre Adriani excussit. Quo viso sanctus Calocerus, qui tunc curam palatii habebat, credidit cum officio suo ad duodecim millia hominum. Unde iratus Adrianus ipsis omnibus, excepto Calocero, capita amputari jussit. Deinde, admonentibus sanctis angelis, beatus Apollonius, Brixiensis Ecclesiae episcopus, sanctum Faustinum consecravit presbyterum, et beatum Jovittam diaconum ordinavit. Post hoc autem, jubente Adriano, beatus Faustinus et Jovitta una cum sancto Calocero, vincti ferro Mediolanum ducti sunt. In qua civitate Adrianus plumbum fervescens et liquescens per fistulas in ora ipsorum trium mitti [Col. 0422B] praecepit; sed nihil sanctos Dei nocuit. Insuper et oculos beatorum Faustini et Jovittae jussit auferri; sed altera die eis oculos Dominus restituere dignatus est. Deinde traditi sunt ipsi tres saevissimis bestiis, id est tigribus, ursis, atque superbissimis tauris; sed ipsae ferae sicut priores, Domino operante, sanctis Dei in mansuetudinem conversae sunt, ex paganis autem maximam multitudinem interfecerunt. Post haec et alia tormenta, jussit Adrianus cuidam Sapricio, primicerio scholae candidatorum, ut beatum Calocerum in Ambinganum civitatem duceret, et ibi eum puniret, si non praeceptis ejus obtemperaret. Nam ibi amputatione capitis post multa tormenta martyr Christi effectus, multo tempore quievit, quamvis postea Angilbertus archiepiscopus Mediolanensis eum inde transtulerit, et in suae dioecesis monasterio, quod vocatur Clavate, summa cum diligentia et honore collocare curaverit. Ipse vero beatus Calocerus cum in custodiam Ambinganum [Col. 0422C] iret, devenit in civitatem Astensem, et ibi invenit illustrem virum ipsius civitatis, nomine Secundum. Et cum eidem Secundo Christum praedicaret, et multa de beato Faustino et Jovitta diceret, qualiter Mediolani pro Christi nomine plurima passi in vinculis detinerentur, credidit ipse, et summa cum festinatione venit Mediolanum, et a sanctis Faustino et Jovitta baptizatus in civitatem suam reversus est; et ibi, amputato capite a praedicto Sapricio, Christi martyr effectus est. Post hoc sancti martyres Faustinus et Jovitta, vincti sub custodia cujusdam Antiochi praesidis Romam ducti sunt, et ibi diversis poenis afflicti multos ad fidem converterunt, plurima per eos Domino faciente miracula. Ibi etiam invenerunt sanctum Evaristum urbis Romae episcopum, inter sepulcra martyrum latitantem; quem rogaverunt ut faceret beatum Calimerum, qui per eorum praedicationem, inter plurimos Romanos credidit, in Mediolanensi civitate episcopum. Quo facto, iterum sub custodia Aureliani comitis ducti sunt Neopolim, [Col. 0422D] et ibi multa ac varia tormenta perpessi, plurimis miraculorum ostensis, Domino juvante, multos ad fidem converterunt. Postea vero, manibus pedibusque ligatis, in mare demersi, et ab angelis Dei liberati, et ad littus deducti sunt. Novissime autem jussu Adriani imperatoris Brixiam reducti sunt, et ibi a praefato Aureliano, post multa iterum tormenta amputatis capitibus, Christi martyres effecti sunt.

XII Kal. Martii (18 Febr.)--- [e 1Kb] In Simeone, post fuisse, addit Ado vulgatus: »Constat tamen, quia Cleophas, cujus filius iste fuit, frater erat Joseph.«

XI Kal. Martii (19 Febr.).---Item sancti Theodori martyris, fratris sancti Georgii.



MENSIS MARTIUS.
[Col. 0423A]

Kal. Martii (1 Mart.)---+ Eodem die, Suvitberti, episcopi et confessoris.

VI Nonas Martii (2 Mart.).---Romae, Simplicii [a 1Kb] papae, qui sedit annis quindecim. Hic Acacium Constantinopolitanum episcopum, et Petrum Alexandrinum episcopum Eutychianos damnavit.

IV Idus Martii (12 Mart.).---+ Romae, depositio sancti Gregorii papae [b 1Kb] , qui nobili genere liberalibus artibus eruditus est. Deinde, defunctis parentibus, sex in Sicilia monasteria construens, septimum intra Urbis muros constituit. In quo ipse post saecularem habitum multis fratribus aggregatis, sub abbatis imperio strenue militavit, et suae nobilitatis lineam moribus extulit, probis actibus decoravit. Nam qui ante sericis vestibus ac gemmis micantibus per Urbem solebat procedere trabeatus, post vili contectus tegmine, ministrabat pauper ipse pauperibus; quibus monasteriis tantum de redditibus praediorum delegavit [Col. 0423B] quantum posset commorantibus ad quotidianum victum sufficere, reliqua vero vendidit, ac pauperibus erogavit. Deinde coactus et multum renitens, factus urbis Romae summus pontifex, Anglorum gentem ad fidem convertit, directis videlicet sui monasterii monachis, Mellito, Augustino, atque Joanne, et cum eis aliis pluribus fratribus. Rexit autem gloriosissime Romanam Ecclesiam annis tredecim, mensibus sex, et diebus decem. Augmentavit etiam in precatione canonis: Diesque nostros in tua pace dispone, etc.

Item Romae, Innocentii papae [c 1Kb] , qui rexit Ecclesiam annis quindecim, mensibus duobus, diebus vero viginti uno. Hic constitutum fecit de Ecclesia, et Pelagium atque Coelestium haereticos damnavit; et constituit ut qui natus fuisset de Christiana per baptismum renasceretur, quod Pelagius damnabat.

+ In Africa Joannis et aliorum quadraginta quatuor.

[Col. 0423C] + Romae, depositio sanctorum Innocentii et Rasi episcoporum.

Pridie Idus Martii (14 Mart.).---Eodem die Zachariae [d 1Kb] pontificis, qui Romae sedit annos decem. Hic in patriarchio B. Georgii martyris caput reperit in capsa reconditum; in qua + [e 9Kb] pittacium pariter invenit, hoc ipsum Graecis litteris exaratum. Sepultus est in ecclesia S. Petri apostoli.

XVII Kal. Aprilis (16 Mart.).---+ Eodem die sancti Heriberti Coloniensis archiepiscopi, vita et miraculis gloriosi, in monasterio Tuitiensi quiescentis.

XIV Kal. Aprilis (19 Mart.).---+ Item eodem die, sancti Joseph, nutritoris Domini.

XIII Kal. Aprilis (20 Mart.).---+ Item natalis S. Archippi, commilitonis beati Pauli apostoli.

XI Kal. Aprilis (22 Mart.).---Item sanctarum virginum Herlindae et Relindae sororum.

X Kal. Aprilis (23 Mart.).---In Antiochia, sancti [Col. 0423D] Theodori, presbyteri et martyris.

VIII Kal. Aprilis (25 Mart.).---Hierosolymae, Dominus noster Jesus Christus crucifixus est.

Et in eadem civitate, passio S. Jacobi apostoli, sicut in Actibus apostolorum scribitur (Act. XIII).

[Col. 0424A] Eodem die, immolatio Isaac et transitus filiorum Israel per mare Rubrum.

Et victoria Michaelis archangeli contra draconem.

VII Kal. Aprilis (26 Mart.).---+ Eodem die, depositio S. Lutgerii episcopi.

VI Kal. Aprilis (27 Mart.).---Item Hierosolymae, Resurrectio Domini.

III Kal. Aprilis (30 Mart.).---* Aurelia civitate, sancti Pastoris episcopi depositio.



MENSIS APRILIS.

VIII Idus Aprilis (6 Apr.).---In Sixto, post imperatoris, addit Ado vulgatus: »Hic [f 1Kb] constituit ut sacra mysteria non tractarentur nisi a ministris sacris; et quicunque episcopus evocatus fuisset ad sedem apostolicam, rediens ad parochiam suam, non reciperetur, nisi salutationis litteras, hoc est, formatas [Col. 0424B] a sede apostolica plebi detulisset. Constituit quoque ut intra actionem missarum Sanctus, sanctus, sanctus, ter decantaretur.

VII Idus Aprilis (7 Apr.).---Item Coelestini papae [g 1Kb] , qui rexit Ecclesiam annos octo. Hic constituit ut psalmi Davidici centum et quinquaginta ante sacrificium antiphonatim canerentur: nam antea tantum epistola et sanctum Evangelium recitabantur.

V Idus Aprilis (9 Apr.).---+ Item quinque virginum, quarum nomina Deus scit.

Et Mariae Aegyptiacae.

IV Idus Aprilis (10 Apr.).---+ Item in Antiochia, sancti Theodori presbyteri.

III Idus Aprilis (11 Apr.).---+ Eodem die Romae, beati Leonis papae [h 1Kb] .

Pridie Idus Aprilis (12 Apr.).---In Julio, post reversus est, editus Ado addit: »Hic constituit [i 1Kb] ut nullus clericus causam quamlibet in publico ageret, [Col. 0424C] nisi in Ecclesia; et notitia fidei per notarios colligeretur; et sive cautiones, vel instrumenta, aut donationes, aut commutationes, aut traditiones, aut testamenta, aut allegationes, vel manumissiones a clericis in Ecclesia celebrarentur.«

Idibus Aprilis (13 Apr.).---+ Item sanctae Euphemiae, virginis et martyris.

XVI Kal. Maii (16 Apr.).---* In Mauritania, natalis Basillae.

Item sancti Aniceti papae [j 1Kb] , qui sedit in episcopatu annis undecim, et temporibus Severi et Marci martyrio coronatur, sepultus in coemeterio Callisti. Hic constituit ut clerus comam non nutriret secundum Apostoli praeceptum (I Cor. XI).

+ Eodem die, dedicatio oratorii S. Gangulphi martyris.

XIII Kal. Maii (19 Apr.).---+ Eodem die, depositio S. Baldrici episcopi.

X Kal. Maii (20 Apr.).---In Victore, post coronatur, [Col. 0424D] editi hactenus addunt: »Hic constuit [k 1Kb] ut sanctum Pascha die Dominico celebraretur, et a quintadecima luna primi mensis usque ad vigesimam primam observaretur; et constituit ut necessitate faciente, sive in flumine, sive in mari, sive in fontibus, sub Christiana confessione quicunque hominum ex gentilitate venientes baptizarentur.«

[Col. 0425A] XI Kal. Maii (21 Apr.).---+ Romae, in coemeterio via Appia. SS. Valeriani, Maximi et Tiburtii.

+ In Campania, natalis sancti Amphelici.

Romae, S. Soteris papae [a 1Kb] , qui sedit in episcopatu annos novem, sepultusque est in coemeterio Callisti. Hic constituit ut nulla monacha pallam sacratam contingeret in ecclesia, neque incensum poneret.

X Kal. Maii (22 Apr.).---In Africa civitate Hieropoli, natalis sancti Philippi apostoli.

In Caio, post Martias addit Ado vulgatus: »Hic Caius constituit [b 1Kb] ut per omnes gradus primum ascenderet si quis episcopus fieri mereretur, et esset ostiarius, lector, exorcista, acolytus, subdiaconus, diaconus, presbyter.«

Eodem die Romae, sancti Agapeti pontificis [c 1Kb] , qui sedit menses undecim. Hic ingressus Constantinopolim ad Justinianum imperatorem, Anthimium episcopum Constantinopolitanum, qui duas in Christo naturas negabat, deposuit, et in ejus loco Menam catholicum consecravit.

[Col. 0425B] IX Kal. Maii (23 Apr.).---+ Eodem die, passio sancti Adelberti, episcopi et martyris.

+ Item eodem die, S. Pysinnae virginis.

VIII Kal. Maii (24 Apr.).---In Babylonia, civitate magna, Sidrach, Misach, et Abdenago, qui et mutato nomine Ananias, Azarias et Misael dicebantur, de camino ignis ardentis sunt liberati.

VI Kal. Maii (26 Apr.).---+ Item Romae, sancti Tindemialis, episcopi et confessoris.

V Kal. Maii (27 Apr.).---In Anastasio, post decem, Ado vulgatus addit: »Hic constituit [d 1Kb] ut quotiescunque sancta Evangelia recitarentur, sacerdotes non sedeant, sed curvose stent, constituitque transmarinum hominem in clerum non recipi, nisi quinque episcoporum designaretur suffragiis.«

Pridie Kal. Maii (30 Apr.).---+ Romae, S. Quirini, tribuni et martyris, de quo supra tertio Kalendas Aprilis.

+ Item Sophiae, virginis.



MENSIS MAIUS.
[Col. 0425C]

Kalendis Maii (1 Maii).---* Autisiodoro civitate, depositio sancti Amatoris episcopi.

+ Tolosae, natalis sancti Orientii episcopi.

Item depositio S. Justini, Begorra civitate.

+ Eodem die, S. Walburgae virginis.

IV Nonas Maii (4 Maii).---+ Eodem die, memoria beatissimi Justi, Viennensis episcopi.

Pridie Nonas Maii (6 Maii). + In Galatiae civitate, natalis beati Gerontii confessoris.

Nonis Maii (7 Maii).---+ Item Benedicti pontificis [e 1Kb] , qui sedit Romae menses decem, imperante Constantino. Hic ab ineunte aetate in Ecclesia militavit, paupertatis semper amator; sepultus apud B. Petrum.

VIII Idus Maii (8 Maii).---In monte Gargano, apparitio S. Michaelis archangeli, quando illa sagitta velut flamine retorta, eum a quo jactata est mox reversa [Col. 0425D] percussit; et dictum est ad episcopum: Ego sum Michael archangelus qui in conspectu Dei semper assisto [f 1Kb] .

VII Idus Maii (9 Maii).--- [g 1Kb] Eodem die, S. Dionysii, Viennensis episcopi, praeclarissimi in doctrina viri.

V Idus Maii (11 Maii).--- [h 1Kb] Eodem die, B. Gangulphi martyris, cujus gesta habentur.

Pridie Idus Maii (14 Maii).---+ Mediolani, Victoris, Camoris, Felicis, Rustici, sanctorum quadringentorum quatuor martyrum, qui cum S. Cirico passi sunt.

XVII Kal. Junii (16 Maii).---+ Tricassino, depositio [Col. 0426A] Fidoli (*) presbyteri [al., episcopi], et confratris Brendani abbatis.

XIII Kal. Junii (20 Maii).---Item passio S. Saturninae virginis.

XII Kal. Junii (21 Maii).---+ Autisiodori, depositio B. Valis, presbyteri et confessoris, et Valentis martyris.

XI Kal. Junii (22 Maii).---Natale S. Juliae, quae, cum Carthago civitas capta esset, ducta est captiva; et sortita in servitutem devenit cujusdam Euchii civis Syriae Palaestinae. Cui diligenter serviens, expleto ejus servitio, acceptaque requie, aut orationi aut lectioni insistebat: nam et corpus suum jejuniis affligebat. Unde dominus ejus quamvis paganus valde eam admirans, saepius admonebat ne taliter se affligeret. Sed illa nec blandimentis, nec etiam monitionibus ab hoc quod inchoaverat recedebat, excepto die Dominicae resurrectionis. Deinde contigit ut dominus ipsius una cum ipsa veniret in Corsicam, et ibi sacrificantibus aliis, coepit et ipse diis immolare. [Col. 0426B] Sed beata Julia, videns errorem illorum, condolebat. Audiens quidam princeps Felix Saxo nomine, quod illa nollet sacrificare, quaesivit eam a domino suo, ut receptis in illius vice quatuor ancillis sibi, ea daretur. Cui ille pro magno ejus servitio noluit eam tribuere. Tunc praefatus Felix callide fecit domino suo convivium, quatenus ipso ex nimia potatione soporato, et ignorante, de navi ipsius eam tolleret. Quod et factum est. Nam, ipso inscio, ducta est beata Julia ante Felicem. Cumque blandimentis Felix ei non potuisset suadere ut sacrificaret, praecepit eam alapis caedi, deinde crinibus torqueri, atque flagellari, ad extremum etiam crucifigi; et sic in ipso patibulo ultimum efflavit spiritum. De cujus ore sanctissimo columba exivit, et coelum petivit. Tunc per angelos, divina dispensante gratia, nuntiatum est hoc quibusdam monachis in insula Margarita, quae nunc vulgo Gorgona dicitur, consistentibus. Illi, hoc audito, ascensis navibus, summa cum festinatione venerunt in [Col. 0426C] Corsicam, et invenerunt sicut sibi ab angelis fuerat revelatum. Dein summa cum reverentia deponentes corpus ejus de cruce, juvante Domino, celeriter ad sua reversi sunt. Et ibi, videlicet in ipsa Margarita insula condientes corpus ejus cum aromatibus, posuerunt in monumento cum gaudio. Postea autem de ipsa insula, Anza regina, uxor Desiderii regis Longobardorum, praecepit corpus ejus afferri, et in monasterio quod ad honorem ipsius construxit, Brixiae mirificentissime collocavit.

Romae, natalis sanctorum Faustini et Timothei, et aliorum.

+ Autisiodori, depositio et translatio sanctae Helenae virginis.

+ In Caesarea Cappadociae, natalis sancti Poliocti [Polyeucti].

X Kal. Junii (23 Maii).---Apud Viennam, natalis sancti Desiderii episcopi [i 1Kb] , qui passus est in territorio Lugdunensi, in villa Prisciniaco, super fluvium [Col. 0426D] Calarona, cujus vita plena miraculis refulsit, qui in Viennensi Ecclesia sepultus honoratur.

VIII Kal. Junii (25 Maii).---In Urbano addit vulgatus: »Hic sedit in episcopatu annos quatuor, menses decem, dies decem [j 1Kb] .«

VII Kal. Junii (26 Maii).---* Item natalis venerabilis Bedae, presbyteri et confessoris, ac doctoris celeberrimi.

V Kal. Junii (28 Maii).---* Romae via Numentana, milliario quartodecimo, natalis sanctorum Ephycati, Eustasii, Victuriae, Castulae.

IV Kal. Junii (29 Maii).---+ In Africa, natalis [Col. 0427A] sanctorum Primi, Alcidiae, Passiomoni, et aliorum centum quinquaginta quatuor.

III Kal. Junii (30 Maii).---+ In Antiochia SS. Syci et Palatini.

+ Item in Nicomedia, natalis multorum sanctorum.



MENSIS JUNIUS.

Nonis Junii (5 Jun.).---In Bonifacio Britanno, post Eobano, addit Ado vulgatus, et Adelhario.

+ Romae milliario tertio, Feliculae, Felicitatis, et aliorum.

III Idus Junii (11 Jun.).---* Romae, natalis SS. Basillae et Basilissae, et SS. Crispoli et Restituti.

XVI Kal. Julii (16 Jun.).---Apud Viennam, S. Domnoli episcopi.

+ In Moguntia, SS. Aurei et Justinae.

XV Kal. Julii (17 Jun.).---* Aurelianis, sancti Avitti, presbyteri et confessoris.

XIV Kal. Julii. (18 Jun.).---+ In Alexandria, S. [Col. 0427B] Mariae, virginis et martyris, et Balbinae.

XII Kal. Julii (20 Jun.).---Romae, sancti Silverii papae [a 1Kb] , qui sedit anno uno. Qui, consentiente Justiniano imperatore, a Belisario patricio depositus, et monachus factus, in exsilio confessor moritur.

XI Kal. Julii (21 Jun.).+ In Caesarea, depositio S. Eusebii episcopi.

VIII Kal. Julii (24 Jun.).---+ Romae, S. Fausti, cum aliis viginti tribus.

IV Kal. Julii (28 Jun.).---In Leone post papae, addit vulgatus: »Qui sedit menses decem Romae [b 1Kb] . Hic eloquentissimus, et divinis Scripturis sufficienter instructus, Graeca Latinaque lingua eruditus. Hic sanctam sextam synodum, quae in regia urbe celebrata est, ubi damnati sunt Cyrus, Sergius Honorius (deest vulgat.), Pyrrhus, Paulus, Petrus, Macarius, Stephanus, et Polychronius novus Simon, qui unam voluntatem et operationem in Domino Jesu Christo praedicabant, de Graeco in Latinum transtulit. Hic constituit ut qui archiepiscopus ordinatus fuerit, [Col. 0427C] nulla consuetudine pro usu pallii in diversis officiis persolvere debeat. [c 1Kb] Hic cum multis episcopis fidem catholicam exponens, Eutychianam et Nestorianam haeresim damnavit, et sanctissimum concilium Chalcedonicum sua industria congregari fecit. Hic constituit [Vulgatus addit, intra actionem dicere sanctum Sacrificium et] monacham non accipere velamen capitis benedictum ab episcopo, nisi prius probata illius virginitas fuerit.

III Kal. Julii (29 Jun.).---+ Romae, natalis sancti Novatiani cum aliis nongentis septuaginta septem.



MENSIS JULIUS.

Kal. Julii (1 Julii).---+ Item Octavae S. Joannis Baptistae.

+ Romae, Caii papae et aliorum [d 1Kb] .

Augustodini, depositio Leontii episcopi.

+ In Mesopotamia, Zeli cum aliis sex.

+ Orion, cum aliis octo.

[Col. 0427D] IV Nonas Julii (4 Julii).---+ Eodem die, Augustae, sancti Udalrici, episcopi et confessoris.

Nonis Julii (7 Julii).---+ Eodem die, Wilibaldi, episcopi et confessoris.

Et Materniani confessoris.

VIII Idus Julii (8 Julii).---+ [e 1Kb] Apud Herbipolim, natalis sanctorum martyrum Kiliani et sociorum ejus.

VII Idus Julii (9 Julii).---+ Eodem die, natalis S. Agilolphi, archiepiscopi Coloniensis et Martyris.

V Idus Julii (11 Julii).---+ Item Romae, natalis SS. Stephani, Leontii, et aliorum.

+ Treviris, S. Hildulphi, ejusdem urbis episcopi et confessoris.

[Col. 0428A] Idus Julii (13 Julii).---+ Eodem die, S. Margaritae, virginis et martyris.

Idibus Julii (15 Julii).---+ Eodem die, divisio apostolorum.

Ante Catulini post Carthagine, vulgatus interponit, natalis sanctorum Philippi.

+ Item eodem die, sanctae Reginsuindae virginis.

XVII Kal. Aug. (16 Julii).---+ Item SS. Monulphi et Gondulphi, episcoporum et confessorum.

+ Item alibi, sancti Mammae.

XVI Kal. Augusti (17 Julii).---+ Item Autisiodoro, S. Theodosii episcopi et confessoris.

XV Kal. Augusti (18 Julii). Brixiae, depositio S. Philastrii, ipsius civitatis episcopi: qui cum fuisset presbyter ordinatus, ductus amore Dei, relictis omnibus, universum pene ambitum circuivit orbis, quatenus secutus vestigia Pauli apostoli per singula loca animas fraude diaboli deceptas, de sempiterno suis praedicationibus liberaret interitu. Unde non solum [Col. 0428B] contra Gentiles atque Judaeos, verum etiam contra omnes pene haereses; et maxime contra Arianam perfidiam, quae tunc nimium praevalebat, fidei vigore pugnavit; et ob hoc verberibus castigatus, stigmata Domini nostri Jesu Christi suo portabat in corpore. Nam et in Mediolanensi urbe idoneus custos Dominici gregis fuit, et Auxentio Arianae perfidiae episcopo, priusquam B. Ambrosius eligeretur, divina gratia fultus nimium repugnavit. Romae etiam non exiguo tempore demoratus, multos et publica et privata disputatione est in fide lucratus. Et quia valde haereticos impugnabat, voluit de eorum singulis sectis atque doctrinis nefandissimis librum componere, quatenus singularum haeresium errore patefacto, nullus ab eis saltem simplex in Ecclesia constitutus comprehendi possit. De quo beatus Augustinus ita dixit (lib. de haeres. ad Quodvultdeum, haer. 41): Philaster Brixiensis episcopus in prolixissimo libro, quem de haeresibus condidit, centum viginti haereses [Aug. 1. centum [Col. 0428C] viginti octo] arbitratus est computandas.

XIV Kal. Augusti (19 Julii).---+ Lugduni, sancti Rustici, presbyteri et confessoris.

+ Item Treviris, S. Martini, episcopi et martyris.

XIII Kal. Augusti (20 Julii).---In Joseph, post Justus, omisso qui, addit Ado vulgatus. »Hic praedicationis, et sanctitatis officiis serviens.«

+ Item eodem die, Vulmari et Philiberti abbatum.

XII Kal. Augusti (21 Julii).---+ Eodem die, sancti Arbogasti, episcopi et confessoris.

X Kal. Augusti (23 Julii).---+ Eodem die, S. Liborii, episcopi civitatis Cenomanensis et confessoris.

VII Kal. Augusti (26 Julii).---* Treviris, sancti Beati confessoris.

IV Kalendis Augusti (29 Julii).---Item Aurelianis civitate, depositio sancti Prosperi episcopi.

[Col. 0428D] III Kalendas Augusti (30 Julii):---+ Eodem die, civitate Autisiodoro, S. Ursi, episcopi et confessoris.



MENSIS AUGUSTUS.

IV Nonas Augusti.---In Stephano post dies duos additur in vulgato: Hic constituit ut sacerdotes et Levitae vestes sacras in quotidiano usu non haberent, nisi tantum in ecclesia.

Nonis Augusti [f 1Kb] (7 Aug.).---+ Eodem die, sancti Justini presbyteri. de quo ad XV Kalend. Octobris.

Catalaunis, sancti Memmii, episcopi et confessoris.

[Col. 0429A] IV Idus Augusti (10 Aug.).---Item Romae, sancti Hormisdae papae [a 1Kb] , qui sedit annos septemdecim. Hic composuit clerum, et psalmis erudivit. Sub hujus tempore Anastasius imperator haereticus, percussus fulmine interiit. Sepultus est idem pontifex in ecclesia beati Petri. + VIII Idus Augusti [Vulg., male, VII].

III Idus Augusti (11 Aug.).---+ Eodem die in Cameraca civitate, natalis sancti Gaugerici, episcopi et confessoris.

Idibus Augusti (13 Aug.).---Pictavis, sanctae Radegundae, virginis et reginae.

XVIII Kal. Septembris [b 1Kb] (15 Aug.).---Eodem die [c 1Kb] dedicatio oratorii sanctorum Jacobi apostoli. Laurentii, Valentini, Scholasticae virginis, consecrati per Willibertum archiepiscopum.

XVII Kal. Septembris (16 Aug.).---Metis, sancti Arnulphi, episcopi et confessoris.

XVI Kal. Septembris (17 Aug.).---Item Octavae sancti Laurentii martyris.

[Col. 0429B] XV Kal. Septembris (18 Aug.).---+ Eodem die, sanctae Helenae reginae.

XI Kal. Septembris (22 Aug.).---Item octavae Assumptionis beatae Mariae virginis.

IX Kal. Septembris (24 Aug.).---Eodem die, natalis sancti Audoeni, episcopi et confessoris.

VI Kal. Septembris (27 Aug.).---Nola civitate, natalis sancti Felicis episcopi.



MENSIS SEPTEMBER.

Kal. Septembris (1 Sept.).---+ Item sanctorum confessorum Sixti et Sisinnii.

VIII Idus Septembris (6 Sept.).---Romae, natale sancti Eleuterii.

VII Idus Septembris (7 Sept.).---Aurelianis, natalis sancti Evortii, episcopi et confessoris.

Vico Novegento, natalis sancti Clodoaldi [d 1Kb] confessoris.

Eodem die, sanctae Reginae virginis.

V Idus Septembris (9 Sept.).---+ Sergii [e 1Kb] papae, qui [Col. 0429C] sedit annos tredecim Romae. Hic invenit mirae magnitudinis portionem ligni salutaris Dominicae crucis in sacrario beati Petri. Hic statuit in tempore confractionis Dominici corporis, Agnus Dei a clero et populo decantari, et constituit ut in diebus Annuntiationis Dominicae, Dormitionis et Nativitatis sanctae Dei genitricis Mariae, ac sancti Simeonis, quod Hypapante Graece dicitur, Litaniae exeant a sancto Adriano, et ad sanctam Mariam populus occurrat.

IV Idus Septembris (10 Sept.).---Romae, depositio sancti Hilarii [f 1Kb] papae.

III Idus Septembris (11 Sept.).---+ in Apulia, sanctorum Felicis et Donati.

Lugduni Galliae, depositio sancti Patientis episcopi, et alibi sanctorum Felicis et Regulae.

Pridie Idus Septembris (12 Sept.).---+ Item in Asia, sanctorum Diophili matronae, et Theclae virginis.

[Col. 0429D] + Lugduni, depositio sancti Sacerdotis, episcopi et confessoris.

+ Nicomediae, sancti Ammonae.

+ In Sicilia, civitate Catanas, sanctorum Eupli et Serapionis.

Idibus Septembris (13 Sept.).---Item Andegavis, [Col. 0430A] depositio sancti Murilionis, episcopi et confessoris.

Turonis, sancti Littorii, episcopi et confessoris.

XV Kal. Octobris (17 Sept.).---Romae, in crypta Arenaria, sanctorum martyrum Narcissi et Crescentionis.

XIII Kal. Octobris (19 Sept.).---+ Treveris, depositio Meletii episcopi.

XII Kal. Octobris (20 Sept.).---+ Romae, natalis sanctorum martyrum Eustachii, Agapiti, Theopisti, atque Philistae.

IX Kal. Octobris (23 Sept.).---+ Item passio sanctarum virginum Dignae et Emeritae.

+ Romae, depositio sancti Liberii [g 1Kb] papae.

Item passio Lini [h 1Kb] ejusdem urbis episcopi.

VII Kal. Octobris (25 Sept.).---Ambianis, sancti Firmini, episcopi et martyris.

+ Item, natalis sancti Quadrati, apostolorum discipuli [i 1Kb] , qui in locum beati Publii Athenarum episcopi substituitur, et Ecclesiam grandi terrore dispersam, [Col. 0430B] fide et industria sua congregavit; qui una cum filiabus Philippi in Prophetiae gratia celeberrimus fuit.

VI Kal. Octobris (26 Sept.).---Romae, via Appia in coemeterio Callisti, depositio sancti Eusebii, episcopi et confessoris.

+ Et in Albano, natale sancti Senatoris.

+ In Sardinia, natalis sancti Luxurii.

+ Arvernis, depositio sancti Apollinarii episcopi.

V Kal. Octobris (27 Sept.).---In Caesarea Cappadociae, sancti Eleutherii.

+ In Tharso Ciliciae, sanctorum Tharacii [j 1Kb] , presbyteri [al., Probi], et Andronici.

+ Eodem die, sancti Florentini martyris.

IV Kal. Octobris (28 Sept.),---+ Romae, natalis sancti Stactaei.

+ Genna civitate, depositio Salonii episcopi.

+ In monasterio Fuldensi, sanctae Liobae virginis.

+ Item sancti Wenceslai, martyris et ducis.

III Kal. Octobris (29 Sept.).---Eodem die, Antisiodoro, sancti Fraterni episcopi.

[Col. 0430C] Pridie Kal. Octobris (30 Sept.).---* In Placentina civitate, sancti Antonini confessoris.

* In Mediolano, translatio sancti Victoris martyris.



MENSIS OCTOBER.

Kal. Octobris (1 Oct.).---Treviris, sancti Nicetii, episcopi et confessoris.

* Eodem die, sanctorum Vedasti episcopi, et Bavonis confessoris.

VI Nonas Octobris (2 Oct.).---Eodem die, sancti Eusebii papae [k 1Kb] qui sedit in episcopatu annos septem, sepultus via Appia in coemeterio Callisti; hujus tempore inventa est crux Domini nostri Jesu Christi, quinto Nonas Maii. Hic haereticos inventos in Urbe manus impositione reconciliavit.

V Nonas Octobris (3 Oct.).---In Antiochia, sancti Theugenii. In Africa, Victoris, Urbani, Sapargi. Et alibi Felicis, Auponi et Casti.

IV Nonas Octobris (4 Oct.).---+ Autisiodori, [Col. 0430D] Marsi, presbyteri et confessoris.

+ Item Dureae virginis.

III Nonas Octobris (5 Oct.).---Autisiodori, depositio sancti Firmati diaconi, et Flavianae virginis.

Pridie Nonas Octobris (6 Oct.).---Autisiodori, depositio sancti Romani, ejusdem civitatis episcopi et martyris.

[Col. 0431A] Nonis Octobris (7 Oct.).---In Marco vulgatus post Ardeatina, addit: Ubi vivens ecclesiam exstruxit. Hic constituit ut episcopus Ostiae, qui consecrat episcopos urbis [a 1Kb] , pallio uteretur.

Eodem die, Lini [b 1Kb] papae et martyris.

+ In Capua Campaniae, Quarti, et Marcellini.

+ Bituricas civitate, sancti Augusti presbyteri et confessoris.

VIII Idus Octobris (8 Oct.).---Item Reparatae et Goclae virginum.

VII Idus Octobris (9 Oct.).---In civitate Laodicia Phrygiae, sancti Diodori.

+ In Provincia Rheta, civitate Augusta, sanctae Afrae martyris.

+ In civitate Vienna, multorum martyrum.

+ Romae, Marcellini et Genuini. Et inter duas lauros, Priminae.

VI Idus Octobris (10 Oct.).---In Malloso, post replerentur, addit vulgatus: Et aliorum trecentorum triginta, quorum corpora in palustria projecerunt [Col. 0431B] loca.

Eodem die, Veronae [c 1Kb] , sanctorum martyrum, Cassii, Florentii, et aliorum septem.

V Idus Octobris (11 Oct.).---Eodem die, natale sanctorum martyrum Nicasii episcopi, Quirini presbyteri, Scubiculi diaconi.

Turonis, sancti Venantii [d 1Kb] abbatis.

IV Idus Octobris (12 Oct.).---+ Bituricas, sancti Opinionis presbyteri.

+ In Provincia Syriae, Evagrii, et Prosyriae. Item Eustachii presbyteri.

+ In Campania, sanctorum Eucharisti, Fortunati, et Prisciani.

III Idus Octobris (13 Oct.).---In Hispania, Corduba civitate, sanctorum Fausti, Martialis, et Januarii martyrum.

Pridie Idus Octobris (14 Oct.).---Apud Viennam, sancti Agrati, episcopi et confessoris, et sancti Casturi, ejusdem urbis episcopi.

[Col. 0431C] * Cordubae, sanctorum Lupi et Aureliae.

+ Lugduni in Galliis, translatio sancti Justi, episcopi et confessoris.

+ Herbipoli, depositio sancti Buchardi episcopi, successoris sancti Kiliani.

Idibus Octobris (15 Oct.).---Apud Viennam, sancti Deodati episcopi.

Romae, via Aurelia, sancti Fortunati martyris.

+ Item Lubulii, Modesti et Fortunatae.

XVII Kal. Octobris (16 Oct.).---+ Apud Agrippinam Coloniam, sancti Eliphii martyris.

+ Item depositio sancti Galli abbatis, multis miraculis clari.

+ Eodem die, sancti Lulli, episcopi et confessoris.

XV Kal. Novembris (18 Oct.).---+ In Campania civitate, Puteolis, Januarii, et Eutychis.

XIV Kal. Novembris (19 Oct.).---+ In Istria, natalis sanctorum Austeri, Neopoli, Sussii, Januarii, Festi et Desiderii.

[Col. 0431D] XII Kal. Novembris (21 Oct.).---In Galliis apud Coloniam Agrippinam, sanctarum virginum undecim millium. Una dicitur Ursula, Sentia, Gregoria, Pinnosa, Mardia, Saula, Brictula, Saturnina, Rabatia, Palladia, Clementia, Grata; et aliarum nomina scripta sunt in libro vitae.

In Nicaea Bithyniae, Afrigis, Macarii, Dicei, Proculi, Neapoli, Modesti. et aliorum numero septuaginta duorum.

XI Kal. Novembris (22 Oct.).---+ Eodem die, sancti Severi episcopi Ravennae.

X Kael. Novembris (23 Oct.).---Coloniae, depositio sancti Severini episcopi et confessoris.

IX Kal. Novembris (24 Oct.).---Item Bonifacii [e 1Kb] [Col. 0432A] papae, qui sedit Romae annos tres. Hic sepultus est via Salaria, juxta corpus sanctae Felicitatis; hic constituit servum Clericum non fieri, nec obnoxium curiae, vel cujuslibet rei.

Coloniae, sancti Evergisti, episcopi et martyris.

VI Kal. Novembris (25 Oct.).---In Evaristo post Vaticano, addit Ado vulgatus: Hic titulos in Urbe divisit presbyteris, et septem diaconos ordinavit, qui custodirent episcopum praedicantem.

Autisiodori, depositio sancti Desiderii, episcopi et confessoris.

+Item sancti Florentu presbyteri et confessoris.

V Kal. Novembris (28 Oct.).---Eodem die, sancti Ferrutii martyris.

III Kal. Novembris (30 Oct.).---* Item passio sancti Feliciani cum sociis suis.

* Civitate Capuae, depositio sancti Germani, episcopi et confessoris, cujus animam in sphaera ignea Benedictus abbas vidit ab angelis in coelum deferri.

Pridie Novembris (31 Oct.).---+ Eodem die, [Col. 0432B] Sancti Wolfgangi, episc. et confessoris.

+ Item vigilia omnium sanctorum.



MENSIS NOVEMBER.

Kal. Novembris (1 Nov.).---In Caesarea Cappadociae, sancti Macedonii.

+ I Sithiu monasterio, depositio sancti Audomari episcopi.

+ Augustoduni, sancti Primi episcopi.

+ Bajocas civitate, sancti Vigoris episcopi.

IV Nonas Novembris (2 Nov.).---Apud Viennam, sancti Georgii, ejusdem urbis episcopi.

+ Item passio sancti Eustachii, uxoris ac filiorum ejus.

III Nonas Novembris (3 Nov.).---Apud Viennam, sancti Domini, confessoris et episcopi gloriosi.

Pridie Nonas Novembris (4 Nov.).---+ Augustoduni, sancti Proculi episcopi.

+ Item sanctarum virginum Modestae et Perpetuae.

[Col. 0432C] Nonis Novembris (5 Nov.).---+ Capua civitate, sanctorum Euras, et Quarti, et Pardi martyrum.

VIII Idus Novembris (6 Nov.).---+ In civitate Regidonas, depositio sancti Melanii, episcopi et confessoris.

+ Item eodem die, sanctorum Leonardi confessoris, discipuli sancti Remigii episcopi, et Winnoci abbattis.

VII Idus Novembris (7 Nov.).---Item Epternaco monasterio, natalis sancti Willibrordi, episcopi et confessoris.

+ Item sanctorum Rufi episc., et Herculani presbyteri et martyris.

VI Idus Novembris (8 Nov.).---+ Item ipso die, sancti Willehadi, episcopi et confessoris.

V Idus Novembris (9 Nov.).---Romae, sanctorum Clementis et Symphoriani.

In Hispania sanctorum Fausti, Januarii et Martialis [Col. 0432D] martyrum.

In Beryto civitate, crucifixio imaginis Domini nostri Jesu Christi.

IV Idus Novembris (10 Nov.).---+ In Antiochia, sanctorum Demetrii episcopi, Aniani diaconi, Eustosii, et sociorum eorumdem.

+ In civitate Aurelianensi, depositio sancti Monitoris, episcopi et confessoris.

III Idus Novembris (11 Nov.).---+ Ravennae, sanctorum Feliciani et Victorini mart.

Pridie Idus Novembris (12 Nov.).---Natalis + Bonifacii [f 1Kb] papae, qui Romae sedit menses octo, dies 22. Hic obtinuit apud Phocam principem, ut Sedes apostolica beati Petri Apostoli caput esset omnium [Col. 0433A] Ecclesiarum Romana, quia Ecclesia Constantinopolitana primam se omnium Ecclesiarum scribebat.

Apud Viennam, sancti Isici episcopi, qui post beatum Pantagatum praesedit Ecclesiae.

+ Item sanctorum Livini martyris, et Cuniberti confessoris, episcoporum.

+ In Caesarea Cappadociae, natalis sanctorum Germani, Theophili, Caesarii, et Eusebii.

+ Daventriae, sancti Lubvini, presbyteri et confessoris.

Idus Novembris (13 Nov.).---+ Apud Viennam, sancti Leonici ejusdem Ecclesiae miraculis clari.

+ Rotenis civitate sancti Amantii episcopi et confessoris.

XVIII Kal. Decembris (14 Nov.).---+ Item sancti Eraclii, episcopi et confessoris.

XVII Kal. Decembris (15 Nov.).---Item sancti Eugenii, episcopi et martyris.

XVI Kal. Decembris (16 Nov.).---+ Eodem die in Suevia, monasterio sancti Galli, natalis beati Othmari, [Col. 0433B] ejusdem monasterii post obitum sancti Galli primi abbatis.

XV Kal. Decembris (17 Nov.).---Viennae sancti Manati, episcopi et confessoris.

+ Item natalis sancti Gregorii, episcopi et martyris apud Pontum.

+ Item sancti Joannis monachi.

XIV Kal. Decembris (18 Nov.).---+ In Hispaniis, civitate Corduba, sancti Acisoleni.

+ Item Eraclea, sancti Cortheri, et aliorum quadraginta.

XIII Kal. Decembris (19 Nov.).---Romae, Gelasii papae [a 1Kb] , qui sedit in episcopatu annos quatuor. Hic Messenum episcopum, quem Felix antecessor ipsius damnaverat, revocavit, et communioni ecclesiaeque suae restituit. Hic libros adversus Eutychen et Nerium composuit.

+ In Eraclea, sanctae mulieres cum viduis quadraginta.

[Col. 0433C] + Augustoduni, sancti Simplicii, episcopi et confessoris.

XII Kal. Decembris (20 Nov.).---+ Item Regenfledis virginis.

IX Kal. Decembris (23 Nov.).---In Clemente (de quo fusius habes in libello Apostolorum) post in libro Vitae editi interserunt: Hic [b 1Kb] septem regiones divisit notariis fidelibus Ecclesiae, qui gesta Martyrum sollicite et curiose perquirerent. Hic ex praecepto beati Petri suscepit Ecclesiae pontificatum. Linus et Cletus ideo ante eum scribuntur, quia ab ipso principe Apostolorum ad ministerium sacerdotale episcopi sunt ordinati.

Vico Sarchinio, deposito sancti Trudonis, presbyteri et confessoris.

VII Kal. Decembris (25 Nov.).---+ Eodem die sanctae Catharinae virginis et martyris

+ Item sancti Mercurii martyris, qui passus est sub Decio imperatore.

[Col. 0433D] VI Kal. Decembris (26 Nov.).---In Lino, post meminit, additur in vulgato: Hic [c 1Kb] ex praecepto beati Petri constituit ut mulier in ecclesia velato capite introiret.

* Item Augustoduni, depositio sancti Amatoris episcopi.

IV Kal. Decembris (28 Nov.).---Romae, sancti Gregorii papae [d 1Kb] , qui rexit Ecclesiam annos decem. Hic constituit in Canone a sacerdote dicendum: Quorum solemnitas hodie in conspectu gloriae tuae celebratur: Domine Deus noster toto orbe terrarum: intra quorum nos consortium, etc. Sepultus est in ecclesia sancti Petri.

[Col. 0434A] Apud Viennam, sancti Philippi, ejusdem urbis episcopi.

In Sosthene, post discipuli addebatur in vulgato: Sancti Pauli, cujus meminit idem apostolus in prima Epistola ad Corinthios; et sancti Throphimi, de quo scribit Apostolus ad Timotheum: Trophimum [e 1Kb] reliqui infirmum Mileti (I Cor. I, II Tim. IV). Hic ab apostolis Romae ordinatus est episcopus, et ad Arelatem urbem Galliae, ob Christi Evangelium praedicandum directus. Ex cujus fonte (ut beatus papa Zosimus scribit) tota Gallia fidei rivos accepit. Qui apud eamdem urbem in pace quievit.

III Kal. Decembris (29 Nov.).---+ Item Romae, Arasonis, Saturnini, Chrysanthi, Mauri, et Dariae, et aliorum septuaginta duorum.

Pridie Kalendas Decembris (30 Nov.).---+ Eodem die festivitas [Baptismus] sancti Ambrosii, Mediolanensis episcopi.



MENSIS DECEMBER.

[Col. 0434B] Kalendis Decembris (30 Nov.).---Item ipso die, Virdunensi civitate, transitus beatissimi Agerici episcopi.

Pridie Nonas Decembris (4 Dec.).---+ In Tuscia, sanctae Barbarae [f 1Kb] , virginis et mart.

VII Idus Decembris (7 Dec.).---Item Octavae sancti Andreae apostoli.

VI Idus Decembris (8 Dec.).---In Eutychiano, post sepelivit, addit Ado vulgatus: Hic [g 1Kb] constituit ut fruges super altare, tantum fabae et uvae benedicerentur, et constituit ut qui martyrem sepeliret sine dalmatica, aut colobio purpureo, nulla ratione sepeliret.

+ Item Zenonis episcopi apud Veronam. Ipso die Treviris, sancti Eucharii, episcopi et confessoris.

IV Idus Decembris (10 Dec.).---Romae, sancti Melchiadis papae [h 1Kb] , qui sedit in episcopatu annos quatuor, sepultus est in coemeterio Callisti. Hic constituit ut die Dominica, aut quinta feria, nullus fidelis jejunaret; quia ipsos dies pagani, quasi sacro jejunio [Col. 0434C] celebrant. Et hic constituit ut ex consecratu episcopi oblationes propter haereticos per ecclesias dirigerentur.

Viennae, sancti Sinduphi, episcopi et confess.

III Idus Decembris (11 Dec.).---In Damaso, post duos, additur in Adone vulgato: Hic [i 1Kb] constituit ut psalmi die noctuque canerentur per omnes ecclesias; et in fine, Gloria Patri, et Filio, et Spiritui sancto. Hic multa corpora sanctorum requisivit, et invenit, quorum memoriam etiam versibus declaravit; qui sepultus est via Ardeatina in basilica sua, juxta matrem et germanam suam.

Idibus Decembris (13 Dec.).---+ Ipso die, sancti Auberti, episcopi et confessoris.

+ Item Orthiliae virginis.

XIX Kal. Janu. (14 Dec.).---Eodem die, beati Lupicini, Viennensis ecclesiae octavi episcopi.

+ Lugduni, sancti Nicasii, ejusdem urbis episcopi et martyris.

[Col. 0434D] XIII Kal. Janu. (20 Dec.).---Autisiodori, beati Greg. episcop. et confessoris.

XI Kal. Janu. (22 Dec.).---+ In Antiochia, sancti Basilei episcopi.

+ Civitate Ostia, sanctorum Demetrii, Honorati, et Flori martyrum.

+ Romae, via Portuensi, depositio sancti Felicis episcopi.

+ Item passio sanctae Theodosiae virginis, et Didymi monachi.

X Kal. Janu. (24 Dec.).---+ Item Romae, natalis sanctorum Eugenii, Eleutherii, Urbani, Cornelii, [Col. 0435A] Trajani, Victoris, Castulae, Eutychiani, ac sociorum ejus, et aliorum octingentorum triginta duorum.

VI Kal. Janu. (27 Dec.).---+ Item ipso die, ordinatio sancti Jacobi fratris Domini, qui ab apostolis primus ex Judaeis Jerosolymis est ordinatus episcopus, et in medio Pascha martyrio coronatus.

III Kal. Janu (30 Dec.).---+ Item in insula Oya, sanctorum Florentii, Sereni, Pauli, Stephani, Papiani et Cleri.

[Col. 0436A] + Turonis civitate, sancti Perpetui, episcopi et confessoris [a 1Kb] .

Pridie Kal. Janu. (31 Dec.).---+ Rhaetiariae beati Hermetis exorcistae.

+ Romae, Donati, Paulati Rogatae, Dominandae, et Hilarinae.

+ In provincia Sicilia, civitate Catana, sanctorum Stephani, Potiani, Attali.




[Col. 0435]
PASSIO SANCTI DESIDERII EPISCOPI VIENNENSIS, AUCTORE SANCTO ADONE EJUSDEM SEDIS EPISCOPO.
(Apud Canisium, Lectiones antiq., tom. II, part. II.)



PRAEFATIUNCULA ADONIS, Viennensis Ecclesiae antistitis, anno Incarnationis Domini DCCCLXX, indictione III, cum Passione S. Desiderii episcopi Viennensi Ecclesiae directa [a 1Kb] .

[Col. 0435B] Ado, peccator et humilis episcopus Viennensis Ecclesiae, dilectissimis fratribus, et filiis ejusdem Ecclesiae, in Patre et Filio, et Spiritu sancto, vero et essentiali uno Deo, salutem.

Beatissimi Desiderii Patris vestri vitam, et martyrium, sicut antiquis scriptis commendatur, vobis idcirco revolvere, et stylo committere aggressus sum, ut ejus incitamentis et studiis ad amorem vitae aeternae vos amplius inflammarem. Ut qui pastor vobis munere superno datus est, pascua vere innocentiae, et postmodum aeternae societatis intercessione sui apud Dominum obtineat. Nec enim deerit vobis illius [Col. 0436B] patrocinium, si ejus exemplo Domino Jesu Christo casto amore haeseritis. Qui est verum et aeternum principium. Habetis enim non mediocre solatium, cum cernatis Ecclesiam veram praeclarissimis confessorum et martyrum irradiatam fulgoribus, quorum splendore tenebras omnis erroris, Domino Deo nostro protectore, pedibus liberis evadere sufficitis. Gaudium et corona ipsorum, obsecro vos ego ipse servus et minimus ipsorum, state in Domino doctrinis, exemplis intercessionibus tantorum muniti, charissimi.



INCIPIT PASSIO SANCTI DESIDERII EPISCOPI VIENNENSIS.

[Col. 0435C] Desiderius, Viennensis Ecclesiae clarissimus pontifex, fuit a puero quidem sanctissime imbutus, vita purus, scientia Scripturarum non parum eruditus, in gremio sanctae matris Ecclesiae exercitate profecit. Inde ad culmen pontificale provectus, quantae gratiae fuerit, honor martyrii patefecit.

[a 1Kb] Fuit idem vir temporibus Chlotarii regis Chlodevei majoris filii, ac filiorum ipsius Chlotarii, Hereberti, qui sedit Parisiis; Chilperici, qui sedit Suessionis; Gunthramni, qui sedit Aurelianis; Sigiberti, qui sedit Rhemensium urbe, qui accepit Brunnehildem [Col. 0436C] Anagildi regis Hispanorum filiam, quae primum Ariana, postmodum sacramento fidei catholicis juncta, operibus flagitiosissimis disjuncta; de qua Childebertum Sigibertus genuit. Hujus sororem Gansildam Chilpericus primum habuit, quae postmodum, dolo Fredegundis strangulata est. Imperatores autem tunc temporis in Republica Romana Justinianus fuit major. Post quem Justinianus minor. Cujus tempore corpus B. Antonii monachi, revelatione divina repertum, in Ecclesia B. Joannis Baptistae apud Alexandriam sepultum est; et ab Africa [Col. 0437A] atrocissima gens Wandatorum expulsa. Cui imperatori Justinus succedit, sub quo gens Longobardorum Italiam invasit. Deinde imperavit Tiberius, post quem Mauricius.

Sed ut ad proposita revertar, cum longe lateque fama beati viri Desiderii spargeretur, et foris jam miraculis vulgaretur, atque virtus animi signis evidentibus patefacta claresceret, invidus omnis boni diabolus, in persecutionem tanti viri insani pectoris homines inflammat. Et quia videbat Domini Dei nostri Jesu Christi gloriam per beatum virum ubique diffundi, quibus artibus valuit tantum opus pietatis exstinguere, aggreditur lacessere illum, et conviciis afficere primo, deinde etiam injuriis propulsare, sicut certa res manifestabit. Sed Desiderius de beatis [Col. 0437B] pauperibus spiritu unus, cujus desiderium exaudiebat Deus, et praeparationem cordis ejus audiebat auris ejus, in petra fidei fundatus, tundi adversitatibus poterat, moveri a statu rectitudinis non poterat.

Igitur, interfecto Sigiberto rege factione Fredegundis reginae, Brunnehildis regina cum Theoderico admodum parvulo, Childeberti regis filio, Burgundiam obtinuit. Femina incomparabilis libidinis, quippe quae non timuerit incestuosissime Merovaeo Chilperici filio, mariti sui nepoti, se misceri. Illoque tonsurato presbyteroque facto, tali namque ordine pater vix eum potuit coercere, per diversorum juvenum libidines excanduit, turpissimum lupanar ipsa semetipsam turpissimis juvenibus exponens. Cujus [Col. 0437C] inaudita flagitia vir pontifex Desiderius zelo timoris Dei inflammatus, reprimere, et corrigere cupiens tam privatim quam publice, meliorem vitam arripere, et poenitudinem facti habere monebat. Sed quia qui arguit impium generat maculam sibi, novis et inauditis odiis coepit sanctum virum detestari, ac ut vitam auferret meditari. Sed quia id aperte non poterat, exsilio deportari, et relegari in quadam insula virum Dei facit. Ubi quadriennio diversis laboribus fatigatus, non tamen auxilio omnipotentis Dei nudatus est ac destitutus, quippe per quem beneficia infirmis quibuscunque Deus noster ibi contulerit. Nam quidam leprosus, inspectante populo, tactu beatissimi viri mundatus est a lepra, quae totum illum asperaverat. Ab ea die qua insulam ingressus est, [Col. 0437D] cincindele oleo plenum, quod manu illius illuminatum fuerat, virtute divina permansit indeficiens, semper ardens, et suam plenitudinem inexhaustam, ad gratiam viri Dei praedicandam omnibus manifestans. Et quod est mirabilius, quicunque cujuslibet infirmitatis a sancto pontifice ex eodem liquore perunctus fuisset, illico sanatus abibat.

Factum est autem ut vas plenum vini, propter adventantes qui inde haurirent, a ministro illius diligenti cura servaretur. Sed cum pluribus diebus jam expensum putaretur defecisse, et minister viri Dei id nuntiasset illi [a 1Kb] , quia non haberet petentibus [Col. 0438A] quid ultra praebere, confortatus a viro Dei, de largitate, et bonitate Creatoris, mox ut rediit, plenum, quod paulo ante vacuum fuerat, vasculum invenit. Tua sunt haec, Domine, qui pro te passos semper glorificas, qui duces gregis tui, ut oves tuae sequi non metuant, coronis virtutum exornas.

Praeter ea congregata multitudine sacerdotum, licet impia femina venena malitiae suae non evomuerit, tamen victa precibus, sanctum virum sedi suae urbique reformari jubet. Quis dicere sufficiat quibus gaudiis receptus fuerit, quot ulnis pietatis a clero et populo amplexatus, quibus lacrymis rigatus? Vere pastorem pium, quem nullius generis tribulatio a charitate ovium divellere potuit. Vere beatus populus, qui talem meruit suscepisse ductorem [b 1Kb] .

[Col. 0438B] Hic cum jam totus martyr esset corpore, hostiaque Deo placita, ut desiderium cordis ejus tribueretur ei, instaretque tempus ut poneretur in capite ejus corona de lapide pretioso: iterum simultate [c 1Kb] Brunnehildis ac illam constuprantium, jubetur venire pontifex sanctus ad palatium, quo tunc temporis Theodericus juvenis residebat. Attemptatur itaque vir Dei utrum in priori sententia permaneret. Interrogatusque utrum melius esset uni viro mulierem conjungi, quam per diversorum juvenum appetitus libidines suas dispumare; a quo cum responsum esset, unusquisque suam uxorem habeat, et unaquaeque suum virum habeat, et fornicatores, et adulteros Deum judicare, nec licere contaminari templum Spiritus sancti, cum corpora nostra templum essent Spiritus [Col. 0438C] Dei, et si quis templum Dei violasset disperderet illum Deus (I Cor. VII; Hebr. XIII; I Cor. III); cum ergo haec et his similia vir spiritu Dei perorasset, illico nuntiatur haec Brunnehildi. Coepit furere, virum Dei telis malitiae suae appetere, et qualiter vitam ei auferret cum juvenibus suis perquirere. Miserabile dictu, intra fores ecclesiae repulsus vir Dei clauditur, et ut furenti satisfieret, clamor popularis a fautoribus ipsius incitatus attollitur: Rebellem hunc et Reipublicae ac honoris patriae contrarium.

Sciens itaque vir Dei jam ad palmam se vocari, maxime cum id revelatione angelica patefactum esset, intrepidus, imperterritus, fixus totus in Deo, horam praestolatur. Abstrahitur iterum ab ecclesia, et sanctus [Col. 0438D] Domini indignis manibus pertractatur, atque agentibus Bettone, Gasifredo, et Aephane comitibus, impiissimi sceleris consiliatoribus, custodiae mancipatur, atque ad territorium usque Lugdunense perducitur, super fluvium Calaronam. Hinc inde vallatus iniquorum hominum turbis, cum jam videret furentem multitudinem in mortem suam velle consurgere, supradictorum juvenum maxime hortatu, genua in terra figens orationi incubuit, ac pro suis persecutoribus oravit dicens: Domine, ne statuas illis hoc peccatum, quia nesciunt quid faciunt (Act. VII; Luc. XIII). Commendo tibi oves, quas gratia tua [Col. 0439A] suscepi regendas. Non illas luporum rabies dispergat, sed in sancto ovili Ecclesiae tuae congregatae, vinculo charitatis adnexae, vivant in te de spiritu gratiae, custodiantur in aeterna misericordia tua, Jesu Christe Fili Dei, qui vivis et regnas in saecula saeculorum.

Insaniens itaque multitudo, cum furorem suum nequaquam reprimere posset, unus de saevientibus corripiens lapidem, cerebro orantis fortiter illisit, ac mox cerebello rupto sanguis undatim profluxit. Alter vallum ex utraque parte vehementer acutum tam cervici quam capiti infixit. Sicque sanctus pontifex martyrii palmam adeptus migravit victor ad Dominum. Tributaque est ei vita, et longitudo dierum in saeculum saeculi. Cui si non est dictum a persecutoribus: [Col. 0439B] Sacrifica daemonibus, est tamen dictum: Consenti nobis peccantibus; sile veritatem, ut fruamur cupitis amplexibus. Inde vere martyr, quia et veritatem tenuit et dilectionem, exibuit in correptione patientiam. Mori non pertimuit, ut suos quos Christo nutrierat, doceret pro veritate etiam constanter mortem excipere, quando veritas Christus sit; et quia nulla adversitate ad ultimum neque morte deberent separari a charitate Christi. Vere amabat ipsos a quibus injuste occidebatur, suaque poena insinuabat illis quam periculosissime ipsi in aeternum punirentur, qui flagitiose et facinorose vivebant, quando ipse ut ne talibus faveret, non modo committeret, poenam quamcunque corporis excipere paratus esset.

[Col. 0439C] Quae autem ultio in praesenti impiam illam perculerit, ut ne impune quis credat se peccare, breviter attingam: Chlothario [Clottario] rege judicantibus Francis, indomitis equis religata brachiis, et cruribus divaricatis, membratim discinditur, Deo illi pro voluptatibus suis dignam poenam retribuente.

Beati viri corpus, studio fidelium curatum, in loco passionis suae sepultum est. Ibique quanti meriti apud Dominum esset, miraculis se publicavit.

Contigit ut quidam pauperculus omnibus membris contractus, insuper trementibus membris gravi passione agitaretur; hic in qualo virgeo ad memoriam martyris deportatus, mox ut cum fide opem martyris expetiit, perfecta sanitate incolumis rediit.

Claudius nomine habebat filiam multo tempore [Col. 0439D] tibia claudicantem; accessit; filiam martyri sanandam commisit; oleo ipsius ut perlinita est, sanissima effecta, torturam claudicationis amisit.

Dici non potest quot caeci ibi lumen inexpertum receperint, daemoniaci purgati sint, claudi sanati, et diversis infirmitatibus diversi curati. Sed et si qui cum fide tulerint assellam de fuste illo quo sanctum caput illius terebratum est, sive a dolore dentium, sive a typo variarum febrium, sive ab aliis infirmitatibus, meritis beati martyris liberantur.

Evoluto itaque tempore, visum est pontifici Viennensium et sanctissimo clero, ac universo populo, [Col. 0440A] ut precibus suis pervincerent Chlottarium tunc temporis pium regem, quatenus concedere dignaretur eis membra beatissimi viri, quae sicut sepulta fuerant, in dioecesi Lugdunensi, et in loco passionis suae servabantur. Quae idem pius rex clementer indulsit; videbat enim dignissimam rem et Deo charissimam illos postulare, et affectum piorum filiorum circa patris reverentiam esse profusum; quis tantum opus pietatis quaerentibus non concederet? Debent patres filiis thesaurizare; thesaurizavit plane iste thesaurum illis non deficientem in coelis, quos purpura sanguinis sui, ad decorem filiorum, supervestivit; debent et filii patribus affectum piae charitatis et obedientiae, ac de pomis desiderabilibus virtutum eos reficere, ut eorum gustu et odore refecti, [Col. 0440B] et satiati, in charitate templum decoris, et domus Dei, unum in Christo fiant; quae gratia piae matris Ecclesiae major, quam ut videat filios suos digne Deo ambulantes? Caput humilitatis in compage charitatis connexum, membris vigorem, timoris et pietatis bonae spei subministrare?

Revertuntur alacres a principe, tam clerus quam populus, desiderium cordis sui, desiderium amoris sui quod impetrare meruissent. Benedictus Deus qui dedit hoc in corde regis, ut magnificaret civitatem nostram de receptione beatissimi pastoris nostri ac martyris sui. Congregatur universa Ecclesia, gaudium tam celebre omnibus indicitur, parantur cruces, parantur luminaria, feretrum pretiosissimis vestibus componitur, festivis ornatibus universi [Col. 0440C] induuntur, ac tali pompa honoris fit processus ad sancti pontificis martyrium.

Rem dicturus sum devotionis in Deum plenissimae. Populi tam Viennenses quam Lugdunenses in unum conveniunt, fit pia altercatio, Lugdunenses martyrem habere, Viennenses pastorem referre; atque inter utrosque charissima concertatio, cum isti acquisitum, illi reposcerent patronum. Isti, cum quibus martyr in Deo vivebat; illi, cum quibus et carne magister vixerat. Quid longius morer? dum perseverantissime utrinque [a 1Kb] pro amore martyris in sententia durarent, ruit nox. Viennenses qui plus dilexerant, et quibus justior causa famulabatur, consilium subtilius capessunt. Furtim egesta humo, et sanctum sepulcrum reserantes, navicula cum rete [Col. 0440D] piscatoria parata, subcelant corpus, atque per Saonam [b 1Kb] et Rhodanum ante mittunt; laetis undis, tam sanctum funus, et ipse Rhodanus suis civibus serviturus excipit. Crepusculum rediit, atque caterva Viennensis cum feretro vacuo pedestris revertitur. Exsultant Lugdunenses decepti vana spe; sed non diu tam felix furtum eos latuit, sicque laetitiam desperata victoria perdiderunt.

Illi autem qui navi transferebant membra pontificis, ut venerunt contra Fasianam villam, appulerunt ad littus, sustinentes sanctam catervam pedestrium. Erat tunc temporis ager Fasianus, jam ut [Col. 0441A] proprius delegatus pauperibus sanctorum martyrum in quorum honore Viennensis Ecclesia fundata consistit; nam ante sicut idem martyr in testamento suo quod fecit sanctis martyribus Machabaeis, et sancto Mauricio, ac sex millibus sexcentis sexaginta, commemorat, ex maternis et paternis eadem villa, sorte beato Desiderio obvenerat. In quo testamento, quod praesentibus sanctis coepiscopis manu propria fecit, sub Dei omnipotentis obtestatione constituit, ut nullus praesumeret votum ipsius, intuitu pietatis perfectum, in aliud quam ipse statuerat mutare. [a 1Kb] Quod si aliquis spiritu cupiditatis incitatus fecisset, si sententiam suae actionis poenitendo non mutaret, anathema in aeternum fieret. Sustinentes igitur vectores sancti funeris, in hac villa illos qui per terram [Col. 0441B] pedestres veniebant, in loco mundissimo, interim sancta membra composuerunt. Quid miraculi tunc contigerit, silere non puto.

Mulier multis annis ab spiritu immundo vexata, illuc manibus suorum attracta, ut sancti martyris locum attigit, illico virtute divina curata est.

Ut autem B. Aetherius tunc Viennensis antistes cum reliquis qui in urbe remanserant advenit, et sancto feretro ulnis piorum subvecto, chorusque beati populi, voces cantantium Deoque nostro psallentium, in altum sustulit, quis ibi tam ferreum pectus, tam dura praecordia habere potuit, qui non aut gemitum, prae nimia exsultatione cordis emiserit, aut lacrymis ora rigaverit?

Tali igitur coelesti agmine praeeunte et subsequente, [Col. 0441C] pervehitur B. viri corpus usque ad locum sepulcri, quod digna veneratione paratum erat, in ecclesia beatissimorum apostolorum Petri et Pauli, extra civitatem, ubi et multorum pontificum ejusdem urbis Viennensis membra tumulata servantur. Cumque jam odoramentis, et pretiosis linteaminibus involvendum sanctissimi martyris corpus, episcoporum manibus tractaretur, quod in laude omnipotentis Dei reticendum non est, ita sanctissimi capitis vulnera integrata apparuerunt, ut penitus ubi cutis rupta fuerit non appareret. Nam et reliquum corpus suis juncturis et nervis constrictum, sana pelle sua vestitum manebat. Recinentibus choris Psalmisque antiphonatim consonantibus.

Ut sanctus Dei tumulo est ad tuitionem totius urbis [Col. 0441D] compositus, mox gloriosa mulier, quae fuerat quondam beati Aetherei in laicali habitu conjux, sed tunc vere sanctimonialis, hominem a nativitate caecum, [Col. 0442A] juxta tumbam episcopi, et martyris Desiderii constituit, eumque fidem habere praemonuit; adfuit virtus divina quae semper suos glorificat, et quanti meriti esset apud Deum is qui in loco illo teneretur, evidentibus signis manifestavit; nam in conspectu totius Ecclesiae, caecus isdem lumen inexpertum recepit. Multaque postmodum ibi Dominus per servum suum operatus est, quae si universa quis scribere voluerit, volumen longi operis consummabit.

Passus est autem beatissimus Desiderius Ecclesiae Viennensis episcopus, temporibus Theoderici Burgundiorum regis, factione Brunnehildis incestuosissimae reginae, iniquitati illius consentientibus et faventibus Bethone, Ephane, atque Gasifredo comitibus. Dies passionis illius celebris habetur X Kal. [Col. 0442B] Junii, regnante Domino nostro Jesu Christo, qui cum Patre et Spiritu sancto vivit et regnat Deus per omnia saecula saeculorum. Dies translationis ejus, quando translatus est ab territorio Lugdunensi de Prisciniaco villa, in suburbio Viennensi, in ecclesia beati Petri agitur III Id. Feb.



ABHINC DICTA EPISCOPI ADONIS VIENNENSIS.

Haec vobis, beatissimi fratres et filii, plena veritate, sicut in membranis antiquioribus insertum vidi, ad commonitionem vestri transposui. Obsecrans, et pietate qua vos diligo sanctitatem vestram commonens, ut hujus aliorumque patronorum vestrorum meritis assurgere totis viribus elaboretis. [Col. 0442C] Sedeat vestro animo illorum fervens in Deum religio. Charitas pura, assiduitas totius honestatis, patientia in varietate temporis perseverans, modesta et bonis Christianorum moribus decens, verecunda et pudica mansuetudo in omni habitu et continentia, Deo chara et amabilis unanimitas, ut cum cursum hujus vitae per viam patrum vestrorum consummaveritis, laetitia sempiterna pariter cum eis intercessione illorum perfrui mereamini. Sitque cumulus justitiae ipsorum, profectus vitae vestrae, et gaudium perpetuum corona glorificationis vestrae.



INDICULUS ISONIS.

Hanc autem Passionem praefatus Ado episcopus nobis fratribus, coenobio sancti Galli, sub Grimaldo abbate Deo militantibus, reliquiasque S. Desiderii ab [Col. 0442D] eo postulantibus, cum ipsius aliorumque sanctorum reliquiis, actibus quoque et passionibus infra descriptis, anno supra memorato, per nuntios satis fideles dirigere curavit.




[Col. 0443]
ADONIS PRIVILEGIUM QUO ECCLESIAM VELNENSEM ABBATIAE S. EUGENDI JURENSIS CONFIRMAT.
(Ex Baluzii Miscellaneis.)

[Col. 0443A] Anno 870 Incarnationis Domini nostri Jesu Christi congregata sancta synodus Viennae metropolis Ecclesiae, domno et venerabili archiepiscopo Adone praesidente, et vigilantissima cura causas ecclesiasticas et filiorum suorum necessitates investigante, ac ecclesiastico more definiente, adveniens reverendus vir Manno praepositus coenobii sancti Eugendi Jurensis, adventus sui causam manifestans, protulit in medio, quamdam ecclesiam ex coenobio praedicto et infra Viennensem dioecesim sitam in villa Velnis, dotatam in honore sancti Petri, privilegio sibi concesso ab antecessoribus sanctissimi jam fati archiepiscopi, necnon ab ipso compontifice usque ad id tempus conservato, proclamante vici sancti Albani rectore desolatam esse: protulit etiam isdem venerabilis [Col. 0443B] praepositus scripturam inquisitionis temporibus piae recordationis Domini Agilmari factae, eo quod et tunc temporis altercatio haberetur inter ipsarum rectores Ecclesiarum: sed quia eam sancta Synodus irritam judicavit, eo quod canonicor . . . . . roboratam non vidit, placuit sanctissimo pontifici a [Col. 0444A] capite per sanctissimos presbyteros omnem causam reiterari, quatenus veritate comperta altercatio diu ventilata firmaretur.

His igitur testantibus et dicentibus ordinem veritatis, visum est domno pontifici una cum consensu sanctissimae synodi, quatenus sicut in diebus Antecessorum suorum sanctorum pontificum honorata fuit sancta congregatio coenobii beatissimi Eugendi, sic et in hac petitione, et in caeteris necessitatibus suis honorem et opem ferret ad vires suas sancta metropolis Viennensis Ecclesia, et ut sopita querela firmius privilegium suum super facto Viennensis Ecclesia in futurum possideat, litteris etiam roboretur. In hunc itaque modum ego Ado Viennensis Archiepiscopus consentiens, et pio consilio filiorum [Col. 0444B] meorum annuens, manu propria subter firmavi, sanctisque filiis meis secundum morem ecclesiasticum firmare rogavi. Actum Viennae publice mense Aprilis, episcopatus domni Adonis anno decimo, indictione tertia.




[Col. 0443]
VITA SANCTI THEUDERII ABBATIS VIENNAE IN GALLIA. Auctore sancto ADONE ejusdem urbis episcopo.
(Apud Mabill., Act. SS. ord. S. Bened, tom. I, pag 678, ex mss. codd. quorum fragmenta Benedictus Gononus in Append. ad Vit. PP. Occid. retulit.)

[Col. 0443C] 1. ADO, Viennensis episcopus, fratribus in caenobio sancti Theuderii [a 1Kb] consistentibus in Domino Jesu Christo aeternam salutem. Patris vestri Vitam, id est beati Theuderii, idcirco vestrae sanctitati scriptis meis commendare disposui, ut vos suis exemplis ad amorem vitae aeternae amplius invitarem. Cupio enim ejus imitatores et aemulatores vos existere, cujus patrocinium Dei munere acquisivisse plurimum gaudeo. Hujus igitur viri primus ortus et vitae processus taliter se habet.


Theuderius Viennensis, facultatibus distributis, Lerinum petit.

2. Hic beatus vir provincia Viennensi ortus, parentibus [Col. 0444C] secundum saeculi dignitatem clarus, facultatibus mundi honorabilis exstitit. Qui cum adhuc puer esset, ad amorem vitae aeternae anhelare piis studiis coepit: et quia parentibus claris ortus pecuniam non parvam ex censu patrimonii acquisierat, ut perfectus Christi discipulus existeret, eam dare pauperibus ut centuplum reciperet, et in futuro vitam aeternam possideret, non distulit. Sarcina igitur temporali exoneratus ac saeculi veste ad plenum nudatus, ut perfectius Domino Deo serviret, Lirinense coenobium expetere cogitavit.


A S. Caesario detinetur.

3. Parentibus itaque derelictis, ac Deo totum se [Col. 0445A] committens sub hoc desiderio Arelatensem civitatem expetiit, ubi tunc sanctus Caesarius pontifex habebatur, ut solatio pontificis jutus, per ipsum facilius iter ad insulam monachorum capesseret. Sed summi Dei omnipotentis dispositione actum est, ut consiliis sanctis sancti pontificis aliquantulum ubi retardaretur. Ferunt namque quia primo cum se propexissent, propriis vocabulis se salutaverunt, atque omnipotentis Dei virtus pariter utrumque dono gratiae ita inspiraverit, ut qui ante notitiam sui non habuerant, mox corpore se videntes, quod vere servi Dei essent, compellatione mutua foris nescientibus manifestarent. Vere instar illius beatitudinis, ubi erit plena cognitio veritatis, ubi unus integre et veraciter ab alio cognoscetur: quando non per speculum aut in [Col. 0445B] aenigmate, sed facie ad faciem Deus videbitur, qui illuminabit abscondita tenebrarum et manifestabit consilia cordium. Rescitis itaque B. Caesarius desiderii ipsius ardoribus, congaudens, Deoque omnipotenti gratias referens, sic beatum Theuderium alloquitur: O famule Dei, si verbis meis assensum dederis, erit Dominus tecum, et consilium cordis tui corroborabit. Maneto tantisper nobiscum ecclesiastico ordini subditus. Quod Dei munere tibi imposuerimus, humiliter sustine, ut sicut Scriptura docet, cum mansuetudine et humilitate opera tua perfeceris, super omnem gloriam dirigaris. Cui B. Theuderius: Scio, Pater beatissime, a Domino suis dictum: Qui vos odit, me odit, et qui vos spernit, me spernit (Luc. X, 16). Idcirco tuis monitis ut Domini [Col. 0445C] jussionibus parere non differam. Substitit itaque ibi B. Theuderius secundum voluntatem B. Caesarii, et die nocteque jejuniis, vigiliis, et orationibus vocem animi sui Deo committens, non parvam laetitiam proferens sui tam pontifici, quam Deo contulit.


Presbyter factus Theuderius redit in patriam.

4. Convoluto autem tempore cogitans B. Caesarius divinis eum amplius vincire ministeriis, illo diu reluctante et reclamante diaconi officium imposuit, ac sic ei non post longum tempus presbyteri dignitatem cuncto clero et populo acclamante largitur. Quod officium ita S. Theuderius reverenter amplexus est, ut videret eum meritis et gratia caeteros praeeuntem, officio mirabilem, humilitate etiam minoribus se [Col. 0445D] submittentem, cogitans illud Domini dictum: Qui se humiliat exaltabitur (Luc. XVIII, 14); et Scripturae dicentis: Quanto magnus es, humilia te in omnibus (Eccli. III, 20). Curriculo autem temporum evoluto cogitavit vir Dei revisere provinciam nativitatis suae, et parentes suos consolari. Itaque voluntatem suam sancto episcopo aperiens, ab ipsoque benedictionem eundi et redeundi expostulans, grandi moerore primo eum affecit. Deinde S. viri animo se non posse contraire cernens, assensum licet tristis dedit, cumque benedictionibus discessit ab urbe Arelatensi prosecutus clero et populo flente quod vir Dei ab eis recederet, tandem abire permisit.


[Col. 0446A] Viennae descriptio

5. Veniens itaque S. Theuderius non longe ab urbe Viennensium, perquirere instanter coepit, ubinam cellulam habitationis suae perficeret. Ut igitur paululum articulum scribentis ad Viennensem urbem deflectam: Vienna urbs est Galliarum nobilissima ad occidentem et propter aquinolarem partem castris praeeminentibus munita ut non facilis sit accessus ad moenia civitatis. Castrum primum ad meridiem vergens Cappro. Cui vicinum est Eumenius, proxime Quiriacus. Cui muro per vallem protenso jungitur Propiciacus et Pompeiacus centum diis apud cultores daemonum quondam celebris. Non longe quintum castrum annectitur, cui nomen vetustas Suspoli dedit: ipsaque tota civitas cum suis castris [Col. 0446B] a fluvio [deest forte Jaira], usque ad ipsum fluvium Rhodanum protenso per colles usque ad planum muro cingitur, metropolis illustrissima, et inter Galliarum urbes insignissima.


Theuderius cellam aedificat facto miraculo.

6. Cum igitur vir Dei locum sessionis suae requireret, pervenit tandem ad locum suae solitudini aptum non minus procul ab urbe; ibique in honore Domini nostri Jesu Christi, sub veneratione beati Eusebii Vercellensis episcopi et martyris, domunculam aedificare coepit. Contigit autem fundamentis jactis ut collis propter eminens grandi praerupto scinderetur, ac ruinam loco praetenderet: sed oratione viri Dei ab illo qui suis dixit: Si haberetis fidem, [Col. 0446C] tanquam granum sinapis, diceritis monti huic: Transi hinc in mare, et transiret (Luc. XVII, 6), mirabile dictu! in parte alia nihil aedificationi nociturus subsedit. Exin aedificata domo, reliquiisque sanctorum altari impositis iterum vir Dei circumambulans juxta Jaïram fluvium ubi cellulam servorum Dei fundaret, secum in cordis secreto volvebat. Arripitur propterea somno, moneturque per visum ut super ipsam aquam B. martyris Symphoriani basilicam construeret. Factumque est: ac exornato loco monachos ibi servire Deo delegit. Crescebat autem fama viri Dei, ac longe lateque spargebatur. Nec enim patiebatur Christus Deus noster lucernam sub modio celari.


Varias cellas construit.

[Col. 0446D] 7. Accurrentibus ergo plurimis ad notitiam viri Dei, frater ejus Arvus, sed et propinqui alii visendi gratia inter caeteros quadam die advenerunt: quos ille blande et paterne amplexatus, de spe vitae aeternae et remuneratione sanctorum eos pie monebat. Inflammatus vero nimium et ardore Spiritus sancti accensus, venit ad castrum nuncupatum Alarona, ibique monasterium monachorum instituere cupiens, oratorium B. Petri apostolorum principis construxit, ibique orationibus et vigiliis Deo vacans per aliquod tempus resedit. Postmodum veniens ad vicum et villam parentum suorum, cui vocabulum est Assicia, ubi oratorium in honore B. Mauricii martyris parentes ejus construxerunt, prosternens se in oratione, [Col. 0447A] continuis diebus et noctibus rogabat Dei omnipotentis misericordiam, ut condignum locum servorum Dei habitationi ei demonstrare dignetur. Cum autem se sopori dedisset, visus est ei angelus Dei, qui et locum secretum in colle Rupiano signavit, et ut ibi monasterium quod ardebat [id est, desiderabat], construere praemonuit. Erat tunc temporis hic locus utpote silvestris feris ac serpentibus plenus. Evigilans vir Dei venit ad locum sibi divinitus monstratum, ibique aliquantulum Deo orationem fudit. Sed invidus omnis boni diabolus, ut sanctum virum Dei ab intentione coepti retraheret, sicut per serpentem primis parentibus venena suae perfidiae propinavit, iterum serpentem ingressus, et ferarum iras movens appetere retinuit. Cujus versutias vir Dei praenoscens [Col. 0447B] armis orationum se muniens intrepidus stetit, ac fraus diaboli victa evanescendo succubuit. Annuente itaque Viennensium episcopo constructa est basilica celeri opere in veneratione sanctae Dei genitricis Mariae, atque de facultatibus tam parentum quam propinquorum suorum monasteriolum dotatum, et monachi juxta regulam Sanctorum Patrum sunt instituti.


Eligitur orator populi ad Deum.

8. Eodem tempore Philippus [a 1Kb] venerabilis episcopus Viennensis vicesimus primus habebatur. Consuetudinis erat in eadem urbe unum de pluribus electum sanctioris vitae in remoto infra eamdem urbem ponere, qui vota populi, contemplativae vitae solum deserviens, Deo familiarius allegaret. Pontifex itaque [Col. 0447C] cum ex dioecesi virum plenum virtutis requireret, cui et populus imperio ipsius quod ad salutem pertinet secreta sua committeret, beatum Theuderium jam monachorum patrem existentem se habere tantopere gavisus est. Itaque eum accessiri jussit. Sciens vero beatus vir quo tenore a pontifice quaereretur, gratiae Dei se totum committens, praeposito suo Severiano nomine curam monasterii sui superposuit, et exhortans atque valedicens fratribus, commendans illos Domino cui spem suam commiserat, ad pontificem perrexit. Quem isdem pontifex venerabiliter suscipiens, congregato clero omnique plebe sanctum virum fratribus de misericordia Dei ecclesiae filiis assignavit, ut oratione B. viri ipse lucrum de grege sibi commisso ad Dominum reportaret. [Col. 0447D] Elegit itaque sibi vir beatus in monte Quirinali locum et Basilicam B. martyris Laurentii, ubi die noctuque orationi Deo vacaret.


Ejus virtutes et commendatio.

9. Quantae autem districtionis quantaeque humilitatis hic vir fuerit, non facile quavis lingua explicabitur. Lacrymis profusus, oratione cautus, corde totus in Domino fixus, de paucitate vero cibi et potus ac vilitate habitus quod dignum exprimere possim non video: quando in cilicio recumbens, noctes diesque sine cibo et potu continuaverit. Quia ergo populi undique ad eum confluebant, ipse sub secreto quantum poterat se occultans fenestram permodicam [Col. 0448A] aperiens, advenientibus monita dabat. Contulerat autem ei Christi gratia cordis sapientiam et oris gratiosam facundiam, ut sciret quod singulis salubriter panderet. Quis vulnere diaboli percussus ad eum venit et non continuo medicatus sanusque recessit? Quis moestus de pondere peccatorum suorum non statim de misericordia Dei consolatus securior et laetior rediit? Quem saeculi pressura tristiorem reddiderat, ejus hortatu ad spem gaudii sempiterni animum illico erexit. Ut dictis Apostoli concludam totum, Omnibus omnia factus est ut faceret omnes salvos (I Cor. IX, 22). Miraculis etiam Dominus servum suum familiarius adhaerentem clarificavit, ita ut plures a malignis spiritibus vexati, et variis languoribus detenti ejus orationibus sanarentur.


[Col. 0448B] Morti proximus, Deo ferventius vacat.

10. Mansit autem isdem sanctus vir duodennio in loco praeelecto et sibi dulcissimo: Deo semper ardentissima contritione spiritus ac corporis totum se mactavit. Cum autem tempus suae resolutionis instare cerneret, ferventius in alta mentis contemplatione perdurans, quasi vicinior januis coelestis vitae oculum mentis ad alia deflectere aegre ferebat. Intererat amore Conditoris sui visioni, aderant desideriis ejus agmina coelestium spirituum chori, apostolorum multiplicia tropaea, martyrum sanctorum in coelis inenarrabilis laetitia. Non sonus, non cibus ullus praeter Christum suavis. Inter tam felices et beatos labores cum aliquantulum vir Dei corpore [Col. 0448C] languesceret, plenus et consummatus piis operibus migravit ad Dominum. O virum beatum post tot labores gaudiis sanctorum spirituum in societate sanctorum annumeratum, et visione Domini sui quem semper amavit aeterne consolatum et feliciter laetificatum!


Sepelitur. Corpus immobile redditur.

11. Postquam obitus sancti viri civitati est nuntiatus, ivit tota civitas in obsequium funeris, sacerdotes, reliquusque clerus, et populi innumera multitudo. Compositum ex more corpus in feretro cooperitur: cumque a circumstantibus presbyteris post officia reddita ut ad sepulcrum ferretur sanctum feretrum fuisset apprehensum, moveri a loco non potuit, mirantibus et stupentibus omnibus qui aderant, [Col. 0448D] et sollicito quid facto opus sit quaerentibus. Ut S. pontificis decreto definitum est (quamvis populus contrairet) quatenus ad monasterium suum portaretur (quod est mirabile), illico tanta facilitate est motum, ut nullius ponderis esse putaretur. Pervenitur in suburbio civitatis ad basilicam S. Romani martyris in vico Brenniaco, ibique paululum repausatur: quod supererat noctis, pervigilem duxerunt. Quid autem miraculi contigerit non praetereundum puto.


Vinum multiplicatur in gratiam bajulorum sacri corporis.

12. Sanctimonialium feminarum Deo in monasteriis [Col. 0449A] Viennae servientium charitate et obsequio curatum est, ut fatigatio praecedentium et subsequentium fratrum aliquantulum relevaretur. Haec ancilla Dei quae congregationi praeerat in superiori monasterio, tria vascula vino plena post sanctum funus misit, unde sitientes refocillari potuissent et hi qui vigilias agerent recrearentur. Bibitum est quousque vascula exhausta fuerint. Aderat tunc ibi Severianus olim viri Dei praepositus cum fratribus qui sancto obviam venerant. Quidam ex eis unde biberent cum quaesissent, non invenerunt. Sed quid divina virtus per sanctos suos non operatur? Ancillae Dei quae vascula plena vino detulerant, cum diluculo ad monasterium reverti vellent sua vascula repetentes quasi nihil inde hauserint plena repererunt. Vere tunc isdem operatus [Col. 0449B] est, ut servum suum magnificaret in vasculis qui in Cana Galileae saporem aquae convertit in vinum. Suffecit bibentibus liquor divinae virtutis, ut etiam ad monasteria urbis satis inde referretur, et ad laudem Domini nostri Jesu Christi publicum miraculum fieret.


Caecus illuminatur. Contractus erigitur.

13. Ferebatur autem corpus sanctum humeris procerum, qui vicissim sibi desiderio pio succedebant. Et cum esset coelum nubilum et aer sudus, omnesque timerent tempestatem adventuram esse, subito serenitas B. viri meritis reddita est. Delatum est sanctum corpus in locum Duodecimum nuncupatum, ubi tale miraculum divina virtus praestitit. Caecus quidam ita natus per triduum sanctas turbas cum funere B. viri venturas sustinuit. Ut potuit tetigit [Col. 0449C] velamen feretri, et continuo ab oculis ejus sanguis profluxit, ac statim inexpertum lumen recepit. Ut [Col. 0450A] autem ad locum sepulturae perventum est, quidam homines pleni fide detulerunt ibi debilem membris contractum, ita ut natibus ipsius plantae inhaererent. Adfuit sancti viri meritum: sanus enim pedibus a sepulcro sancto rediit. Quod ne alicui commentitium et non vere actum videretur, ipsi ambo, sive qui caecus fuerat, sive qui gressum negatum receperat, in monasterio viri Dei usque ad mortem devoti perstiterunt, atque viva voce divina in se facta miracula promulgaverunt.


Cera crescit.

14. Ad tenebras noctis fugandas cera defuisse putabatur. Tristati fratres quo se verterent non habebant; sed timorem illorum depulit ille qui in dentibus [Col. 0450B] manducantium quinque panes in solitudine accrescere dedit. Nam cera inter manus eorum ita creverat, ut de parva quantitate plurima luminaria accreverint. Curatum est ergo sanctum corpus digna veneratione et in sepultura quam olim sibi ipse praeviderat venerabiliter celatum, ubi se cum Deo vivere crebris miraculis ad laudem Domini Jesu Christi manifestat. Quem si patronum apud ipsum, filii et fratres mei, habere desideratis, vitam ejus imitari plenam amore concupiscite. Desiderabat enim hic sanctus vir lucra semper Domini sui, et de vestra corona et ipse in Christo gratulari. Nunquam a vobis aberit, si vos de conversatione ejus vitae animam et vitam non elongaveritis. Dominus autem qui illi meritum gratis et praemium aeternum contulit, [Col. 0450C] vobis et desiderium omnis boni augeat, et obedientiam sibi gratam perfectionem plenam justitiae donet.



APPENDIX AD S. ADONIS OPERA




[Col. 0449]
TRANSLATIO SEU ELEVATIO S. BARNARDI, EPISCOPI VIENNENSIS, Facta anno DCCCCXLV, IX Kal. Maii; scripta ab auctore anonymo ejus temporis.
(Apud Mabill., Acta SS. ord. S. Bened.)

[Col. 0449D] 1. Regni coelorum civibus tantam gloriam consuevit tribuere omnipotens Deus, ut coruscantes miraculis spargant per populos famam laudis: et nostris temporibus de magnifico Patre nostro beato Barnardo pontifice visiones clara ostensione sunt revelatae hominibus, aetate meritoque diversis. Sed cum nullus acquiesceret, ostendit se cuidam viro, nomine Rainaldo, aetate longaeva et sacerdotali gratia sublimato: cujus relatione omnis dubietas merito pelleretur, quia erat vir nobilis, et castitatis munere insignis; et, ut ipse retulit, ita sibi apparuit. Dum quiesceret in strato suo sub profundo noctis [Col. 0450D] silentio, apparuit ei quidam vir magnae auctoritatis, sacerdotali stola indutus, ferens archiepiscopale pallium, qui eum vocavit, dicens: Rainalde, me, te volo scire, conditorem hujus fuisse loci, et ut corpus meum fratribus tuis praecipias transferri, quod indigne concluditur in coeno aquarum. Coepit autem eadem revelatio multis apparere, et minaci voce idem sanctus, ut celerius fieret, praecipere; et nisi obedirent suis sermonibus, locum asserebat, quem fundaverat, desolaturum.

2. Igitur tertia feria infra albas Paschae, nono videlicet Kalendas Maii, anno Dominicae Incarnationis [Col. 0451A] nongentesimo quarto decimo [a 1Kb] , detectum est sanctum corpus ejus, et a tellure levatum summa cum laetitia. Sed cum a tumulo membra beati pontificis levarentur, visum est senioribus vino [b 1Kb] ablui, ex quo multa sunt officia languentibus praestita. Vidimus energumenos, atque lunaticos hujus liquoris unda [Col. 0452A] potatos, viribus convaluisse, sedata impulsione daemoniaca. Sed postquam feretro impositae fuissent beatae reliquiae, fit clamor sanctorum gaudentium; atque ad sinistram altaris apostolorum, quod ipse vivens sacraverat, locantur [c 1Kb] summa cum laetitia populorum.




[Col. 0451]
MIRACULA EJUSDEM Auctore anonymo Viennensi episcopo, ex num. 7, qui saeculo X vixit.
(Apud Mabill., ibid.)

[Col. 0451B] 1. Quamvis imperitia mea in posterum velut inscia litterarum calumniabitur, tamen vis amoris domini antistitis alitorisque [a 1Kb] mei Barnardi compellit me scribere virtutes nuper gestas. Cum igitur Aquitanici populi cum pontificibus concilium [b 1Kb] apud civitatem, quae dicitur Vetula, in pago Vallavorum, celebrarent, adfuit et Romanensium congregatio, corpus praelibati pontificis deferens. Si quis ergo voluerit scire virtutum illic gestarum copiam, vera inde excipere poterit indicia, quod arca, qua sacratissimum ejus corpus continetur, auro argentoque decenter ornata, ex oblationum abundantia, quas illi fidelium detulit manus devota, fabrili opere hactenus contexta cernitur: quod et aureae testantur cruces, necnon et candelabra auro argentoque decora.

2. Subsequenti autem tempore erat Romanis quaedam sanctimonialis femina, officio linguae privata, quae in ecclesia permanens, rogabat Deum intima cordis compunctione. Die ergo natalis apostolorum [Col. 0451C] Petri et Pauli, cum jam vespertinis hymnis ex more dictis pueri Benedicamus Domino decantarent, ipsa cum reliquo populo Deo gratias proclamavit.

3. Sub eodem itaque tempore fuit ad Viventiacum quidam coriarius. Hic cum die Dominica non servato honore diei, artis suae exerceret opus; manubrium ferramenti tam valide adhaesit manui, ut evelli non posset: lumine oculorum insuper obcaecatus, temeritatem suam omnibus fatebatur: cui per visum quidam apparuit, et ut Romanis sancti Barnardi auxilium flagitaret, monuit. Romanis perrexit, sanitatemque recepit.

4. Quid etiam in Valle aurea, quae in pago Viennensi sita est, gestum sit, non tacebo. Concilium ibi per singulos annos Viennensium cives decreverant celebrare. Advenerat ibi quidam caecus beati Barnardi praestolans adventum in gradibus capellulae, quae ligneis contexta stipitibus constructa fuerat: cui cum dicerent adesse turbam laudantium Deum [Col. 0452B] pro beati adventu Barnardi, ivit statim, et visum recepit.

5. Illis testantibus veritatem cognovi, qui ad festivitatem Ramis Palmarum Romanis advenerant, de cujusdam caeci illuminatione. Mos apud incolas inolevit ut ea die ad processionem cum frondibus membra sacratissimi praesulis secum vehant. Verum cum ad tantam laetitiam populus conveniret, adfuit et caecus quidam magnis vocibus inquiens, se clare meruisse videre: ad cujus voces cunctus commotus populus concinendo personuit, Te Deum laudamus.

6. Beato testante Luca didicimus Salvatorem nostrum apostolos extra Jerusalem die ascensionis suae eduxisse et alta coelorum penetrasse: cujus memor processionis Romanensium congregatio, cum hanc uno annorum componerent, herbae, vulgo dictae gladioles, flores unus adolescentium capsae memorati pontificis laetabundus imposuit. Die vero altera collectos quos posuerat flores servare studuit; ex quibus multa beneficia languentibus beatus postmodum [Col. 0452C] praestitit antistes Barnardus.

7. Illud ergo miraculum placet modo inserere, quod palam monstratum assidue, postquam regendam, cui Deo auctore deservio, hanc Viennensem suscepi Ecclesiam. Juvenem quemdam sui parentes intulerunt Romanis, qui nunquam ambulaverat: quem cum ante beati Barnardi sepulcrum posuissent, basibus consolidatis et plantis surrexit incolumis. Hic denique miraculum suum quolibet anno circumfert: et licet hic beatissimus impar sit apostolis, tamen quod ad portam templi Speciosam Petrus quondam egit cum Joanne, huic simile esse cognoscitur: illum Petrus praecepit surgere, istum divina virtus meritis pontificis voluit erigere. Sufficiat ergo quaerentibus virtutes beati pontificis, hoc tantum de ejus scriptum miraculis: sed volo eos scire, multa fuisse, et jugiter esse, et tanta quae etiam modum scribentis videantur excedere.




ANNO DOMINI DCCCLXXVII.
USUARDUS MONACHUS SANGERMANENSIS.



USUARDI MARTYROLOGIUM Ad excusa exemplaria quatuordecim, ad codices mss. integros decem et septem, atque ad alios ferme quinquaginta collatum, ab additamentis expurgatum, castigatum, et quotidianis observationibus illustratum. OPERA ET STUDIO Joannis Baptistae Sollerii SOCIETATIS JESU THEOLOGI.




[Col. 0453]
SERENISSIMO AC POTENTISSIMO DOMINO, D. J. WILHELMO, Comiti Palatino Rheni, sacri Romani imperii Archidapifero et Electori, Bavariae, Juliae, Cliviae ac Montium duci, principi Moersiae, comiti Veldentiae, Sponhemii, Marchiae. Ravensburgi, Domino in Ravenstein, etc.

Tuam hic in fronte Bensbergam exhibeo [(a) 1Kb] , orbi universo spectandam, tuamque in illa magnificentiam contemplandam, Elector serenissime; Bensbergam non ita pridem aedificari coeptam, regio splendore exstructam, architectonicae artis compendium, dignum tua animi celsitudine diversorium. Ita loquuntur subjectus tibi Rhenus et Dussela, ita circumsonant ditiones tuae, ita praedicat Agrippina Colonia, in arcis tuae conspectu posita, ita concordi voce testantur, quicunque vel eminus Bensbergam oculis lustravere. Sed pace quod tua dixerim, Princeps serenissime, arcem ego illam quantumvis augustam, dum pridem contemplarer attentius, non tam magnificentiae tuae, quam munificentiae spectaculum esse existimavi. Arcem illam, bonarum artium habitaculum, amoenissimo collium jugo impositam, non ut de bicipiti monte fabulantur poetae, sed ut illustrem herois vere Christiani palaestrum, in qua liberales artes, scientiae ac disciplinae, imo in qua virtutes omnes Christianae commorarentur, mihi repraesentavi. Haec mea tum cogitatio; cum summo favore, ac digna te principe benevolentia susceptus, nec minori comitate ad visendam Bensbergam invitatus, oculis ipse meis omnia propius circumspicere potui, omnia rimari attentius, omnia otiosius contemplari. Haec, inquam, tunc animum subiit cogitatio, splendidissimam illam arcem Athenaeum videri, in quo aut vere reposita essent, aut arte caelata, aut saltem collocari possent, quae alibi copiosissime occurrerant, excelsi animi tui et ad omnes artes nati, egregia plane specimina. Mentem exprimamus apertius. Quae in prospectu est, augusto frontispicio, superba aedificii moles, amplissimis discreta conclavibus, illam ego artis pictoriae delicii tui, atrium fingebam, in quod collecta ex universa Europa tuis studiis, tuis sumptibus artificiosissimorum penicillorum elegantissima opera, de artis praemio decertarent. Cernebam animo Michaeles Angelos, Raphaeles, Paulos, Tintorettos, Rubenios, Dyckios (et quid ego omnes enumerem?) ordine dispositos, in Apellis contubernium confluentes, eo ornatu et copia ut, quod absque invidia dictum sit, vix ullum toto orbe principem esse existimem, qui tantos hujus artis thesauros tanto sibi pretio compararit. Videbar sane in una tua arce picturas eas omnes intueri, quas olim alibi per Germaniam, Italiam, Franciam, Belgium dispersas repereram. Dexteram alam apud me ornabat aliud non curiosi solum, sed industrii, docti, litteratique principis decus, librorum undique a te emptorum, a [Col. 0455] te selectorum instructissima bibliotheca, ibique eruditissimorum virorum lucubrationes recensebam, de quavis facultate, scientia, et arte scribentium, disserentium, disputantium; in quibus omnibus te solertissimum esse, jam ab annis ferme quadraginta, in principe adolescente, suspicere debuerunt, Belgium, Gallia, Anglia, Italia, Germania, quas omnes regiones biennali peregrinatione, non tam serenissimorum tuorum natalium, quam virtutum tuarum insignisque doctrinae radiis, transeuntis instar solis, illustrati. Cepit te, opinor, eo tempore inter eruditos reviviscens vetustatis eruderandae studium per numismata et id genus alia priscorum saeculum cimelia, quibus alterum palatii tui latus destinavi. Hic ego totam illam tuam rarissimorum nummorum suppellectilem in series suas distribui, ducto a consularibus per Romanas familias principio; inde ad Caesares auro, argento, varioque aere cusos digestosque; hic veneranda doctae Graeciae, vel in ipso metallo augustum aliquid spirantia lineamenta; illic Asiaticae opulentiae erepta barbaris rudera; ibi Hebraica, Syriaca, Syro-Macedonica; hic omnium gentium historiae certiora vestigia. Haec quidem illustria sunt exercitati ingenii tui, subactique judicii documenta, sed quae sterilia, solorumque oculorum illicia aut spectacula esse noluisti. Hinc illa tua in doctis viris seligendis perspicacia, quos munifica manu ad hasce aliasque artes omnes excolendas excitasti; hinc in tua Dusseldorpiensi metropoli, praeter solitas Musas, philosophicae aliaeque accersitae disciplinae, hinc restauratum dicam, an de integro erectum, quod Martis furiis collapsum et prope exstinctum erat, celebre olim in Palatinatu tuo Heydelbergense lycaeum; hinc fundatae ad artes omnes docendas ediscendasque tuo aere cathedrae; unde nimirum ad tuum Bensbergense athenaeum viri undequaque doctissimi cultissimique confluerent. Taceo omnis generis peritissimos artifices, pictores, sculptores, caelatores, propositis praemiis, regiisque stipendiis dotatos, quos ad hanc tuam totius eruditionis artiumque omnium palaestram invitasti; verbo dicam, Musarum tum amoeniorum, tum severiorum, in una Bensberga receptaculum a te magnificentissime et munificentissime praeparatum. Sic ergo, Princeps serenissime, arcem illam tuam jam tum dispertitus sum, cum necdum ex omni parte perfecta esset; sic, inquam, ut cum haec omnia tuo ingenio, tua animi celsitudine, tua eruditione dignissima censerem, alia profecto animo observarentur, quae magis raperent in admirationem, quaeque caeteris illis omne pretium, aestimationem omnem afferrent. Egregias illas interioris animi tui dotes intelligo, Christianarum virtutum splendore collucentes; summam in Deum, fortemque illam, quae caetera tua animat, charitatem, pietatem, fidem, ejusque propagandae zelum, a Deo tot favoribus cumulatum, ut rem catholicam tuo ductu mirifice amplificatam subditi tui mirentur et gaudeant; frendeant porro acatholici, tum ditionum tuarum incolae, tum vicini, remotioresque, qui licet querelis injuriisque te saepe lacessiverint, at fervorem illum tuum, catholico principe dignissimum, frustra conati sunt impedire, frustra tentarunt intervertere. Narraverant mihi, quibus ad te liberior patet accessus, statam constantemque cum Deo agendi rationem, quotidianae vitae religiosam consuetudinem, animi per preces, orationes, sacrasque lectiones refectionem, perpetuoque succedentes, inter administrandarum ditionum curas, cum supremo numine occupationes, nunquam intermisso sacrosanctae missae sacrificio, coronatas. Laudaverant alii tuam in rebus tractandis prudentiam, in exsequendis fortitudinem, inviolatum justitiae rigorem cum innata clementia, pietatem cum dignitate, cum religione majestatem, amplitudinem summam cum morum innocentia, cum animi moderatione conjunctam. Quae omnia, non supremum duntaxat aulae tuae principem, sed exemplar exhiberent ad omnem virtutem Christianaeque sanctitatis consummationem subditos alliciens, alliciendo monens, monendo perducens. Noveram quanto ferreris studio in augendum Dei cultum, in ecclesiarum ornatum, quarum nonnullas aut splendide reparaveras, aut a fundamentis erexeras. Videram non uno ditionum tuarum loco egregia tuae in sanctos venerationis monumenta, recurrebatque praecipue, non ita pridem restitutus in sancti Auberti honorem, quem tribus abhinc ferme saeculis Gerardus Juliacensis coeperat, equestris ordo, ut vel innocuam, opinor, venandi voluptatem in Dei sanctorumque gloriam transferres. Sciebam, quanta contulisses in sacrorum lipsanorum decorationem, quantumque meditareris, ut beatam indigenam Christianam Stumbelensem, seu Juliacensem celebriori cultu illustrissimam redderes. At prae his omnibus, volvebam animo singularissimam illam tuam erga eum sanctum venerationem, quem primo meo in Actis sanctorum illustrandis conatu exornaveram. Raymundum Lullum loquor, magnum divini, ac humani amoris specimen, magnum, tum immensis laboribus pro fide catholica susceptis, ac profuso sanguine sigillatis; tum libris scribendis, naturae simul ac gratiae prodigium. Recentissima erat eximia tua, hujus sancti occasione in me benevolentia, cujus memoriam, quam gratam servem, palam et ubique jucundissima animi recordatione profiteor. Sine me hic, Princeps serenissime, orbi universo propalare, quod universus obstupescat; susceptam a te, viri beati portentosique operum omnium, dignam te solo principe, post quatuor ferme saecula editionem. Quid ego hic praedicem sollicitudinem tuam in operibus undecunque conquirendis, accersendis, colligendis? Quid missos quaquaversum eruditos viros, qui ea e bibliothecarum scriniis semisepulta eruerunt? Quid expensas in rem, nomini tuo gloriosissimam factas et porro faciendas, sub Dei ter optimo maximo ipsiusque beati martyris auspiciis? Audacter dicam, id in hac re, Princeps serenissime, a te praestitum fuisse, quod princeps nullus, non rex, non Caesar, hactenus aggredi ausi fuerint; ut singulari providentia gloriae tuae, jam satis quaqua versum [Col. 0457] diffusae, cumulus hic amplissimus accederet. Haec cum a te omnia, Princeps serenissime, sanctorum gloriae promovendae impensa probe nossem, idque potissimum, ut ad eorum exempla vitam tuam religiosissime conformares; dubitandum mihi prorsus non fuit, quin gratissimum serenitati tuae foret munus hoc nostrum utcunque exiguum, quo non unius, sed multorum diebus singulis sanctorum exempla suppeditantur; ut sic quotidie, quemadmodum loquitur Augustinus, memorias martyrum religiosa solemnitate concelebres, et ad excitandam imitationem, et ut meritis eorum consocieris, atque orationibus adjuveris. Securus itaque ad te accedit Usuardus meus, Elector serenissime; Usuardus tuus, tibi eodem ferme tempore destinatus, quo illustrari coeptus est. Qui heroas describent, avito Caesarum regumque sanguine progenitos, habebunt, quod de inclytissima stirpe tua, tot imperatoribus, regibus, aliisque tota Europa principibus nobilitata, merito enarrent et celebrent, tuos, non te laudaturi; imo te in illis omnibus, cum tuam in illis redivivam effigiem sint exposituri. Sed toties decantata, tot panegyribus exornata pridem sunt avorum illa, abavorum, atavorumque decora, symbolis et emblematis orbi proposita, ut si iis denuo commemorandis insistam, aliorum dicta colligere, pronuntiatas pridemque vulgatas integris voluminibus orationes videar retexere. Qui e stemmate tuo bellatores, animi fortitudine gestisque pro patria et libertate famosos, stylo prosecuti fuerint, poterunt ipsi et illas in te dotes extollere, laudareque inviolatam foederum observantiam, qua superioribus bellis, ditiones tuas, fortunasque hostium furori exponere teque ipsum periculis objectare maluisti, quam vel ad latum unguem a data Caesari confoederatisque fide discedere. Vidit non eminus et obstupuit Belgium nostrum, dum sub postremi belli principium, imminentem tuae metropoli, ferrumque et ignem minitantem hostem, infracto robore exciperes dicam, an rideres, subditosque aut formidolosos, aut fugitantes, intrepida animi constantia animares confirmaresque. Qui principem clementia, justitia, pacatioribusque artibus ornatum, laudandum susceperint, tui speciem in alio tibi adumbratam porrigent. Laudabunt illi ordinatissimum provinciarum tuarum, quantumvis inter se dissitarum, regimen, laudabunt urbanas artes, commerciaque restituta; laudabunt metropolim tuam Dusseldorpiensem, ita auctam, ita elegantioribus domibus ornatam, ut qui eam olim viderint, jam Dusseldorpium Dusseldorpii non agnoscant. Loquentur illi urbem illam novam, tot amplissima aedificia, tum pauperum, tum senum, tum praesidii militaris usibus adornata, erecta templa, sacella, aliaque animis excolendis non minus, quam corporum sustentationi destinata. Excurrent denique in meritissimas illas laudes, quibus exsultantes subditi, aeneam equestrem statuam tanquam Patri patriae, in medio foro collocatam voluerunt; ego qui solas in arce tua Christiani principis, easque non in majoribus, sed in te virtutes potissimum considero, qui interiorem magis animum quam potentiae magnificentiaeque tuae argumenta contemplor, Christiani roboris, constantiae in fide, profusi pro Christo sanguinis exempla propono, quae tanquam census, tanquam fasti, ut Tertulliani verbis utar, a perituris saeculi gaudiis animum ad mansura transferant, eumque rerum aeternarum cupiditate incendant. Hic Noster, nil nisi sanctitatem redolens, ad arcem tuam Bensbergicam conferendus ornatus; haec Christiani herois insignia, principe loco appendenda; nimirum in sacra illa aede, reliquo palatio magnificentius exaedificata, in qua decoramentorum nihil eluceat, quod non Dei gloriam spiret, sanctorumque venerationem. Haec cum tibi luculenter exhibeat, haec cum de te in illustrissimo illo sanctorum agmine manifestissime explicet Usuardus meus; veniam dabis, Princeps clementissime, si patenti prae palatii valvis area inter artium virtutumque descripta nuperrime conclavia, statuam tibi erigam, omni aere, omni metallo perenniorem, ut pote ea conflatam materia, quae nulla aeris tempestate, nulla vetustatis aerugine, nulla temporis diuturnitate corrumpi, corrodi, aut everti unquam possit. Nec scalpro, nec arte fusili utar, nec malleo. Corpus ipsum totius machinae, te principem serenissimum repraesentans, igne probe subactum, erit ipsa ferventissima, qua in Christum exarserunt innumeri martyres, Martyrologio nostro comprehensi, ferventissima, inquam, charitas, qua modo cum summo bono ardentissime copulati, eamdem tibi olim felicitatem aeternam augurantur. Basim formabunt innixa implexaque dira illa carnificinae instrumenta, quibus ipsi illi immaniter cruciati sunt, egregia nimirum incitamenta, quae spectatorum segnitiem ad Christianum robur, martyrum illorum tuoque exemplo; omni lingua eloquentius, omni sermone potentius adhortentur. Stylobatarum vice machinam sustentabunt virtutes quatuor martyrum praecipuae, viva fides, spes inconcussa, heroica fortitudo, invicta tolerantia. Ornabunt innumera alia decora, a sanctis accepta, iisque praesertim, qui licet magnis imperiis gubernandis regendisque distenti, vitatis perversi saeculi scopulis, immaculatum Creatori spiritum reddere. Sceptrum manui inseret magnus ille, tuos inter proavos Carolus, cujus vestigia premendo, te fidei catholicae, Romanaeque sedis protectorem agnoscit orbis catholicus. Coronam vertici imponet Henricus, qualem ipse sancti Petri cathedrae, Christiana pietate submisit. Balteum accingere poterit Ferdinandus Catholicus, Mahumetanorum sanguine purpuratum, quorum tot millia legiones tuae, flosque patriae nobilitatis, sub augustissimo piissimoque Leopoldo, in Hungaria militantes, immortali gloriae tuae incremento profligaverunt. Concurrent ex Anglia Eduardi, ex Gallia Ludovici, ex Hungaria Stephani, ex Dania Canuti, ex Suecia Erici, ex Bohemia Wenceslai, ex Polonia Casimiri, ex omni regno coelites principes alii, tuam iconem, vivam, inquam, in te eorum imaginem debitis tropaeis certatim exornaturis nec reges solum et principes, sed tota illa in meo Usuardo expansa [Col. 0459] longe lateque sanctorum acies, tuo, quod mihi benigne annuis, patrocinio gavisura, quos nempe in hoc Actorum nostrorum veluti compendio, sub tua hodie (si ita mihi loqui fassit) sub tua clientela constituo. Hoc ego delubrum, Princeps clementissime, in area Bensbergica tibi dico, tibi consecro, tibi esse volo aeternum meae sociorumque meorum in te, serenissimamque familiam tuam, constantissimae observantiae monumentum, cui non quidem inepte inscribatur tua olim peregrinantis tessera, Dominus virtutum nobiscum; sed haec dedicato tibi operi erectaeque statuae accommodatior epigraphe: LAUS EJUS IN ECCLESIA SANCTORUM.


Serenissime et clementissime Princeps, Serenitatis Tuae electoralis, Devotissimus cliens. JOANNES BAPTISTA SOLLERIUS, Societatis Jesu.




[Col. 0459]
PROTESTATIO R. P. SOLLERII.

[Col. 0459A] Quod ante tomos singulos de Actis Sanctorum identidem protestati sunt magistri et collegae mei, se in toto de Actis sanctorum opere servatas velle Urbani papae VIII Constitutiones, neque suis, aliorumve [Col. 0460A] eo referendis Commentariis aliud pondus, quam est Historiae, ab hominibus errori obnoxiis scriptae; idem ego ante hoc Usuardi Martyrologium a me recensitum et illustratum etiam protestor.




[Col. 0459]
PRAEFATIO. BREVIS TOTIUS OPERIS CONSPECTUS.

[Col. 0459B] 1. Inter Martyrologos antiquos nullus Usuardo celebrior, nullus in Ecclesia usitatior, nullus toties descriptus, nullus pluribus editionibus, Germanicis, Gallicis, Italicis, Belgicis per totam Europam catholicam dispersus, utpote qui centum circiter annorum decursu, ferme vigesies excusus fuerit, ut tertio hujus praefationis capite fusius deducemus. Desiit subinde Martyrologii istius excudendi ardor, postquam Ecclesia Romano-catholica Usuardum non qualemcunque, sed usibus suis aptatum, auctum, reformatum, in officio canonico usurpandum praescripsit, quodque proinde, mutato Usuardi nomine, vere Romanum Martyrologium coepit appellari. Sic quidem in choris, capitulis, aliisque religiosis societatibus Usuardini Martyrologii praelegendi cessavit [Col. 0459C] usus, at perseveravit interim, et perseverat hactenus inter Hagiophilos et ecclesiasticorum monumentorum veterum studiosos ingens desiderium videndi aliquando ipsum illud Martyrologium nativae suae simplicitati, post tot alias necdum defaecatas editiones restitutum, omnibusque accessionibus plane repurgatum. Id a RR. PP. Benedictinis Parisiensibus, qui auctoris ipsius, symmystae olim sui, autographo gloriantur, diu postulatum, diu frustra exspectatum fuit: an quod ipsi provinciam illam, quasi a nobis pridem occupatam ultro cesserint, exploratum non habeo: certe, quod orbis litterarius saepe mirari debuit, tot inter analecta a viris illis eruditissimis in publicum emissa, locus Usuardo [Col. 0460B] isti, seu vere, seu praetense antographo, hactenus concessus non est.

2. Quod hic occupatam a nobis evulgandi aliquando Usuardini Martyrologii provinciam insinuem, id velim intelligi de pollicita olim a Bollando editione, ut mox ex Praefatione ejus generali, cap. 4, § 7, manifeste ostendam. Nec id solum meditabatur vastissimi nostri de Actis Sanctorum operis conditor, verum et alia cujusvis generis Martyrologia publici juris facere, ne quid in Actis occurreret quod eruditos lectores remorari posset. Juverit Bollandum ipsum loquentem audire citati capitis § 3, ubi, enumeratis suppetiis, fulcimentis, adminiculis undecunque collectis et acceptis, ad alia monumenta progressus, recenset Calendaria et Fastos variarum ecclesiarum, [Col. 0460C] Breviaria et id genus instrumenta ex quibus indicatur praebeturque occasio in sanctorum Acta inquirendi. Pergit deinde in hunc modum: »Sed prae his quoque magno mihi subsidio Martyrologia fuere. Cogito, quae habeo non pauca, saltem quae maxime probata erunt, illa olim edere accurate recensita, collataque cum iis quae interea suggerent amici. Quia tamen hic nonnulla cito quae adhuc publici juris non sunt, ne quis eam ob causam forte haesitet, paucula hic de iis a me pertractari, censui oportere. Haec antesignanus noster, non Usuardi solum, sed et aliorum Martyrologiorum editionem animo designans, rectissime et sapientissime ipso magni operis principio censuit, et ante ipsum, primus [Col. 0461A] delineator ac monumentorum collector, Rosweydus censuerat; quippe qui antequam opus, jam mente conceptum, aggrederetur, prelo paraverat Martyrologiorum antiquorum, eatenus notorum, nempe Bedae a Plantino vulgati, Usuardi, Rabani, Adonis et Notkeri, cum Romano moderno, Graecorumque Menologio collectionem: provide prudenterque advertens, ad tanti operis, quale est de Actis sanctorum, intelligentiam, praeviam Martyrologiorum, ex quibus sanctorum cultus eruitur, claramque notitiam praemitti omnino necessarium esse.

3. Mansit quidem inedita, duobus magnis voluminibus descripta, jam dicta Rosweydi collectio, quoniam Martyrologia illa tunc temporis satis vulgata existimarunt majores nostri; at aliorum subinde [Col. 0461B] erutorum manuscriptorum edendorum consilium nunquam dimiserunt, quamquam promovendo operi alacrius incumbentes, rem totam in plures annos distulerint. Prodiit nihilominus interea genuinus Beda, ab additamentis Flori, qua tunc licuit probabilitate distinctus, eo casu inventus, ea ratione editus, ut fuse et clare explicatur in Prologo ante tomum II Martii, quae hic describere superfluum judico. Hieronymiana exemplaria collegit, notis et exercitationibus illustravit ac edidit V. C. Franciscus Maria Florentinius, nobilis Lucensis, anno 1667, eodem illo quo lucem vidit genuinus Beda. Supererat Usuardus, cujus laudatus Bollandus jam dicti cap. 4, § 7, pridem monuerat, »complura in Museo nostro exstare exemplaria, sed in quibus [Col. 0461C] et amplificata sanctorum elogia, et plurium nomina ascripta, qualia ecclesiarum Pragensis, et Bruxellensis, multorumque monasteriorum, quae non attinet hic percensere: faciam id alias, cum Usuardum edam, sed nativa simplicitate, variorum Auctaria seorsim.« En clarissimis verbis depictam, quam supra dicebam meditatam a Bollando, idque ab annis plusquam septuaginta, Usuardini Martyrologii editionem, ad quam tamen nec ipse, nec subsequentium sociorum ullus animum postea unquam adjecit.

4. Neque vero nudam, ut diximus, Usuardi impressionem procurare id animo volvebat Bollandus, sed qui terendis excutiendisque istius Martyrologii, saepe aucti, saepe luxati, saepe interpolati, manuscriptis [Col. 0461D] codicibus assueverat, qui praedictorum codicum, cum aliorum Martyrologiis confusionem perspexerat, qui nomina Hieronymi et Bedae saepe perperam Usuardinis codicibus praefixa observaverat, id, nisi fallor, moliebatur, ut phrasim stylumque Usuardi assecutus, a reliquis omnibus eum discerneret, nativam textus puritatem erueret, variorum auctariis in classes suas redactis, una opera codicum manuscriptorum notitiam, qualem tunc poterat, Actorum nostrorum lectoribus suggereret. Fuisset sane editio hic delineata, Henschenii studio, exercitatione, summaque in versandis Martyrologiis peritia dignissimum opus, verum ipse privata sua scientia in promovendo opere uti maluit, quam posterorum [Col. 0462A] commodo consulere. Nec Papebrochius ei negotio magnopere intendit, cum enim tetricam excutiendorum Martyrologiorum spartam, ad usque finem Junii perduxisset Henschenius, recte prospexit ipse metam laborum suorum illic procul dubio figendam. Socii alii, urgentioribus et ipsi distenti, rem totam hactenus intactam reliquerant.

5. Interea superiorum nutu, coelo seu sanctis coeli incolis portandis (ut facere olim lusit Bollandus) humeros supponere jussus, inde rei exordium sumendum putavi, quo operis totius cardinum, elementorum, fulcrorumque cognitionem acquirerem. Atque eccum tibi diebus prope singulis longas series Martyrologiorum praesertim Usuardinorum, quorum vel solorum nominum et characterum magna [Col. 0462B] diversitate, a prosequendo tam vasto opere absterreri quis posset, dum secum attente perpendit, quam multa, quam varia praerequisita praenoscendaque necessaria sint, priusquam ad intima penetrare queat. Fateri non erubesco, per annos mihi laborandum fuisse, priusquam, vel solorum codicum proprios characteres satis dignoscerem. Et fuit profecto non modica ea difficultas, cum enim codices ipsi varia praeferrent nomina, praesertim Hieronymi, Bedae et Adonis, ne curasset Henschenius ad classes suas singulas distincte revocare, cui nempe sua sufficiebat notitia; ad haec cum nomina, codicibus tum aliis, tum Usuardinis tributa, a monasteriis, ecclesiis, bibliothecis, vel urbibus desumpta, confusionem parerent, conferenda erant singula [Col. 0462C] prope manuscripta, antequam certo statuere possem, utrum ad Hieronymianorum, Bedae, Adonis, vel Usuardi proprias classes essent reducenda. Dum hisce evolvendis, excutiendis, perscrutandisque operosius insudo, ad finem perducitur Junii nostri tomus V. Cujus cum grandior moles, totius istius mensis Supplemento subjungendo sufficiens spatium non relinqueret, opportune renovata est cogitatio de edendo tandem aliquando Usuardi Martyrologio, quod cum praefato Supplemento, sextum Junii, et ultimum sacri Semestris tomum conficeret, ut tantisper ad calcem praedicti voluminis quinti indicatum est.

6. Pandunt se sensim susceptae novae hujus Martyrologii [Col. 0462D] Usuardini editionis institutum, totaque ejus oeconomia, seu propria ratio, qua nimirum praeter Usuardini textus nativam simplicitatem, per dies singulos ex fontibus suis probatam, stabilitam et explicatam; id potissimum, qua possumus diligentia, nobis exsequendum praefigimus, ut cum Martyrologii nostri textus in egritate, simul noscantur codicum Usuardinorum tam variorum, totque nominibus insignitorum aetas, character, fides, auctoritas, caeteraque omnia ad perfectam monumentorum nostrorum cognitionem pertinentia. Accedet, quae ad Actorum vel saltem commentariorum nostrorum filum percipiendum faciet, vel maxime, Martyrologiorum aliorum, quocunque nomine, vel titulo descriptorum, [Col. 0463A] aut typis excusorum, cum Usuardino perpetua comparatio, ac praeterea manuscriptorum prope omnium tam accommodata pictura, ut lector quilibet non imperitus, unico quasi intuitu doceatur, ad quam Martyrologiorum seriem citati illic quotidie magno numero codices, reducendi sint; unde mihi equidem persuadeo, non solum taedium ea ratione lectoribus sublevatum, sed et clariori rerum, de caetero obscurissimarum exhibitione, non parvam voluptatem allatum iri.

7. Atque hinc etiam perspicis, duas potissimum easque urgentissimas causas, quae me ad tetricum hunc laborem suscipiendum impulere; alteram, quae nosipsos posterosque nostros; alteram, quae hagiophilos alios, Actorum nostrorum lectores, praecipue [Col. 0463B] spectant. Nostra intererat praecavere incommoda, ne venturi imposterum operis adjutores, iisdem ipsis difficillimarum inquisitionum labyrinthis irretiti, menses etiam plures imo et annos magno taedio, fructu exiguo consumerent, ut vel solorum Martyrologiorum nostrorum sufficientem ideam adipiscerentur. Ad externos pertinebat hujusmodi disquisitio, ut ne operis nostri momentis fulcimentisque non satis cognitis, non ob eam causam, quemadmodum Bollandus solerter observaverat, perpetuo haesitarent. Quod mihi sexcenties evenisse memineram. Quid enim lectori fastidiosius excogitari potest, quam singulis prope commentariorum nostrorum praeviorum paginis, longo Martyrologiorum agmine obrui, de quibus ipse dubitare possit, an unquam exstiterint in [Col. 0463C] rerum natura; aut si bona nostra fide, ea admittenda putet, saltem de codicum ipsorum genere, patria, aetate, stylo, auctoritate merito edoceri postulet, quo perpensis, pro sua eruditione rerumque istarum peritia, rationum argumentorumque nostrorum momentis, per se ipse de assertorum omnium veritate statuere, ac decernere prudenter valeat. Haec mihi ad devoranda ingentia taedia incitamento fuere, summam una spem ingerentia, fore ut Hagiophilis omnibus, non ingratus obtruderetur labor noster, partemque in Actis ipsis sanctorum habere paterentur Usuardum, qui sanctis, imo Actis ipsorum plurimis, non exiguam intelligentiae lucem praeferret.

8. Habes hic paucis, erudite lector, veram, candidam [Col. 0463D] et sinceram totius editionis nostrae Usuardinae causam, habes consilium, propositum, rationem. Repeto, testorque id me praecipue studuisse, ut codices omnes, quorum in Museo nostro numerosa, si usquam, supellex, ut codices, inquam, omnes, ex Usuardi progenie, ab aliis omnibus seponerem, seu eos integros habeamus, seu solum extracta aut variantes, ex collatione ab Henschenio et Papebrochio, cum ipsis codicibus et Usuardo Greveni facta, superstites; ut postea ex professo demonstrabitur, dum ad Usuardum ipsum, ejusque proles, praefationis hujus capite tertio deventum fuerit. Jam dicta brevissime contraho. Usuardum damus additamentis omnibus, quantum humanitus fieri potuit, expurgatum. [Col. 0464A] Hoc primum. Deinde in observationibus quoque die subjunctis, exactam tradimus occurrentis textus genesim, eum ad primas radices revocando, ostendendoque, utrum ex Hieronymianis, ex Beda, an ex Romano parvo per Adonem, commemoratio, de qua agitur, desumpta sit; an Adonis solius propria; demum an ab Usuardo aliunde quam ex Adone, aut antiquioribus mutuata. Rursus, an idem sanctus aut sanctorum turma a Rabano, Hieronymi aut Bedae verbis consignata non sit. Nec locus Notkero deest, paucis nonnunquam assignando, quaenam ex Hieronymianis, quaenam ex Rabano, quaenam denique ex Adone abeo translata fuerint; ut proinde diebus singulis scenam aperiam, qua uno quasi intuitu probe instituatur lector de tota Martyrologiorum [Col. 0464B] omnium inter se relatione, seu, ut ita dicam, sanguinis aut affinitatis propinquitate; ne excluso quidem Wandalberto, cujus metrica elogia observationibus nostris, siquidem de illius diei Sancto vel sanctis meminerint, inseruntur vel subjunguntur.

9. Haec est totius operis latissime expansi in brevem tabellam contracta imago, ubi ad citatum caput tertium pertigerim, accuratius explicanda. Jam quid hac nostra praefatione praestitum sit, paucis accipe. In tria capita totam dispescimus. Primo Martyrologia omnia recensentur et Usuardo antiquiora et synchrona, cum quibus ipsi nonnulla quidem affinitas, sed non tanta sanguinis, si ita loqui licet, conjunctio, ut parentum seu primigeniorum [Col. 0464C] fontium titulo proprie gaudere queant, qualia sunt, quae ad Hieronymiana, aut Bedam a Floro auctum referuntur, aut quae cum illis propinquitatem habent, ut sunt Wandalberti, Rabani et Notkeri Martyrologia, vulgo nota, quibus omnibus proprias characteristicas ita conabor appingere, ut a quolibet facile dignoscantur. Intercurret nova de genuino Bedae et Flori Martyrologio disceptatio, eruditis hagiophilis ad ulteriores disquisitiones materiam praebitura. Porro in Martyrologiorum serie, debito antiquitatis jure, agmen ducent apographa Hieronymiana, tum majora, uti vocamus, a Florentinio edita; tum minora, quae apud nos mss., aut ab aliis vulgata sunt. De his vero aliisque talem Martyrologiophilis delineationem ob oculos ponam, ut citata magno numero [Col. 0464D] in Actis nostris exemplaria per se ipsi ad classem propriam possent reducere, deque codicis cujusque probitate ac fide judicium ferre.

10. His subjungetur caput alterum, quo ad ipsum Usuardum accedemus propius, primum familiae ejus stipitem, seu in recta linea protoparentem demonstrando, nimirum vetus illud Romanum ab Heriberto Rosweydo primum editum atque Adonis praefixum. Hic vero exsurgent litigia: cum enim tot habuerit, totque etiamnum impugnatores habeat praedictum Martyrologium, eo capite polemice agendum erit, ut contra quoscunque adversarios vera appellatio, sinceritas, vetustas, ejusdemque facta Ravennae per Adonem descriptio vindicetur: unde fiat consequens, [Col. 0465A] idem ipsum esse, quo Viennensis Martyrologus adjutus est, imo ex quo plerosque sanctos suos diebus singulis extraxit. Cum autem deinceps probaturi simus, Usuardum toto suo opere Adonis compendiatorem contractoremque fuisse, perspicue concludi poterit, Romanum vetus seu parvum, Usuardi avum esse, Adonem ejus patrem; id quod capite tertio erit petractandum. Quo deinde, longo ordine sequetur tota Usuardi progenies, seu codices illi Usuardini omnes, ex quibus genuinum ejus Martyrologii textum, simulque Auctaria seorsim collecta desumpsimus. Haec prima fronte, ex ipsa rerum plerisque ignoratarum nimia varietate, nonnihil obscura, toto praefationis decursu, clare, ut confido, atque dilucide evolventur.



CAPUT PRIMUM. Martyrologiorum antiquorum inter se ac cum Usuardo propinquitas et connexio.
[Col. 0465B]

11. Multa pridem a Molano, Baronio, Bollando, Henschenio, Papebrochio, Florentinio aliisque doctissimis viris praeclare disputata sunt de Martyrologiorum origine, primordiis, et incrementis; deque eorum diversitate, prout a variis scriptoribus primum conflata fuerant. Crevit earum rerum penitius investigandarum studium, accrescente paulatim majori luce, postquam antiquiora Martyrologia e bibliothecarum scriniis educta, typorum beneficio omnium manibus teri coeperunt. Nihil hic ad nos attinet ea repetere, quae a clarissimis illis notissimisque scriptoribus, praesertim a nostro Bollando clare, distincte [Col. 0465C] et erudite explicata sunt. Unum est, in quo defecisse omnes, sit verbo venia, in quo, inquam, defecisse ipsos animadverto, nimirum, quod singulorum Martyrologiorum auctores, aetatem et characteres aliquos solum describendo, eo penetrare neglexerint, unde eosdem inter se componendo, una explorassent, quae primigenia Martyrologiorum capita, quae qualisve caeterorum ex prioribus derivatio aut genesis, quaeque proinde inter Martyrologos omnes conjunctio, connexio, propinquitas, affinitas, vel consanguinitas. Liceat mihi hisce uti vocabulis, ad rem hactenus implexam et involutam, quanta potero perspicuitate illustrandam. Jam Martyrologia omnia classica, seu quae antiquorum praerogativa [Col. 0465D] et auctoritate gaudent, suis nominibus appellavi; Hieronymiana nempe, Bedam, Florum, Romanum parvum, Rabanum, Wandalbertum, Adonem, Usuardum et Notkerum. Quaeritur hic quisnam inter illos ordo, dicam an subordinatio, qui proavi, qui patres, qui filii, qui cognati; verbo dicam, quo se in vicem propinquitatis gradu contingant?

12. Ego sic existimo, ad tria potissimum capita, radices, stipites, seu fontes reduci omnino posse Martyrologos omnes, seu potius eorum Martyrologia, quorum surculi, rami, vel rivuli dici debeant, quotquot huc usque, saltem alicujus nominis vulgata sunt, vel manuscripta exstant in variis bibliothecis, ex quibus apographa, ad Museum nostrum ab amicis transmissa, aut a majoribus nostris magno labore [Col. 0466A] et sumptu procurata fuerunt. Capita hic nomino Martyrologia illa, quae prima seu autographa censeri debent, utpote quae ex nullo altero, saltem quod modo supersit, transcripta, fontes ipsa fuerint, unde scriptores Martyrologi alii suas aquas derivarunt. Ex his primum, praecipuum, et vetustissimum agnoscimus, quod sub Eusebii vel potius Hieronymi, vel utriusque nomine circumfertur, sive illud vere ab ipsis conditum fuerit, sive a posteris falso ipsis ascriptum, de quo paulo post copiosius tractandum erit. Locum ab hoc proximum tenet celebre aliud a Venerabili Beda compositum, non jam supposititium illud a Plantino editum, sed genuinum ipsum, quod a Floro nominatissimo Lugdunensis Ecclesiae subdiacono auctum fuisse, clare et diserte ab Adone [Col. 0466B] testatum, postea ostendemus. Tertium porro dicimus, ipsum illud, quod praefatus Ado Ravennae repertum, et a religioso fratre, sibi praestitum, ibidem transcriptum, in capite Martyrologii sui ponendum putavit, quod Rosweydi nostri cura primum cum Adone in lucem prodiit anno 1613, quodque a multis subinde laudatum, sed a pluribus acerrime oppugnatum, toto sequenti capite vindicandum suscepimus

13. Hos ego primarios stipites seu stirpes voco, unde in tres potissimum classes, tribus, seu familias primigenias tota Martyrologiorum prosapia distribuatur. Ex his vero primaria, ut iterum dicam, et magis late patens radix praedicanda est Hieronymianum, ut omnium antiquissimum, ita feracissimus [Col. 0466C] fundus, in quo natae arbores in omnem partem ramos extenderint; puta Martyrologos alios prope omnes ex ipso illo primario, in opus suum aliquid transfudisse. Visum a Beda Hieronymi Martyrologium, ex ipsiusmet verbis infra citandis deduci posse videtur, imo negare vix ausim, aliqua sanctorum nomina verosimillime ex uno alterum transiisse. An idem de Romano veteri seu parvo aeque affirmari possit, fateor mihi necdum undequaque constare, tametsi longa et sedula disquisitione id assequi studiosissime conatus fuerim. Nihilominus et Bedam Martyrologorum caput statuimus, idque adeo maxime, quoniam singulari ordine et stylo Martyrologium proprium, ut ut incompletum adornavit, quod [Col. 0466D] primum a Floro, inde ab aliis auctum, pene dicerem deformatum, vestigia tamen aliqua semper servat, ex quibus ab aliis distingui possit, ut ante me accurate observarunt Henschenius et Papebrochius, dum illud aut purum, aut puro proximum edidere ante tomum II Martii de Actis sanctorum anno 1668. Atque haec iterum obiter dicta sunt, propriis locis in hujus capitis decursu uberius explananda.

14. Est igitur nostra fundamentalis assertio, ab his tribus Martyrologorum quodammodo patriarchis, reliquos omnes legitima successione descendere; quales sunt Rabanus, Ado, Usuardus, Notkerus, et quicunque alii ab hisce, tanquam stipitibus subalternis, sua desumpsisse deprehenduntur. Ex qua proprie radice profluxerit metricus ille Martyrologus [Col. 0467A] Wandalbertus, certo exploratum non habeo. Ex Beda acceptum nonnulli voluere: ipse se subsidii primum a Floro habuisse fatetur. Ego florilegum puto, qui hinc inde varia sanctorum nomina, forte versibus aptiora decerpserit, de quo pluribus suo loco dicam. At certum est, Rabanum ex Beda descriptum, ex Hieronymo auctum, et nonnullis additis aut fusius deductis, ab auctore completum esse. Ado genitorem suum digito commonstravit, dum Romanum parvum operi praefixit, et diebus prope singulis ex eo sanctos suos evidentissime desumpsit. Nec minus certum est totum Usuardi Martyrologium ex Adone contractum esse, sanctis martyribus Cordubensibus, nonnullis Hieronymianis, nonnullis popularibus, ac paucis aliunde mutatis coagmentatum. Bedam [Col. 0467B] etiam secutum se fuisse testatur Usuardus, idque in observationibus nostris, dum locutus est, sedulo adnotamus. Verumtamen Adonem patrem ejus, seu verum fontem declaramus, ex quo totum ferme Martyrologium ejus dimanasse indubitatum arbitramur. Notkerus denique praecipua quaeque ex laudato Adone transtulit, non pauca ex Rabano sua fecit, multis ex Hieronymo ad complendos singulorum dierum indiculos corrasis. Atque hae totidem propositiones sunt, nostra hac praefatione, quoad res exigit, aut a decessoribus nostris jam praestitum non fuit, distincte et ordine demonstrandae.



ARTICULUS I. De Martyrologii Hieronymiani exemplaribus.



§ 1.---De majoribus ab Acherio et Florentinio editis.

[Col. 0467C] 15. In laudata nuperrime praefatione generali, c. 4, totum quartum paragraphum insumit Bollandus elucidando, quod sub Eusebii et Hieronymi nomine venit, Martyrologio; ubi primum fatetur, non satis probari, quod tale Martyrologium ab Eusebio unquam scriptum fuerit, nec id ex epistola Gregorii ad Eulogium aperte deduci. Rursus, nec certum esse Eusebianum seu Martyrologium seu de martyribus commentarium, ab Hieronymo versum, aut aliud ab sancto doctore scriptum fuisse, quidquid id aliqui confici existiment ex famosa Chromatii ac Heliodori episcoporum ad Hieronymum epistola, et altera ad ipsos Hieronymi responsoria; utpote cum utramque Baronius solidis argumentis commentitiam demonstraverit; unde si vera unquam istiusmodi epistola [Col. 0467D] a Cassiodoro citata fuerit, eam intercidisse fatendum est. Et haec quidem communior hodie doctorum virorum sententia, cui tamen contradici posse, dictasque epistolas a suppositione utcunque salvari, operosis annotationibus ostendere conatur Florentinius a pag. 57. Caeterum pendente adhucdum ea lite, ex Cassiodori testimonio id consequi omnino videtur, indiculum aliquem seu Fastos ab Hieronymo concinnatos, sive sub epistolae, sive sub alio quovis titulo, descriptis fortasse eorum Sanctorum nominibus, quorum in Eusebii collectione, cujus Eusebius ipse lib. IV, cap. 14, et lib. V, cap. 20, et ad Gregorium Eulogius meminere; quorum, inquam, ibi Acta exstabant, aliis de suo superadditis, ex quo [Col. 0468A] pridem firmiter invaluerit, inveteraveritque opinio Martyrologium aliquod ab sancto Hieronymo compositum fuisse.

16. Pro opinionis jam dictae vetustate abusque saeculo sexto stat Cassiodori auctoritas, ex libro de institutione divinarum Lectionum, cap. 32, a Bollando recitata; pro saeculo septimo stat notissimum Bedae testimonium, Retractatione in Vetus apostolorum, cap. 1: »Quibus adstipulatur, inquit, et liber Martyrologii, qui beati Hieronymi nomine ac praefatione attitulatur, quamvis idem Hieronymus illius libri non auctor, sed interpres, Eusebius autem auctor exstitisse narretur:« Manavit deinde in posteros praefata opinio, a Walafrido Strabone et plerisque saeculi noni Martyrologis, disertissimis verbis [Col. 0468B] confirmata, duravitque hactenus, tametsi per multa saecula nullus deinceps de Martyrologio isto meminerit, nec Baronius, adhibita quantavis diligentia, integrum usquam reperire potuerit; donec ipsum e Cartusia Trevirensi feliciter tandem eruit Rosweydus noster, vetustissimo charactere exaratum, quale media fere parte aeneis laminis expressum habemus, autographo ipso ad Epternacenses, qui codicem suum repetierant, anno demum 1668 remisso. Hisce addi possunt quae in prologo ad Bedam disseruit Papebrochius; nos hic Bollandum sequimur, cujus haec verba describi merentur.

17. »Folia aliquot excusa ut vidit ad se a Moreto (cujus expensis codex ille in aes incidi coeperat) missa Bartholomaeus Gavantus, provincialis praepositus [Col. 0468C] congregationis Clericorum Regularium S. Pauli, et sacrae Romanae Rituum congregationis consultor, mirifice probavit, scripsitque de illo ad eumdem Moretum plures epistolas, quas legi; alias opinari se, reliquis collegii illius sive congregationis sapientissimis viris Martyrologium illud VALDE PLACITURUM; alias SENTIRE PERITIORES, UTILE FORE CHRISTIANAE REIPUBLICAE. Alii quoque viri eruditi vehementer id laudarunt, ut praeclarum sacrae antiquitatis monumentum.« Tu vide ibi reliqua, quae in praefati codicis commendationem pluribus nitide Bollandus prosequitur. In Gavanti Bollandique sententiam ivere deinceps eruditi omnes, saltem orthodoxi, si paucos excipias, qui, contradicendi genio ducti, licet rem ipsam improbare omnino non auderent, [Col. 0468D] titulum arrodere aggressi sunt; forte quia ibi agnoscit Bollandus, nullum certum argumentum suppetere, quo Martyrologium ab sancto Hieronymo vere esse compositum satis suaderi queat, et quia fatetur, ut verissimum est, multa recentius adjecta, quae Hieronymo adscribi prorsus nequeant, quemadmodum ex speciminibus ibi appositis clarissime elucescit. Verumenimvero quid demum rempublicam litterariam, aut fidem Catholicam detrimenti accepturam credidere viri illi doctissimi, ex eo quod Hieronymi nomen ei Martyrologio ascriptum paterentur, cum impedituri nunquam sint, quominus post Cassiodorum, Bedam, Walafridum, Adonem, Usuardum, Notkerum et alios, Hieronymianum perpetuo nuncupetur. [Col. 0469A] Haec paucissimis et cursim delibo; qui de his longiorem sermonem desiderat, adeat Florentinium in Admonitionibus praeviis, praesertim 3, 5, et 6, quas hic describere, aut in compendium contrahere nec vacat, nec omnino lubet de voce contentiosius disceptare.

18. Unum novi scriptorem catholicum, qui dedita opera Martyrologium, quo de agimus, impetere ausus fuerit, Henricum Valesium, singulari dissertatione suis in Eusebium observationibus adnexa pag. 315, ubi subdititium librum vocat, qui falso Hieronymo ascribatur. Hoc autem duce fretus, in omnem, ut fit, orthodoxos scriptores sugillandi occasionem intentus Matthias aliquis Fredericus Beckius, in suo ad nescio quod Kalendarium Germanicum (quod ei [Col. 0469B] placet Martyrologium appellare) commentario a pag. 11, multa congerit, quo majores nostros temere carpendo, laudatum Martyrologium Hieronymo nequaquam ascribendum ostendat; idque ex cavillis nonnullis, quos hinc inde ex Florentinii aliorumque dubitationibus sincere propositis, acriori ipse et mordaciori sale inspergit. At tanti hoc non est, ut argutatiunculas ejus omnes aut excutiamus, aut convellamus; satis nobis erit, si ex communi catholicorum consensu Hieronymi nomen praeferre possit, atque adeo Hieronymianum tuto nuncupari, tametsi monumenta desint, quibus ipsum sanctissimo Doctori certo vindicemus. Ita censuere Majores nostri, ita hodie passim loquuntur eruditi universim omnes, et nos toto opere nostro Hieronymi, vel Hieronymianorum [Col. 0469C] appellatione semper utendum existimavimus.

19. Rem totam, ut dixi, profundius examinat laudatus, laudandusque nobis saepius clarissimus, et decessoribus nostris, dum viveret, amicissimus Franciscus Maria Florentinius, nobilis Lucensis, qui vindicatis Eusebii collectionibus, libris seu libellis martyrum, non solum Palaestinae, sed et aliorum; pag. 13, sub finem recte notat »sufficere nunc de Martyrologii proprie dicti auctore affirmare. . . vetustius illud esse in scriptorum memoria Martyrologium, quod Eusebio ascribitur, vel divo potius Hieronymo ex collectionibus Eusebii.« Sequenti deinde pag. 14, erudite probat Hieronymi martyrologium a se datum, notis, a sancto papa Gregorio [Col. 0469D] codici suo attributis, adamussim convenire. Cum igitur Martyrologium toties appellatum, collectis pluribus ejus apographis anno 1668, publici juris fecerit, atque eruditissimis notis, observationibus et exercitationibus illustraverit idem ipse Florentinius, ad pleniorem totius rei notitiam, et de ejus codicibus, et de aliis ad Hieronymianum pertinentibus, nonnulla explicanda sunt. Nec verbo indicare neglexerim, cur et hic et in toto decursu operis maluerim adhibere Hieronymianorum, quam Hieronymi ipsius vocabulum. Nempe cum sancti Hieronymi qualecunque opus ignoretur; apographa autem et multa et diversissime aucta et contracta sint, putavi communiori voce cavillationibus ausam praecisum [Col. 0470A] iri, codicibus ipsis tribuendo, quae a primo auctore certissime removenda sunt. En modo Florentinianae lucubrationis aliqualem effigiem.

20. Inter varias admonitiones praevias, sexta ordine tota fere insumitur depingendis duobus codicibus Hieronymianis, Lucae aut in vicinia repertis, qui vel ex Gallia eo allati, vel ex aliquo coenobii Fontanellensis apographo descripti fuerant, certe ita erant similes, ut vel ex eodem exemplari acceptos, vel alterum ex altero descriptum esse oporteret. Hos ipse nactus, ut erat vir rerum ecclesiasticarum antiquarum studiosissimus, communicato cum V. C. Luca Holstenio aliisque eruditis consilio, accepto subinde a majoribus nostris, aliquando apud ipsum hospitatis, vetustissimi illius Antuerpiensis seu Epternacensis, sub initium saeculi octavi [Col. 0470B] scripti ecgrapho, instructus praeterea Corbeiensis codicis, ab Acherio Spicilegii tomo IV anno 1661 vulgati, manuscriptis fragmentis, animum adjecit ad procurandam tam pretiosorum cimeliorum editionem, eamque pro sua eruditione, qua posset cura et studio illustrandam. Cumque jam opus ferme prelo paratum haberet, contigit, ut illustrissimus baro de Blum codicem alium Weissenburgensem cum Henschenio et Papebrochio communicaret, quod illi continuo Lucam destinari curarunt, satis tempestive, ut cum aliis codicibus conferretur, ejusque variantes a reliquis lectiones, ad calcem Florentiniani operis subjungerentur. Haec ad brevem historiae synopsim, quam siquis integram et fusius descriptam requirat, adeat Florentinium ipsum, totius [Col. 0470C] sui consilii et vulgandi operis propositi rationem reddentem, admonitione prima, cui Holstenii epistola attexitur, ex potiori parte reproducta a Papebrochio in Responsionibus, appendice ad art. 18, a num. 49. De codice suo, sive unico, sive bino, tractat ille ex professo citata admonitione 6, a pag. 30 de Antuerpiensi et Corbeiensibus fragmentis admonitione 7, quae omnia ibi legi malo, quam hic taediose referre, cum ad institutum nostrum eatenus solum spectent, quatenus rudem saltem ideam Martyrologiorum plerumque archetypi, seu protoparentis adumbra revoluimus.

21. Hic verbulo inserenda est non otiosa observatio receptissimae a majoribus nostris opinionis, per [Col. 0470D] Actorum nostrorum commentarios late vagantis, qua sibi persuasum habuere, codicem Epternacensem, inter Hieronymianos praecipuum, anglicanum fuisse, atque ab ipso S. Willibrordo ex Anglia in Belgium, seu Franciam allatum. Pronum certe erat talem conjecturam facere, at mihi quidem non satis fundata videtur, mecumque sentient Martyrologiophili omnes, si advertant, X Kalendas Julii, seu XXII Junii in laudato Epternacensi praetermitti inclytissimum Angliae protomartyrem Albanum cum sociis plusquam octingentis, qui tamen in aliis codicibus a Florentinio editis clarissime exprimitur. Quis credat talem sanctum in codice Anglicano praetermissum iri? Addunt laudati majores praefatum [Col. 0471A] codicem in Gallia auctum; hoc vere: sed idem de omnibus aliis plane admittendum est, nisi velimus a S. Hieronymo obitum S. Paulini XXII Julii consignari potuisse. Haec obiter de codice Epternacensi. Plura ad hunc et alios in observationibus dicuntur. Redeo unde digressus sum.

22. Atque ut iterum repetam, ad disceptationem illam prorsus non regredior, qua de vero Hieronymiani Martyrologii auctore inquiritur, sive is demum alius ab S. Hieronymo, sive ipse Hieronymus, primus indiculi architectus fuerit; nam quisquis is est, aut saeculo sexto antiquior, aut eo saltem saeculo vixisse dicendus est. Id nobis indubitatissimum videtur tale Martyrologium a sancto Gregorio Magno designatum, dum ad Eulogium Alexandrinum lib. 7, [Col. 0471B] ep. 29, ita rescripsit: »Nos autem pene omnium martyrum, distinctis per singulos dies passionibus, collecta in uno codice nomina habemus; atque quotidianis diebus in eorum veneratione missarum solemnia agimus. Non tamen in eodem volumine, quis qualiter sit passus indicatur, sed tantummodo nomen, locus et dies passionis ponitur. Unde fit ut multi ex diversis terris atque provinciis per dies, ut praedixi, singulos cognoscantur martyrio coronati. Sed haec habere vos beatissimos credimus.« Non magno studio, solertia, aut labore opus est, ut characteres hi omnes a S. Gregorio tam clare expressi, in codicibus Hieronymianis, a Florentinio editis, aliisque ejus generis aperte deprehendantur, eoque pacto frequentes interpolationes a veteri textu sejungantur. [Col. 0471C] Neque enim nudos, simplices et integros Hieronymianos, aut Gregorianos codices nos habere profitemur; cum multi saepe Sancti recurrant, quos post S. Gregorii tempora vixisse, aut saltem ejus tempore sanctorum veneratione donatos non fuisse evidenter constet. De quibus iterum videri possunt Bollandus, et citatae Florentinii admonitiones. Ut semel dicam, id quaerimus, id volumus, id asserimus, Martyrologium istud, quod Hieronymianum appellamus, omnium primum, omnium vetustissimum esse, imo Gregorii Magni temporibus vetustius, quandoquidem in citata epistola, non de novo quodam Martyrum indiculo, aut catalogo, sed de antiquo mentionem inferat, quem nempe toto orbe catholico receptum et tritum existimaret, dum concludit: [Col. 0471D] Sed haec habere vos beatissimos credimus.

23. In tam vetustis codicibus, toties ab oscitantibus et indoctis librariis descriptis, frustra distinctas sanctorum series, discretos studiose laterculos, expressa recte nomina, servatas ad artem bonae locutionis regulas, aut exactos rerum apices quis requirat: omnino fatendum est magnam locorum et nominum per conjunctas, aut male divulsas syllabas, easque saepius truncatas et distortas, confusionem, barbariem et frustraneas repetitiones diebus prope singulis recurrere, quibus quoquo modo restituendis, explicandis, combinandis, distinguendis, mirum quantum passim laboret Florentinius: quantum vero operae, studiique in hisce eruderandis majores nostri [Col. 0472A] posuerint, ostendunt quotidiani commentarii, qui in eo toti sunt, ut ex dubiis certa, ex confusis clara, ex male compositis simplicia, ex luxatis integra, tum palaestrarum, tum ipsorum martyrum nomina efformentur. Caeterum antiquorum omnium codicum praesertim usualium, ut sunt Martyrologia, communis est sors, ut describentium vel temeritate, vel imperitia, ita sensim deturpentur, ut saepe difficillimum sit primi autographi vestigia in transsumptis deprehendere; adeo ut cum Castellano vehementer miratus sim, in Romano parvo, seu vetere Rosweydi omnia tam concinna, tam nitida, tam ordinata per tot saecula servari potuisse, in quo certe hoc Martyrologium, tantum superat Hieronymiana, quantum haec vetustate antecedunt, quod sequenti, ut jam [Col. 0472B] non semel diximus, capite fusius erit demonstrandum.

24. Reliquum est ut de codicibus nostris Hieronymianis, necdum editis et ferme abbreviatis, pauca in singulorum specimen subjiciam, si forte aliquando operae pretium sit ipsa etiam publici juris facere, ad quod me frequenter impensissime atque urgentissime adhortatus est saepe mihi hic nominandus, nunquam pro merito laudandus, tum operis hujus, tum grandioris nostri indefessus adjutor, V. C. Claudius Castellanus, Parisiensis ad B. Mariae canonicus, summo nostro dolore et ingenti Martyrologium jactura e vivis ereptus sub initium anni 1711. Ea erat perillustris viri sententia, ut non solum Usuardinam recensionem orbi litterario gratissimam [Col. 0472C] fore censeret, sed eruditos omnes id jure quodam a nobis postulare aiebat, ut reliqua nostra Hieronymiana apographa, seu integra, seu contracta et compendiata, in publicam lucem emitteremus. Spem feci viro amicissimo, id aliquando futurum, praesertim si conatus nostros in expurgando illustrandoque Usuardo, quod tunc meditabar, iidem ipsi Martyrologiophili suis suffragiis probassent, eo pacto animos addituri, ut manuscriptorum nostrorum codicum omnium generalis ratio redderetur, quae in ordine ad commentarios nostros, ut supra de Usuardinis dicebam, desideratissimam lectoribus lucem afferret. Nec sane a promissis resilio, atque adeo ut rerum hujusmodi amantium palatum nonnihil titillem, brevem hic aliquam Hieronymianorum [Col. 0472D] nostrorum codicum delineationem lubens adnecto, plura, si licuerit, olim praestiturus, ubi varios Hagiophilorum gustus exploravero.



§ II.---De Hieronymianis minoribus, tum manuscriptis, tum typis excusis.

25. Sub finem citati nuper § 4 capitis 4 praefationis generalis, agit Bollandus de exemplari aliquo Hieronymiano Hibernico, cujus lacinias aliquot seu extracta a celebri P. Colgano submissa, posterioribus Januarii nostri de Actis sanctorum diebus inseruerat, sub nomine Martyrologii Hieronymiani Tamlactensis. An autographum ipsum membraneum unquam viderit Bollandus, dubium facit, quod Tamlactense istud simile Epternacensi existimet, cum vere solum Martyrologii [Col. 0473A] alicujus Hieronymiani fragmentum dici possit. Id mihi plane constitit, dum autographum ipsum R. P. Livini de Meyer, viri de republica litteraria praeclarissime meriti, tunc collegii nostri Lovaniensis rectoris benevolentia, a RR. PP. Franciscanis Hibernis impetratum, otiosius et diligentius evolvere et excutere licuit. Eo prae caeteris me impulerat Castellani curiositas, qui Tamlactense Martyrologium aliquoties in Actis citatum, imo laudatum inveniens, thesaurum ingentem Lovanii latere sibi plane persuaserat. Ego vero, post accuratum examen, facile animadverti codicem illum longe supra meritum a majoribus nostris, quibus sola extracta, ut mihi saepe testatus est Papebrochius, a PP. illis Minoritis Hibernis, seu a Colgano missa fuerant, elatum et commendatum [Col. 0473B] esse. Etenim praeter admista Hibernica propria, pluribus recentioribus additamentis non caret, qualia sunt festum sancti Joseph, Revelationis Michaelis archangeli. Omnium Sanctorum, et plura hujusmodi. Aliunde vero ex duodecim anni mensibus solum Aprilem habet integrum. En paucis totam ejus analysim.

26. Praefatus codex decem folia membranacea continet grandioris formae, simili alio folio cooperta, ubi in fronte recentiori manu apponitur: Martyrologium Tamlactense, et opuscula S. Aengussii Keledei. In ora infima primae paginae legitur: Ad usum conventus Dungallensis, et rursus ad calcem paginae tertiae: Ex libris conventus Dungallensis. Martyrologium ipsum nec bene depictum, nec satis ordinate digestum, [Col. 0473C] decem duntaxat paginas cum fere dimidia complectitur, multis ubique nominibus vix legibilibus impletum. Deficit a IV Kal. Februarii ad IV Idus Martii, adeoque nec Januarius nec Martius integri sunt; deestque totus Februarius. Jam dixi solum Aprilem plenum esse. Maius usque ad diem vicesimum, seu XIII Kal. Junii decurrit. Absunt Junius et Julius. Augustus incipit a IV Nonas, cujus reliqui dies habentur. In Septembri desunt XII, XI et X Kal. Octobris. October decurrit usque ad III Kal. Novembris. Abest totus November, December vero inchoatur a XV Kalend. Januarii. Patet igitur manuscriptum plane imperfectum esse, neque adeo dignum quod inter Hieronymianos codices connumeretur. Post qualecunque Martyrologium, sequitur nescio quae tabula nominum, [Col. 0473D] ni fallor, Hibernicorum, per tria folia, ac demum opuscula sive opusculorum fragmenta, eo sermone quem me fateor prorsus non intelligere. Atque haec de Tamlactensi satis dicta sunto.

27. Subjicit Bollandus specimen contractioris Hieronymiani, quod olim Rhinowiensis vel Rhinoviensis, juxta Basileam coenobii, fuit, repertum in Rosweydi schedis, qui illud anno 1623 acceperat a nostro Stephano Vito, hic ab ipso coenobii Rhinoviensis abbate, ut testantur superstites litterae, Martyrologium istud recte vocantes fragmentum, cum desint folia ab VIII Kal. Februarii ad XIV Kal. Aprilis, et a vicesimo, septimo die Septembris, usque ad Decembris vicesimum quartum. Incipit a die natali Jesu Christi in [Col. 0474A] terris. Folia sunt tredecim membranae, in forma octava majore, boni priscique characteris, ipsas diphthongos clare experimentis. Non male censuit Vitus, fragmentum hoc suum exaratum fuisse post dies sancti Gregorii Magni, et post Caroli Magni: nam in illo, inquit, suis recte locis lego festa Nativitatis beatae Virginis et Exaltationis sanctae crucis. De caetero vere Hieronymianum esse, seu ex Hieronymiano extractum, clare evincunt exhibita a Bollando specimina, ac quotidiana alia diebus sequentibus. Unum superaddam ex I Julii exemplum, quod deinceps per omnia secutura apographa nostra Hieronymiania mss. vagabitur. Puta, me textus omnes, I Julii in codicibus istis notatos, cum textu Hieronymiano integro ejusdem diei collaturum.

[Col. 0474B] 28. Praemitto hic itaque ex prima Julii totum textum ex Hieronymianorum omnium vetustissimo, Antuerpiensi seu Epternacensi. Erit lectoris citandos infra aliorum codicum indiculos breviores cum hoc componere. Sic habet: Kal. Julii. In Nicomedia, Zoili. Roma, depositio Gai episcopi. Natalis Luciae virginis et Anceiae regis, cum aliis VIII. Item Romae, Isici, Processi, Marinae, Antonini, Sereni, Victoris; Zeli cum aliis octo. Orionis, et aliorum CCLXII. In Antiochia, Severiani, Zoeli, Pasi. Depositio Idonei cum filiis. Augustoduno, depositio Leontii episcopi. In Persida, SS. apostolorum Simonis Cananaei et Judae, fratris Jacobi. Paululo auctiora sunt Lucensia et Corbeiensia; priora enim interserunt depositionem Aaron, adduntque, Egolisma. Eparci. Posteriora vero [Col. 0474C] insuper adjiciunt depositionem Karilefi. Sed nos, cum Bollando, codicem illum nostrum, caeteris vetustiorem praestantioremque, ut archetypum sequemur. Nunc Rhinoviensis fragmenti verba attende: Kal. Julii. In Nicomedia, Zoeli, Romae, Gagi papae. Luciae virginis. Processi et Marini. Forte pro Marinae. Collatis utriusque tabulae verbis, vix syllaba reperietur quae ex majori laterculo accepta et descripta non sit. Jam ad alios codices nostros, plerumque liberaliores, descendamus.

29. Eos inter in Actis nostris nominatissimus est Richenoviensis sive Augiae Divitis prope Constantiam in Germania, cujus ecgraphum habemus nitide descriptum in forma quarta minore, illudque invenio nos primum accepisse anno 1651. De codicis autographi [Col. 0474D] forma aut aetate nihil notatum: videor recordari Henschenium de iis alicubi fusius egisse; verum quaerere supersedeo, cum aliunde satis pateat optimae notae esse, et, nisi multum fallar, Gellonensi, ab Acherio Spicilegii tomo XIII edito, longe purius et praestantius, tametsi careat Breviario apostolorum, quod in Gellonensi Martyrologio praemittitur. Educamus hic utriusque textum I Julii, cum majori Hieronymiano jam descripto conferendum. Sic habet Richenoviense: Kalend. In Nicomedia, Zoeli, Romae, Gagi papae, Luciae virginis, Processi, Marini, In Antiochia, Severiani. In monte Hor, depositio Aaron sacerdotis. Augustiduno, Leontii episcopi. Ad oculum rursus patet Hieronymiana esse omnia [Col. 0475A] atque ex majore codice excerpta, cui Aaronis depositio, de qua supra diximus, immista jam erat. Audi modo Gellonense ex editione Acherii. Kalendis Julii. Roma, Gaii, Luciae, Isici. Alibi Orionis, Crilifi confessoris, Zoeli, Severiani. In monte Or, depositio Aaron sacerdotis. In Persida, Simonis et Judae apostoli. Augustoduno, Leonti. Ingolisma, Eparci episcopi. Vides hic Gajum papam confuse positum, Carilefum vero aliis, iisque martyribus, inepte immistum; additumque in fine Eparchum, de quo et Carilefo codex Richenoviensis non meminit, ut proinde hic altero luce dignior sit, quod pluribus et continuatis exemplis forte alias demonstrabitur. Caeterum utrumque Martyrologium, tum Richenoviense, tum Gellonense, annum ordiuntur a Natali Domini, [Col. 0475B] contra quam faciant plerique alii infra citandi, qui a Kalendis Januarii principium desumunt.

30. Bina alia Hieronymiana apographa habemus, quae cum citato Gellonensi magis conveniunt, ut facta diligentiori collatione didici. Alterum Papebrochii manu in minori forma ex potiori parte descriptum, vocatur Martyrologium Augustanum sancti Udalrici postrema parte mutilum, nempe a VI Novembris ad finem anni. Alterum integrum est, Labbei nostri donum, Belgico charactere in folio exaratum. Utrumque incipit a Kalendis Januarii. Ne taedio sim, solum rursus diem I Julii in exemplum adducam. Sic habet Augustanum: Kal. Junii. Romae, Gagi, Luciae, Isici. Al (alibi) Urion, Arileffi conf. Zeli, Severiani. In monte Hor, depositio Aaron sacerdotis. [Col. 0475C] In Perside, Simonis Chananei et Judae Zelotae. Aug. Leonti, Eparci episcopi. Fallor, si ulla major inter Gellonensem, et hunc Augustanum conformitas reperiri possit, quae aliis diebus passim et ubique elucet, vocula hinc inde intermista, corrupta, transposita, aut abbreviata. Nec major est in codice Labbeano discrepantia. Sic item Kalendas Julii legit, turbato nonnihil scriptoris oscitantia nominum ordine: Romae, Zeli, Severiani, Usicii, Arilesae. In monte Or, depositio Anton sacerdotis. In Perside, Simonis, Judae Apl. Augustod. Leonti. In Eclisma, Eparcii episcopi. Gajae Unon, Luciae. Corrige luxata nomina, et tria ultima loco proprio, post Romae, repone, exsurget idem textus quem ex Gellonensi et Augustano jam dedimus, neglectis minutiis quas in [Col. 0475D] antiquis manuscriptis non saepissime recurrere adynaton esse norunt qui in iis perscrutandis vel tantillam operam posuere. Possent hujusmodi codices iis annumerari, quos Acherius cum Gellonensi contulit, lectiones ex iis variantes subjiciens.

31. Jam dictos duos codices in nostra Hieronymianorum collectione praecedit apographum aliud multo brevius, eleganti charactere Gallico in folio descriptum, cui has notas appositas lego: Martyrologium perantiquum, ab hinc saltem annis octingentis exaratum, descriptum ex vetustissimo abbatiae Corbeiensis, mense Decembri MDCLXI. In fine autem adjecit Papebrochius: Dono adm. R. D. Lucae Dacerii, ex ms. Corbeiensi antiquissimo, quod in bibliotheca [Col. 0476A] S. Germani de Pratis ipsi vidimus. Locum in Spicilegio merebatur tam antiquum monumentum, at forte credidit vir eruditissimus, a nobis ex antigrapho cum aliis olim edendum, quod tam ardentibus votis clar. Castellanum desiderasse supra monuimus. In eo hic codex a proxime praegressis differt, quod Martyrologii ordinem inchoet ab VIII Kal. Januarii, seu a Domini Salvatoris Nativitate. Textus habet semper brevissimos, et plerumque unica annuntiatione, saepe unico sancto circumscriptos, sic tamen, ut appareat ex aliquo Hieronymiano codice omnia fuisse desumpta. Demus iterum diem in exemplum selectum, hic paulo longiori textu praeditum: Kal. Julii. Romae, Gaii papae, et natalis sanctorum Lucejae virginis, et Aucejae regis. In Persida, passio sanctorum [Col. 0476B] apostolorum Simonis Cananaei et Judae Zelonis, pro Zelotis. In sequentibus eadem est codicis ratio. Caeterum magna ejus brevitas non impedit quominus quandoque propria Corbeiensium interserantur, ut patet ex V Kal. Aug. seu XXVIII Julii, ubi ponitur: Corbeia monasterio, dedicatio basilicae sancti Petri apostoli.

32. Sequuntur Casinensia duo apographa, manu Italica descripta, de quibus in Prologo ad Bedam meminit Papebrochius num. 3. Utinam distinctiorem aliquam explicationem aut ipse, aut Henschenius, qui ea transcribi curarunt, adjecissent. Primum altero brevius est, nec purum Hieronymianum dici potest, cum sanctos inserat aliunde acceptos. Brevitate cum aliis Hieronymianis contractis satis convenit; [Col. 0476C] atque item quod sola sanctorum et palaestrarum nomina consignet. In exemplo rem totam exhibeo. Sic habet: Kalend. Julii. Octava S. Joannis Baptistae. Et natale sancti Domitiani abbatis. Prima annuntiatio ex aliquo Hieronymiano interpolato procedit, quale est illud Sangallense, ab Acherio subjunctum Gellonensi: altera manifeste Adoniana est, ut vide in nostra ad Usuardum illo die observatione. Ad Hieronymiana propius accedit Casinense alterum paulo majus, de quo recte Papebrochius citato proxime num. 3: »Fuerunt etiam ecclesiae, inquit, quibus satis fuit nudus Hieronymiani Martyrologii contextus, ad pauciores sanctos contractus; et tale Martyrologium alterum Casini reperimus, uti etiam pervetustum, et huic simillimum Romae in ducis Altempsi [Col. 0476D] celeberrima bibliotheca.« Factam utriusque collationem indicant notatae sedulo, vel minimae variationes manu ipsa Papebrochii. Quantum vero majus hoc Casinense alteri minori praeferendum sit, ex solito exemplo licebit statuere: Kal. Julii. Romae, Cagi papae. Et sanctorum Luceiae virginis et Aceclae regis, cum aliis octo. Et in monte Hor, depositio Aaron, primi sacerdotis. Vides ubique sphalmata scriptoria, librariorum imperitia commissa; textus autem pro vario amanuensium arbitrio, aut magis, aut minus extensos. Utrumque incipit a Kalendis Januarii.

33. Ex codice membranaceo Em. cardinalis Barberini in forma 4, signato num. 1852, educta sunt [Col. 0477A] apographa bina alia, sed incompleta, quorum alterum descripsit Papebrochius, secundum inchoavit, sed complevit manus eadem, a qua sunt duo laudata Casinensia. Primum a Kalend. Januarii sumpto initio, deficit in II Nonas seu VI Maii. Uniforme non est, nam elogia hinc inde exhibet clausulis sibi propriis, ut, verbi gratia, de Genovefa III Jan.: Cujus reliquiis honorem debitum impendimus, missales et orationes persolvimus. Januarii X, de Paulo eremita: Nam et apud nos ita habetur, et reliquiae venerantur. Jan. XVI, de Priscilla: Cujus gloriosum pro Christo agonem, cum patrociniis digne veneramur, officiumque diurnum, ut SS. PP. sanxerunt, persolvimus. Rursus ibi de Furseo: Cujus vita plena virtutibus refulget, et corpus venerabile monasterium per Romana retinet. [Col. 0477B] Die sequenti XVII Januarii, de Sulpitio Bituricensi episcopo: Cujus vitam tenemus, et patrociniis fulcimur. Tales ego elogiorum formulas in nullis hactenus Martyrologiis reperire memini, ut satis pateat, compilatorem hunc proprio genio indulsisse. In reliquis tamen brevior est, magisque stylo Hieronymiano sese accommodat.

34. Barberinianum secundum longe majus et diffusius est, primis tamen duobus mensibus cum dimidio mutilum, cum primum diem integrum signet Idibus Martii: Illustre Martyrologium identidem appellavit Henschenius; quamvis singularem illam praerogativam non magno titulo ei debitam deprehendere potuerim, saltem quo praeferatur duobus aliis mox secuturis, nempe codici Hyeronymiano Vaticano, et [Col. 0477C] alteri codici S. Cyriaci, quo usus est cardinalis Baronius; non, inquam, video, cur his praeferatur, nisi quia hinc inde liberius et prolixius, tum sanctos, tum elogia inserit, ut numero sequenti ex Prologo ad Bedam intelligemus. Certe haec duo posteriora praecellunt, quod stylo Hieronymiano proximiora sint; in hoc autem cum Barberiniano concordant, quod et ipsa ex eodem Hieronymiano contracta fuerint, subinde vero aucta elogiis nonnullis ex Beda acceptis. Atque his tribus applicanda est, non infundata Papebrochii opinio, num. 2 sui ad Bedam prologi expressa, qua se persuasum fatetur, »in plerisque Romanis basilicis, abrogato Hieronymiani (nempe majoris) Martyrologii usu, et illo, quod Aquileiensi episcopo a pontifice missum supra monuimus, fortassis [Col. 0477D] nonnisi in Laterano, aliisque paucis ecclesiis recepto, ita probatum aliis Bedam fuisse, ut eo convenienter aucto, utendum plures sibi putaverint, usque dum Usuardus visus est ecclesiasticis usibus accommodatior.« Nempe haec apographa ad Bedam retulere Henschenius et Papebrochius, quoniam elogia ejus Hieronymianis annuntiationibus immista repererunt. Nec praetermittenda sunt quae in rem nostram, nempe ad trium praefatorum codicum distinctionem, sequenti proxime numero 12 suggerit laudatus Papebrochius. Ita pergit.

35. »Sunt autem tria haec,« Hieronymiana apographa Bedae elogiis farta, »primum ecclesiae sancti Petri in Vaticano, quod hactenus in archivio ibidem [Col. 0478A] servatum, indidem transcribi fecimus. Alterum monasterii S. Cyriaci in Thermis, quod unice commendavit adhibuitque Baronius in recensendo digerendoque Romano Martyrologio, quodque ex Vallicellana, Patrum Oratorii bibliotheca acceptum, pridem ad nos misit, studiorum nostrorum aestimator fautorque sincerissimus S. R. E. Cardinalis Petrus Aloysius Caraffa. Tertium ex eminentissimi Francisci cardidinalis Barberini instructissima a codicibus manuscriptis bibliotheca accepimus, acephalum illud quidem usque ad Idus Martias, et quantum ex translatione sancti Benedicti, IV Idus Septembris inscripta, aliisque indiciis colligere licuit, ex aliquo Benedictino in Gallia monasterio Romam advectum: sed optimae fidei, neque ita temere mendoseque aut parce, ut [Col. 0478B] priora duo, sed fidelius, prolixiusque suppletum, partim ex Hieronymiano Martyrologio, partim ex propriis dioeceseon Gallicanarum Fastis.« Ita Papebrochius in ordine ad Bedam, codicem hunc effert, in quo tamen advertere potuit recentiora alia adjectitia esse, ut est Assumptio B. M. V., ejusdem vigilia, octava, atque hinc inde alia, quae nec Hieronymum nec Bedam sapiunt. Demus jam praefatorum trium codicum ex praesignato die specimina.

36. Ut a postremo, Barberiniano illo, incipiam, sic legit: Kal. Julias. Romae, natale sanctarum Luciae virginis, et Ancenae reginae cum aliis XXI. Anisolae monasterio, depositio sancti Carilephi presbyteri. In monte Or, depositio Aaron sacerdotis. In Mesopotamia, Zeli cum aliis sex. Orionis cum aliis IX, et aliorum [Col. 0478C] ducentorum septuaginta quatuor. Augustoduno, depositio Leontii episcopi, et sancti Quintiani. Satis patet indiculi hujus corruptela, aliquorum nonnulla mutatio, necnon satis liberalis interpolatio, quibus caret, purius Hieronymianum referens codex Vaticanus, dum sic laterculum suum format: Kal. Julii. Romae, Gai papae. Sanctorum Luci virginis et Accegae regis, cum aliis octo. Et in monte Hor, depositio Aaron sacerdotis primi. Ejusdem plane tenoris imo nonnihil castigatior est codex S. Cyriaci, sic legens: Kal. Julii. Romae, Gagi Papae, et sanctorum Luceiae virg. et Acceiae regis, cum aliis octo. Et in monte Hor, depositio Aaron, sacerdoti primi. Non magna perspicacia opus, ut clare deprehendatur major duorum postremorum codicum inter se et [Col. 0478D] cum Hieronymiano, quam cum Barberiniano uniformitas, quamvis ad Henschenii et Papebrochii intentum satis esset, quod postremum, Bedae elogia fortasse purius referret.

37. Cum tribus superioribus Barberiniano, Vaticano et S. Cyriaci, citato prologi num. 12, laudat Papebrochius »vetustissimum praeclarumque reginae Sueciae manuscriptum, quod quanti fecerit vir eruditissimus Lucas Holstenius, declarant ipsius ad Romanum Martyrologium Animadversa, hinc fere accepta, et post illius mortem typis vulgata. In hoc . . . . . etiam Bedam agnovimus,« inquit Papebrochius, »sed elogiis saepe contractioribus.« Quidquid sit de Bedae elogiis, omnino fatendum est Martyrologium [Col. 0479A] hoc, quod olim fuit S. Columbae apud Senones; fatendum, inquam, inter illustriora Hieronymiani Martyrologii contracta apographa merito recenseri posse. Habe hic ejus textum: Kal. Julii. In Nicomedia, natale sancti Zoili. Romae, depositio Gagi papae. In monte Hor, depositio Aaron sacerdotis. Augustiduno depositio Leontii episcopi. Confer cum praecedentibus, et per te statues nihil propius ad Hieronymiana accedere. Hoc dolemus, nonnisi mutilum repertum fuisse, utpote in quo desint omnia post VII Idus, seu septimo die Septembris. Nonnulla de hoc et de S. Cyriaci Martyrologio valde confuse lectorem edocuit Castellanus, ad primum Bimestre, Januarium nempe et Februarium, Martyrologii sui, cum eruditissimis notis editi, pagg. 26, 27 et 28: de [Col. 0479B] quibus a me amice monitus, correctionem sinceram pollicitus est, prolixissimis litteris gratiarumque plenissimis, datis IX Januarii 1709. Cum vero haec omnia, proximo ejus Bimestri, forte brevi edendo, corrigenda sperem, iis sigillatim enumerandis hic supersedeo.

38. At non ita praetermittere licet nonnullas alias clarissimi viri allucinationes, quibus codices aliquos Hieronymianorum classi perperam inserit. Has eo animo hic expono, quo ipse, humanissimas et cordatissimas gratias referens, easdem sibi exhibitas accepit. Itaque citatae praemonitionis ad primum suum Bimestre pag. 17. Hieronymianis brevioribus annumerat, 1o Marchianense in Flandria; 2o Laetiense in Hannonia; 3o S. Lamberti et S. Laurentii Leodiensia; [Col. 0479C] 4o S. Martini Tornacense; 5o S. Gudilae Bruxellense; quorum nullum ad Hieronymianorum ordinem pertinet. Ut a postremo incipiam, est illud ab Hieronymianis tam remotum, quam sint Ado ipse et Usuardus, ut cap. 3 ex Usuardinorum serie manifeste constabit. Tornacense sancti Martini satis convenit cum Laetiensi, ut olim conservavit Bollandus Praefationis generalis pag. XLIX, utrumque conferens cum mss. Antuerpiensi et Leodiensi S. Lamberti, ex quibus conjici potest, quantum ab Hieronymianis deflectant. Priora duo, nempe Laetiense et Tornacense, ad Bedam relata sunt: Lambertinum Adonianis ferme ascriptum: Antuerpiense, quod nos infra majus vocabimus, ad Usuardina plane trahendum est. Laurentianum Leodiense abest ab Hieronymianis [Col. 0479D] longissime, est enim codex crassus et amplus, Adonem ipsum ferme superans. Quid demum velit per Hieronymianum Marchianense, plane me latet; de fragmentis Usuardinis, ex eo coenobio acceptis, agemus suo loco, ubi etiam Centulensem codicem, Bedae nomine falso praetitulatum, et a Bollando pag. XLVIII inter Bedae Martyrologia computatum, verae suae classi restituemus. Sed codices alios Hieronymianos, aut eis saltem alicunde affines percurramus.

39. Apographum habemus valde contractum, cui pars Breviculi Apostolorum praefigitur, manu R. P. Alexandri Wiltheim, operis olim nostri studiosissimi, ex ms. Trevirensi S. Maximini descriptum, et ab eodem Patre Luxemburgo ad Bollandum transmissum, [Col. 0480A] in quo prae reliquis diebus, copiosus est I Julii, ubi sic legit: Kal. Julii. In monte Or, depositio Aaron. Passio sanctorum apostolorum Simonis Cananei et Judas Zelotis. Remis civitate, depositio sancti Teuderici presbyteri. Hoc ultimum Rhemos plane redolet, et Rhemensem provinciam late olim diffusam: et similia exempla, vel levi oculo, ibidem, locis non longe remotis, occurrere observo; ut Idibus Junii: Remis civitate, super fluvio Vetula, dedicat. Sce Genufefa virg. Et XI Kal. Septembris: Remis civitate, nat. SS. Thimotei et Apolinaris. Jungo hic Martyrologium manu Italica transumptum ex tomo XXI bibliothecae Vallicellanae PP. Oratorii Romae, de cujus aetate nil licet statuere. Auctor stylum Hieronymianum brevitate sua sequitur, sed aliunde plures sanctos contulit, [Col. 0480B] ut sunt prophetae Veteris Testamenti, quos ex Romano parvo, aut ex Adone, aut forte ex Usuardo desumpsit. Ex Gallia Romam advectum censuit Papebrochius, opinor, quia in eo reperit: V Idus seu XI Julii, translationem S. Benedicti, et XI Kal. Augusti, seu XXII Julii: Monasterio Fontinella, depositio S. Guandresili [pro Wandregisili] confessoris. Adjiciamus hic in solitum specimen, primum saepe nominati mensis diem. Kal. Julii. In monte Hor, depositio Aaron, sacerdotis primi. In territorio Lugdunensi, depositio Domitiani abbatis.

40. Post hoc sequitur Martyrologium, quod nostri vocant Treverense sancti Martini, scriptum manu Belgica, immistis rubricis, quae modo oculorum aciem ferme effugiunt. De hoc recte observavit Papebrochius, [Col. 0480C] ex variis collectum esse, ejusque compilatorem prae oculis Bedam habuisse; nec invenio cui melius quadrent verba in prologo num. 14 relata: »Ita Bedae quoque Martyrologio usus est pro Trevirensi Ecclesia, quisquis ille sanctorum Fastos, quorum habemus exemplar ms. composuit.« Facillime equidem credidero, plane ad usum Ecclesiae alicujus aut Trevirensis aut etiam Belgicae primitus concinnatum fuisse, cum in ipso principio IV Januarii occurrat: Gandavi, Pharahildis virginis. Ut ex uno mense verosimillimam facias conjecturam; habes X Julii. Amelbergae virginis. XIV, Marchelmi, consocii sancti Libuini. XVI, Minulphi et Gundulfi. XXII, In Blandinio, Wandregisili abbatis. Ut alios taceam, non multum remotos; est VII Julii, Willibaldi. VIII, Kyliani. [Col. 0480D] XIII, Mildrade. XIV, Plechelmi. XXIII, Liborii in Paderborn. XXV, Clodesindae, etc. De caetero brevitatem Hieronymianam passim sectatur, eoque potissimum titulo ad eorum classem reductum est. Si qua elogia ex Beda aut aliunde intercurrant, ea paucis circumscripta sunt. Cum Vallicellano convenit in referendis prophetis Veteris Testamenti. Ex I Julii, nullum satis certum indicium eruitur. Sic habent: Kal. Julii. Romae, Gaii papae et martyris, et Luciae, Fidei, Karitatis virginis, et Sophiae, matris earum.

41. Nullum fere in tota nostra Hieronymianorun collectione characteristicis suis magis distinctum est quam illud quod vocamus Coloniense S. Mariae ad Gradus, a P. Joanne Gamansio, in Actis nostris percelebrt., [Col. 0481A] ad Bollandum missum anno 1638 ex apographo P. Marci Cartusiani Coloniensis, qui propria manu hanc notationem apposuit: Martyrologium perquam antiquum, quod ad Gradus Mariae Coloniae reservatur, incerto auctore, in quo plurima habentur, quae in Usuardo desiderantur. Recte observat P. Marcus, sed addere potuit, plurima in hoc Martyrologio desiderari quae apud Usuardum et alios leguntur. Annuntiationum norma plane est Hieronymiana, solis locorum et sanctorum nominibus expressis, nisi quod rarissime, aut de tormentis perpessis, aut de sepultura cursim fiat mentio. Sic loquitur: Kal. Julii. Romae, nat. S. Gaii papae, et S. Carilefi presbyteri, et S. Monegundis virginis. Viennae, sancti Martini episcopi. Domitiani abb. Liquet sanctos aliquos Hieronymianis [Col. 0481B] superadditos. Nonnullos vero populares aut vicinos adjectos, collige ex IV Julii, ubi ponit: Woltharici episcopi, a titulo sancti aut beati abstinens. VII Julii habetur: In Bongia, natale sancti Goaris confessoris. VIII, Kiliani, etc. XVIII, Translatio sancti Arnulfi Metensis. XXIII, Liborii episcopi. Apographum imperfectum est, deficiens IX Octobris, quo die Dioniysum cum sociis apud Parisios consignat. Martyrologii hujus compilator Romanum parvum nec consuluisse, nec descripsisse ullo pacto videtur.

42. Ultimum locum in nostro codice occupat apographum, manu Belgica scriptum, antiquissimi Ecclesiae Romano-Gallicae Martyrologii, quod supra laudatus Acherius cum majoribus nostris communicavit an. 1663. De hoc et proxime superiori Martyrologio [Col. 0481C] sic in prologo ad Bedam, num. 3, Papebrochius scriptum reliquit: »Quod idem (loquitur de Romano parvo Rosweydi) modice auctum, cum nobis ex antiquissimis membranis transcriptum communicaret Lucas Dacherius, Romano Gallicum intitulaverat: olim autem etiam Coloniae in ecclesia sanctae Mariae ad Gradus legi solitum, probari potest, per illius ecgraphum, inde transmissum a Joanne Gamansio nostro, ex alicujus Carthusiani schedis: nisi potius nova haec dici compilatio debeat, ex priori illo et alio posteriori.« Ita Papebrochius nondum satis examinata Martyrologiorum stirpe, progenie, natura et singulorum proprietatibus. Admitto cum venerando magistro meo, utrumque illud Martyrologium et S. Mariae ad Gradus, et Romano-Gallicum meras [Col. 0481D] compilationes esse; at falli mihi videtur, dum ipsa cum Romano parvo componit, aut haec ex illo conflata existimat. Habet profecto Romanum parvum characteres suos proprios, quibus et a proxime citato et ab hoc Acheriano planissime discernatur.

43. Unum est in quo tenuem aliquam similitudinem inter Romano-Gallicum et Romanum parvum advertas quod in illo etiam inveniantur prophetae Veteris Testamenti, nempe ex Adone vel Usuardo, cum reliquis plerumque accepti. At quam procul in caeteris distet, inde collige, quod Acherianum diebus ferme singulis auctius sit. Rursus, Romani parvi phrasis, quandoque uberior; Romano-Gallici semper ad Hieronymianorum normam contracta. En exemplum in [Col. 0482A] 1 Julii. Romanum parvum eo die, unico articulo textum concludit: In monte Hor, Aaron sacerdotis primi in Lege. Confer modo Romano-Gallicum: Kal. Julii. Romae, in monte Hor, depositio Aaron sacerdotis primi. Item sanctae Monegundis virginis. Lugduni, Domitiani abbatis. Supplendum videtur post Romae, Gaii papae. Quae hic, obsecro, inter utrumque affinitas? In hoc multiplex, in altero est annuntiatio unica. Si, quid sentiam, aperire liceat non multum verebor asserere, tum hoc Romano-Gallicum, tum superius S. Mariae ad Gradus, Adonis vel Usuardi ex magna parte compendia esse, pro vario compilatorum brevitati studentium gustu concinnata. Proinde rogatos hic velim Romani parvi impugnatores, quos sequenti capite conveniam, ut qui tam confidenter [Col. 0482B] ex insigni illo et vetustissimo Martyrologio Adonis Kalendarium faciunt, hisce aut similibus potius occupentur, ad quae compendiorum aut extractorum Adonianorum characteristicas convenientius transferri posse existimamus.

44. His omnibus, saltem pro aliqua parte, annumerari etiam possent codices alii, quibus in edendo Beda usi sunt Henschenius et Papebrochius: ex quorum recensione observo, ad Hieronymianorum stylum satis accedere Martyrologium Aquisgranense, ad usum illius Ecclesiae collectum, quemadmodum supra de Trevirensi sancti Martini diximus. Profero rursus diem primum Julii: Romae, depositio Gai episcopi, et sanctarum virginum Fidei, Spei et Charitatis. Nova hinc inde inseruntur, ut IV Julii: Nativitas [Col. 0482C] sancti Hodelrici episcopi et confessoris. Idem forte est quem Coloniense supra vocavit Woltharici. VII Julii est Willebaldi. VIII, Kiliani et sociorum. XIII, Henrici imperatoris. XV, Gondulfi et Monulfi. XVI, Dedicatio S. Mariae Aquisgrani. XXVII, Translatio sancti Caroli. Et hujusmodi alia, quae praetereo. Demum annumerari etiam poterit alter codex basilicae sancti Petri Romae, inter Bedae apographa itidem repositus, quamvis videatur arbitrarie collectus et contractus, ut patebit ex I die Julii, quo textum sic format: In monte Hor, depositio Aaron sacerdotis primi. In territorio Lugdunensi, depositio Domiciani abbatis. Et sancti Quinciani martyris. Idem forte dici poterit de reliquis codicibus inter Bedae Auctaria citatis. Sed de omnibus his manuscriptis [Col. 0482D] nostris ad Hieronymiana, seu integre, seu ex parte spectantibus satis dictum sit, eo solo intuitu, ut qui sanctorum Actis et commentariis nostris legendis delectantur, facilius perspiciant quae et qualia sint Martyrologia ex quibus sanctorum ipsorum nomina extracta fuerint.



ARTICULUS II. De Bedae et Flori Martyrologiis novae conjecturae.

45. De his Martyrologis, seu eorum duobus, seu potius uno utriusque Martyrologio, eatenus hic agendum est quatenus Beda cum Adone atque adeo cum Usuardo, non minima generis conjunctione connectitur; ut pateat ordo, series et quodammodo genealogia, [Col. 0483A] quam supra dicebamus ex Hieronymianis, Beda et Romano parvo, ad alios magis vel minus propinque descendere. Praemittenda sunt Bedae ipsius verba in fine Epitomes, quibus testatur se scripsisse Martyrologium de nataliciis sanctorum diebus, in quo omnes, quos invenire potuit, non solum qua die, verum etiam quo genere certaminis, vel sub quo judice mundum vicerint, diligenter adnotare studuit. Hoc Bedae Martyrologium praefatio Bollandi et prologus Papebrochii ita depinxere, ita de Floro ab utroque disputatum, ita post ipsos alii varia ad ipsos spectantia expedivere, ut in eadem hac tela retexenda operam perdere videri possem, nisi assidua et horum et aliorum Martyrologiorum collatione, nonnulla occurrissent, quae ipso assentiente et probante vivo adhuc magistro [Col. 0483B] meo Papebrochio, eruditorum judicia non defugiant. Bedae aetas hodie receptissima est; lucem sortitus anno 672 ad usque annum 735 vitam protraxit. Flori item characteres adeo verosimiliter stabilitos existimo, ut nihil magnopere dubii videam quin floruerit Lugduni, et Martyrologium suum, magis nominatum quam notum, scripserit circa annum 830.

46. Non erit abs re lectorem eruditum, tametsi forte jam probe instructum, hic denuo praemonere, Martyrologium, praefixo Bedae nomine a Christophoro Plantino vulgatum anno 1564, nullo pacto a Beda, sed a nescio quo, ex Adone aliisque compilatum fuisse, tam esse evidens, quam quod evidentissimum, atque hoc tempore indubitatum, cum jam [Col. 0483C] passim non alio nomine veniat, quam Bedae spurii ant supposititii. Ego, vitandae odiosae vocis gratia, Plantinianum Bedam simplicius appellare malui. Illustrior est et ab orbe universo, praesertim a litteratis, cum plausu accepta, recentior et longe accuratior editio altera, anno 1668 ante tomum II Martii ab Hensehenio et Papebrochio procurata, qua genuinum Bedae textum ab Flori auctariis diligentissime expurgatum atque distinctum, se tradidisse non dubitarunt. Fuitque id adeo ab annis jam ferme quinquaginta tam incunctanter, tam universaliter ab omnibus admissum, ut qui solide contradicere aut vellet, aut posset, hactenus, quod sciam, nemo repertus sit. Solam sanctorum omnium festivitatem, ut additiam expungendam aliqui censuere.

[Col. 0483D] 47. Non potui non magistrorum meorum consummatae in his rebus experientiae et doctissimorum aliorum virorum suffragiis meum adjicere, atque adeo in tota hac Usuardi recensione, ita Bedam et Florum appellare, quemadmodum ab ipsis editi, divisi et discreti sunt. Nihilominus jam in terendis Martyrologiis satis diu versatus, symbolam et ego aliquam huc affero, quae licet Papebrochiani operis fundamenta quadamtenus suffodiat, ut est veritatis amator candidissimus, voluit ipse, argumenta proponerem, quae ad rem, necdum plane elucidatam, ulterius discutiendam explanandamque conferrent. Ad Florum spectat tota disquisitio, cujus Martyrologium quantumcunque et qualecunque, vere negotium [Col. 0484A] in tenebris mihi semper visum est, et quanquam majorum placitis, auctoritate ductus acquiescerem, ex quo illustrandorum Actorum suscepi provinciam, nunquam induci potui ut verum ipsum et genuinum Flori opus ab Henschenio repertum, a Papebrochio vulgatum certo crederem.

48. Binae sunt circa Flori Martyrologium capitales difficultates, quas nec Papebrochius, nec quisquam alius, aut satis hactenus vidit, aut, sicut oportebat, dissolvit, quasque nos hic ad duas quaestiones reducimus. Prima: Quaenam ea demum aut sint aut vere dici possint, quibus Martyrologium in labore Domini Bedae compositum, Flori studio, ut loquitur Ado, accreverit, quaeque sanctus ille Viennensis episcopus, in Martyrologio adornando, se habuisse [Col. 0484B] profitetur. Quod est quaerere, quid sint latiora illa et toties decantata latiora Flori ad Bedam vestigia. Altera: Quid sit ejusdem Flori liber secundus, quo, praeter latiora vestigia, se usum esse tam diserte asserit Usuardus. Hanc postremam alicubi, si recte memini, attigit Castellanus, feliciter divinans, secundum Flori librum, nihil aliud esse posse, quam ipsum purum putum Adonis Martyrologium, ut praefationis hujus tertio capite copiosius demonstrare conabimur; unde corrigendum erit inveteratum praejudicium, toties a Majoribus nostris, toties ab aliis post ipsos inculcatum, necdum scilicet reperta esse secunda Flori auctaria, vel alio nomine, secundum Flori ad Bedam librum, seu additamentum. Huc igitur proprie et unice spectat sola prior difficultas, [Col. 0484C] de primo eoque vero opere quod Flori studio in Bedae labore accrevisse novimus.

49. Sed erit qui eam a Papebrochio abunde dissolutam continuo existimet, distinctis illis Flori elogiis, quae a Bedae textibus tam accurate remota et sejuncta sunt. Iterum sincere repeto, me Majorum opus vehementer suspicere, ac saepe admiratum esse tam fortunatum eorum inventum, dum, ut supra dicebam, ex tam variis codicibus, tum Bedam ipsum tanquam genuinum, tum Flori additiones tam solerter a Bedae verbis, et stylo discreverint. Verum perstat molestia mihi suborta ex perpetua collatione Bedae, ab Henschenio et Papebrochio editi, cum Rabano, Adone ac Usuardo. In hoc situs est cardo rei, quod Ado in praefatione sua affirmet, eo [Col. 0484D] se Bedae Martyrologio usum, quod Flori venerabilis studio in labore domni Bedae accreverat, unde certissime dicendum est, Adonem ipsius Flori, quem de facie novisse potuit, completum et integrum opus habuisse, quod ex Romano parvo et aliunde supplere aggrediebatur, adeo ut non solum primum illud et valde imperfectum Bedae Martyrologium habuerit, sed simul omnia, quae tum a Floro, tum a Beda composita, in unum quodammodo corpus coaluerant, quorum proinde Sanctos verba et elogia in novum suum Martyrologium indistincte retulerit, aut saltem referre potuerit.

50. Clarissima in rem nostram sunt ipsiusmet Adonis verba, quibus in praefatione testatur, se imperio [Col. 0485A] ac jussione sanctorum virorum Martyrologium compilasse, ut supplerentur dies, qui absque nominibus martyrum in Martyrologio (quod venerabilis Flori studio in labore domini Bedae accreverat) tantum notati erant. Caecus sit oportet qui hic non videat sic Bedae Martyrologium ab Adone depingi, ut in eo simul conjuncta simul conserta fuerint quaecunque Flori studio in Martyrologio Bedae aucta et amplificata fuerant. Jam vero nihil est manifestius quam quod Ado Bedae vestigia constantissime premat, ejus sanctos passim asciscat, elogia ferme omnia, quoad rei substantiam, nonnunquam verbatim describat, idque tam clare, tam expresse, ut Bedam in Adone perspicue agnoscas. Si ergo Viennensis episcopus illum Bedae laborem prae oculis habuit, qui studio Flori accreverat, [Col. 0485B] evidenter consequitur elogia etiam illa descripsisse, quae studio Flori, labori Bedae adjecta fuerant. Atqui tamen toto illo Adonis, quantumvis diffuso, Martyrologio nullum prorsus elogium reperitur ex iis, quae in editione nostra Floro ascribuntur: hinc igitur concludi potest Florum a majoribus nostris vulgatum, non esse genuinum Florum, non esse, inquam, opus illud quod studio Flori in labore Bedae accreverat, adeoque aut nihil scripsisse Florum, aut si quid scripsit, alibi investigandum.

51. Argumentum non minus urgens desumitur ex Martyrologio Usuardi, quod ex Adone quidem contractum scimus, sed ita ut variis locis nonnulla elogia ex Beda descripserit, unde pateat Bedae Martyrologium [Col. 0485C] habuisse, non ut primum a Beda compositum, sed ut a Floro auctum fuerat, cujus rei luculentissimum testimonium praebet Usuardus ipse, sic in praefatione sua disserens de vetustioribus Martyrologiis quae ad suum concinnandum viam praemonstraverant: »Venerabilium Hieronymi scilicet ac Bedae presbyterorum piis, quamvis succinctis, super hoc provocabar descriptis. Quorum prior brevitati studens, alter vero quamplures Kalendarum dies intactos relinquens, multa inveniuntur hujus operis praeteriisse necessaria: quos tamen secutus, censui et Flori memorabilis viri latiora jam in eo ipso negotio sequi vestigia, praesertim in secundo ejusdem libro.« De hoc secundo libro dixi in hac praefatione agendum capite tertio. Ad praesens [Col. 0485D] argumentum satis est ex hoc loco luce meridiana clarius patescere, Flori memorabilis viri latiora jam in eo ipso negotio vestigia, seu domni Bedae laborem, qui studio Flori accreverat, verbo, ipsissimum Bedae Martyrologium, a Floro in latiorem formam deductum, certissime secutum esse Usuardum.

52. Age vero, totum Usuardi Martyrologium, a capite ad calcem evolve et excute, viceris si vel unicum elogium repereris ex iis omnibus quae in editione Papebrochiana Floro tribuuntur, aut saltem vere illi quomodocunque tribui possunt. Scio equidem unum aut alterum non absimile esse, sed illud probavimus a Flori istius artifice ex Usuardo descriptum, ac ipsius Usuardi stylo verbisque conceptum [Col. 0486A] esse. En nodum, cui solvendo viam hactenus rectam et securam non reperi, nisi elogia omnia a majoribus nostris Floro ascripta, ei omnino abjudicentur. Rursus, ut certum suppono, Rabanum, perpetuum Bedae descriptorem, tali Martyrologii Bedae exemplari usum, quod et ipsum per Flori manus transierit; atqui nec toto illo Rabaniani Martyrologii decursu, talis Florus usquam occurrit, qualem Henschenius et Papebrochius edidere; est igitur aut nullus Florus, aut aliunde eruenda sunt ea quibus Bedae opus amplificavit. Hanc difficultatem a nullo hactenus observatam memini, nequidem a Bollando aut Henschenio, sedulis Martyrologiorum evolutoribus, nec a Papebrochio, praecipuo Bedanae editionis concinnatore. Nodum [Col. 0486B] scrutando et ruminando pridem deprehenderam, sed cuneus deerat, per avia et devia diu multumque quaesimus: an repertus sit, ex sequentibus poterit conjectari.

53. Ex citatis supra Bedae verbis, a Bollando, Papebrochio et aliis passim referri solitis, indubitatum est, Martyrologium aliquod a venerabili et sancto scriptore compositum, nec minus certum, valde incompletum fuisse: certum praeterea, a nullo hactenus primigenia phrasi, de qua omnino constet, editum fuisse. Nostra editio ad veritatem proxime quidem accedit, sed cum festum Sanctorum Omnium annuntiet, pro universali Ecclesia tempore Bedae necdum institum, ex unico eo indicio, ut caetera taceam, colligimus, purum plane et integrum dici non posse. [Col. 0486C] Jam vero, aliunde ex Adone patentissime docemur, ipsissimum Bedae Martyrologium Flori studio accrevisse, nusquam autem traditum est, peculiare opus (secundum librum alio remisimus) a Floro fuisse compositum, quod Bedae superaddiderit, vel singulari modo, stylo et ordine ab eo sejunxerit, aut discreverit. Subiit itaque cogitare, non infundatam conjecturam fore, si quis opinaretur, totum Bedae Martyrologium, vel potius Martyrologii ejus elementa ita in Flori opus transfusa, ita utriusque conamina in unum idemque opus conflata, ut frustra laboraverint Henschenius et Papebrochius, quo Flori stylum a phrasi Bedae, quo Flori, inquam, auctaria a propriis Bedae textibus segregarent.

54. Mihi certe longe probabilius, imo plus quam [Col. 0486D] verisimile est, Florum ita locutionem suam Bedae sermoni attemperasse, ut nulla satis aut industria aut solertia distingui possint. Quod qui acciderit hac una ratione tibi facillime persuaseris. Qui Bedae Martyrologium norunt, utique ignorare prorsus nequeunt, aut modo simplicissimo sanctos illic commemorari, aut longiuscula quandoque eorumdem sanctorum elogia referri. Quid Floro fuit facilius, quam hujusmodi rationem scribendi imitari? Beda in Anglia ex Actis vel passionibus martyrum partem hinc inde aliquam decerpserat, quam nos brevem panegyrim, elogium, laudationem, aut encomium appellare consuevimus. Eamdem methodum secutus in Gallia Florus, ut erat antiquis monumentis, teste [Col. 0487A] Wandalberto, satis instructus, alias passiones, alia Acta consuluit, alios proinde sanctos reperit, quos et ipse paribus omnino elogiis exornaret; servatis idem praefatarum passionum veris, vel dubiis narrationibus, earumque compendiis adoptatis. Ut paucis rem totam complectar, sic Bedae laborem et Flori studium inter se coaluisse existimo, ut nec modo, nec ordine, nec stylo unius commemorationes ab alterius commemorationibus, vel ab ipso Adone dignosci aut disjungi potuerint, unicunque proinde nuncupaverit Bedae Martyrologium, quod Flori studio accreverat.

55. Hoc pede recte fixo, alia via sternenda fuit ad indagandum quantum operae Beda, quantum Florus in colligendo Martyrologio posuerint: cumque [Col. 0487B] aliunde notissimum scirem Bedae nomine inscriptum esse Martyrologium aliquod metricum, seu carmine hexametro conscriptum, non Wandalbertinum illud, ut aliqui falso sibi induxerunt in animum, quod totius anni Kalendas decurrit: sed longe brevius, multos etiam Kalendarum dies intactos relinquens; putavi ex ipsius cum prosaico a nobis edito collatione, forte aliquid luminis accessurum, unde non inverosimiliter, Bedae sanctorum compilatio a Flori accretionibus commode dividi et separari posset. Atque eccum, metricum illud opportune mihi suppeditavit Acherii Spicilegium tomo X, a pag. 120, quo in praefatione pag. 14, editor indicat, exscriptum esse a Mabilione »ex coenobii sancti Remigii Rhemensis [Col. 0487C] apographo, exarato manu Bertigarii monachi, Ebbone archiepiscopo, praeferreque Bedae nomen, ac titulum, uti nos, inquit, in textu exhibemus.« Pergit pluribus ostendere nihil esse, quominus Bedae vere ascribatur metricum hoc Martyrologium, tametsi in citato supra testimonio de solo prosaico sermonem instituere videatur, neque in indice operum suorum metricum istud Martyrologium recenseat. Id enim mirum videri non debet, cum ex ipso opere constet sub finem vitae compositum fuisse, utpote cum in eo, mense Aprili, etiam Walfridus junior commemoretur, cui, anno 722 vita functo, tribus solum annis Beda supervixerit. Haec ferme Acherii sententia: quae si vera est, ac vere Beda postremis vitae annis Martyrologium suum qualecunque ex soluta [Col. 0487D] oratione ad ligatam transtulerit, ac forte sanctis recentioribus modice auxerit, inveni ubi pedem alterum figam, et nisi vehementer fallor, ea, qua in hisce fieri potest verosimilitudine, laborem Flori a primis Bedae lineamentis distinguere valeam. Jam nunc fortasse mentem meam perceperis.

56. Ea est, ut composito inter se utroque Bedae Martyrologio, prosaico nempe, ut ab Henschenio et Papebrochio editum est, cum metrico Acheriano, illos omnes sanctos et sanctorum elogia Bedae tribuam, quorum in metrico ipse meminerit; caetera omnia Floro relinquam. Ut exemplo res pateat, primum mensem accipio, qui mihi Bedam nostrum aperienti occurrit, nempe Augustum, et cum eodem [Col. 0488A] confero versus ex metrico ejusdem mensis, qui ita apud Acherium repraesentatur:

Machabei Augusti coronantur mensis in ortu:
Sanctumque et Xystum octavis tenet Idibus almum.
Bis binis victor superat Laurentius hostes.
Sancta Dei Genitrix senas ter constat adire
Angelicos vecta inter coetus Virgo Kalendas.
Inde Thimotheus undecimam tenet ordine digno
Atque simul martyr sortitur Symphorianus.
Octonas sanctus sortitur Bartholomaeus.
Bis binis passus colitur Baptista Joannes.
Hic sanctos octo numeras, quos in nostra hypothesi vere a Beda signatos dicendum erit. Sunt autem in Beda nostro notati eo mense sancti, seu potius annuntiationes octo et viginti; erit ergo necesse hinc consequi, ut commemorationes circiter viginti, mense Augusto, Bedae a Floro superadditas fuisse [Col. 0488B] fateamur.

57. In alia hic versamur hypothesi, videlicet vere ad Bedae Martyrologium, quod Flori studio accrevit, pertinere omnia quae Henschenius et Papebrochius tanquam ad genuinos Bedae textus spectantia retulerunt. Alia prorsus eaque scrupulosior quaestio moveretur, utrum Bedae et Flori opus subinde interpolatum aut decurtatum non fuerit? Verum hoc ad argumentum quod hic tractamus peregrina sunt. Aut purum, aut puro proximum esse nostrum Bedae Martyrologium, idemque prorsus, quo se usum fatetur Ado, praeter prologi Papebrochiani rationes, satis manifeste probat Ado ipse, dum totum illud Martyrologium in suum transtulit. Totum dico a potissima et praecipua parte; nam si quis Bedam nostrum cum [Col. 0488C] Rabano et Adone conferat, nonnulla hinc inde recurrent quibus ad exactiorem formam Beda noster redigi facile queat. At enim non video tam scrupulose excutiendum Bedam, licet fortasse minutiis nonnullis auctum, dum tam confidenter Hieronymiana dicimus, quae ad Hieronymum nullatenus spectare posse, apud omnes in confesso est.

58. Frustra etiam oppones futurum eo pacto ut potior pars celeberrimi Martyrologii, a Majoribus nostris cum tanta laude Bedae vindicati, mensibussingulis Bedae abjudicetur. Etenim cum hactenus non minus fere dubium fuerit quid ex Bedae Martyrologio Bedae proprium sit quam ex Hieronymianis Hieronymi, seu illius qui primo Hieronymianum Martyrologium designavit, non exiguum certe operae pretium [Col. 0488D] fecero, si purum ipsum Bedae opus, quantulumcunque demum, auctori suo non infundatis argumentis restituam, caeteris Floro aut aliis interpolatoribus derelictis. Equidem post longam et diligentissimam operam, quanta potui cura et studio adhibitam, nihil huc usque reperi quod ad omnimodam verosimilitudinem proprius accedat. Atque has nostras rationes, seu mavis conjecturas, eruditorum censuris et judiciis tantisper proponere non formidamus, si forte clarioris lucis aliquid aliunde affulgeat, quo tandem tutius, securius et certius, ipsius Bedae purus et genuinus fons ab influentibus et ascititiis rivulis expurgetur.

59. Interim vero monendus hic iterum lector me [Col. 0489A] tota ferme Usuardini Martyrologii recensione sic semper Bedam et Florum citasse prout ab Henschenio et Papebrochio distinctis typis vulgati sunt, quemadmodum Hieronymiana apographa, seu codices Hieronymianos appello, quos Florentinius et Acherius edidere, aut apud nos manuscripti exstant, tametsi alii aliis auctiores sint, vel magis aut minus interpolati. Si quaeras cui ascribenda sint elogia in nostra editione Floro attributa, sincere fatebor id me prorsus ignorare. Caeterum, cum hic in conjecturali scientia versemur, quid vetat probabilissime asserere singulos codicum, ex quibus accepta sunt, compilatores Bedam et Florum imitatos, pro suo quemque ingenio addidisse, quae ex passionalibus aut aliunde decerpta textibus suis apte convenire censebant. [Col. 0489B] Id certe admittendum in codicibus Usuardinis, in quos tanta interpolatorum libertas grassata est, ut auctaria et additamenta si omnia conjungantur, singulis prope diebus, textum ipsum Usuardinum duplo, triplo, saepe quadruplo, imo quintuplo et amplius exsuperent. Haec de Beda et Floro. Nunc ad tres alios antiquos, seu classicos martyrologos properemus.



ARTICULUS III. De tribus aliis Martyrologiis Usuardi cognatis.



§ I.---De Wandalberti metrico.

Hieronymiana, Bedam et Florum, inter Gallos Martyrologos, aetate proximus sequitur Wandalbertus, monachus Prumiensis in dioecesi Trevirensi, qui Martyrologium suum, ut ostendit Bollandus pag. LII, scripsit [Col. 0489C] anno 842, male ab operum Bedae editoribus tomo I insertum, sub titulo Ephemeridum Bedae, cum metricum hujus Martyrologium, de quo articulo praecedenti egimus, brevissimum sit, certe Bedae ascribi nefas sit, nisi quamplures Kalendarum dies intactos relinquat, ubi interim nostrum hoc Wandalbertinum, per totum anni circulum, unum saltem sanctum refert diebus singulis. Sed de vero auctore nemo jam est qui dubitet; tu vide apud Bollandum praefationem ipsius Wandalberti, ex qua ad rem nostram faciunt sequentia verba: »In quo opere, quia solemnium dierum certissima comprehensio non leviter nec facile pro librorum varietate obstabat, ope et subsidio praecipue usus sum sancti et nominatissimi [Col. 0489D] Flori, Lugdunensis ecclesiae subdiaconi, qui ut nostro tempore, revera singulari studio et assiduitate, in Divinae Scripturae scientia pollere, ita librorum authenticorum, non mediocri copia et veritate cognoscitur abundare. Ab hoc ego, sumptis veteribus emendatisque codicibus, Martyrologium librum a Kalendis Januarii usque ad finem anni, per dierum singulorum occurrentes festivitates metro edidi.« Oratorie hic loqui videtur Wandalbertus; nam si rem ipsam diligentius inspiciamus, quaecunque ipse ex libris illis authenticis, veteribus et emendatis codicibus scitur desumpsisse, ad unam Kalendariorum, Hieronymi, Bedae et Flori Martyrologiorum, et forte passionalium aliquot supellectilem facillime contrahentur. [Col. 0490A] Nec vero, etiam ope et subsidio Flori Lugdunensis, tam certa ipsi fuit solemnium dierum comprehensio, ut non saepe, contra apertissimam antiquiorum Martyrologorum sententiam, pro suo arbitrio dies aliquot transposuerit.

61. Quae hic Bollandi praefationi, aliorumque de Wandalberto narrationibus superaddimus; eo spectant maxime ut specimina exhibeamus, ex quibus appareat multa pro suo libitu Wandalbertum digessisse. Quaerant alii quinam ii fuerint libri authentici, ac veteres emendati codices, unde Sanctos suos metris illigandos Wandalbertus acceperit; ego certe dubito an haec omnia non magis ornate, quam vere praedicentur. Bedam, ut a sancto et nominatissimo Floro auctus fuerat, prae oculis habuisse ultro concedimus, [Col. 0490B] tametsi in eo scrupulosior fuisse non appareat. Ex codicibus Hieronymianis sanctos aliquot decerpsisse, aeque certum est; at praeterea alios, aliunde accersitos, pro suamet auctoritate eis adjecisse, luculenter demonstrari potest. En pauca de multis exempla. Sic habet:


XVII Febr.

Bissenumque diem Martialis sanctus honorat.

XXI

Victorine, tuo nonus de nomine fulget.

XXV

Quinta dies Crescenti augetur laude beati.

II Mart.

Senis mox Nonis Heraclus Pau usque coluntur.

XX April.

Festaque Synesii celebrantur martyris almi,
Pontificis tumulo, doctrina et morte beati.

XIII Jul.

Tertius Aegyptum praesentat Serapioni,
Attalus et martyr coelesti flore nitescit.
Et ternam denam Philibertus sanctus adornat.

XXIV

Mox nonam . . . . Aquila et Niceta sacrarunt.

XXVIII

Quatuor habet versus de consecratione altaris a S. Stephano papa, aliisque eo spectantibus de quibus alibi nihil.

VI Aug.

Idibus octavis, mortem passura crucemque
[Col. 0490C] Christi sancta caro, aetheream dedit ante figuram.

XXIII

Lucius et Ptolomaeus denam virtute coronant.

XXVIII

Hac quoque Pelagium fuso pro sanguine clarum.

I Sept.

Hac et Venerae rutilant solemnia sanctae.

XI

Has simul et Felix felici morte dicavit.
Martyrio Regulae sancto pariterque beatae.

XI Nov.

. . . . . votis festoque vocatur eodem,
Exsilium, flagella, minas, tormenta necemque
Pro Christo perpessa simul Domicilla triumphat.
Plures hujusmodi sancti in Wandalberto recurrunt, quos apud alios Martyrologos, saltem sic positos frustra quaesieris. Quemadmodum autem libere sanctos multos signavit aliis incognitos, sic non minori libertate, aut Kalendarum dies transposuit, aut aliqua inseruit, quae apud antiquiores martyrologos non repererat. Lubet iterum exemplis pauculis rem elucidare. Sic habet XXI [Col. 0490D] Aprilis.

Undecima Gaius pariter Simeonque coluntur.
Non potest esse alius hic Caius quam papa, qui ad diem sequentem pertinet. A proprio die remotior est, quum ex Januario sic canit XVI Maii:

Septima Timotheus cum dena nomine lucet,
Veridica Paulus docuit quem voce beatus.
Sic VI Junii illum posuit, qui ad VII spectat:

Octavas Idus Ceratus episcopus ornat,
Urbem qui fulsit Gratiano a principe dictam.
Rursus XX Junii Vitalem collocat, quasi hic post filios Gervasium et Protasium die sequenti passus sit, de quo alii agunt XXVIII Aprilis. En ejus versiculum:

[Col. 0491A] Vitalisque pater natos sequitur duodeno
Prima Julii loquitur de Ephrem, qui ab aliis refertur I Februarii; sed in hoc Bedam aut Florum secutus est. At XIV Septembris solus ipse de Eparcho agit, alii I Julii.

Praesulis hic etiam meritum celebratur Eparci.
Alii Martyrologi Martinum papam non agnoscunt XVI Septembris. Sic ipse:

Hinc sexto deno Martinus papa beatur.
Ad XXIV Octobris anticipat festivitatem quadraginta sex militum, ab aliis die sequenti diserte signatorum.

Nono quadrageni effulgent sexque triumpho
Romae militiae et sancto certamine clari.
[Col. 0491B] Jam vero praeter Sanctorum nomina, alia etiam inserta esse, quorum ipse inter martyrologos primus sit auctor, liquet ex VIII Junii, ubi Medardi et Gildardi famosum synchronismum adoptare videtur.

Progenies meritumque pium, quos jungit et ara.
Gildardus senas, pariterque Medardus honorant.

Vide etiam IX, XXI Octobris ac pluribus aliis diebus in nostris ad Usuardum Observationibus proprio loco indicatis, ex quibus omnibus colligas satis libero calamo Wandalbertum versus suos adornasse, nisi suspicemur interpolatores subinde accessisse, quos mirum esset magis ab hoc Martyrologio, quam ab omnibus aliis manum abstinuisse. Utcunque factum sit, haec eo notavimus, ut [Col. 0491C] pateat metricum Martyrologium Hieronymi quidem et Bedae, a Floro aucti, progeniem esse, non ita tamen ut eorum placitis se astringendum putaverit, auctor ipse per se et novi Martyrologii conditor. Vulgo notum est Adonem in coenobio Prumiensi verosimiliter cum ipso Wandalberto aliquandiu commoratum; attamen certum putamus metricum Martyrologium aut non novisse, aut certe eo usum non fuisse. Dubitavi aliquando, nec in meis ad Usuardum Observationibus satis certo determinare ausus sum, utrum in Usuardi cognitionem non venerit; neque vero hactenus id mihi certo exploratum ausim asserere. Partem affirmativam suadebant Sancti iidem, pluribus diebus in utroque recurrentes; at mox reponi poterat id mirum [Col. 0491D] non esse, cum utrique iidem fontes, aut saltem similes patuerint. Magis urgebat, dum Sanctos reperirem apud nullum martyrologum Usuardo antiquiorem, praeterquam apud solum Wandalbertum signatos, quod plane accidit XIV Martii, ubi hic versiculus:

Euphrosius pridie Petro cum martyre fulget.

62. Hoc certe impellere videbatur ut saltem notitiam aliquam inter eos martyrologos fuisse admitterem. Rursus, dum ex aliqua Hieronymianorum classe unus aut alter Sanctus, iidemque prorsus et ab Usuardo positi, et a Wandalberto versibus innexi inveniebantur, satis probabile videri poterat Usuardum non Hieronymianorum fontem, [Col. 0492A] sed Wandalberti rivulum consuluisse; idque patebat clarius die secunda Decembris in Vero et Securo, a sociis aliis octodecim aut novemdecim avulsis:

Vero et Securo quartis litat Africa Nonis.
Verum his omnibus praeponderavit Usuardi silentium, qui, duces suos aperte enumerans, Wandalberti nomen reticuit. Ad haec, in allato exemplo Veri et Securi, ambos Usuardus fratres appellat, quod utique ad Wandalbertum non reperit. Petrum et Euphrosium aliunde Usuardo innotuisse necesse est. Ut vero certius intelligas, inter Usuardi protoparentes locum Wandalberto tribuendum non esse, faciet dies IV Decembris, quo Usuardus nullos apud Adonem sanctos illic signandos reperiens, non ad [Col. 0492B] Wandalbertum, qui de Victoria agit et Heracleo, sed ad Rufinum confugit, ex quo binas suas annuntiationes conflavit. Idem convincitur ex XIX Decembris, ubi Wandalbertus:

Quartum cum deno Zozimus Dariusque coronant;
in Usuardo autem solum legitur: Civitate Nicea, sancti Darii martyris; nulla prorsus eo die Zozimi facta mentione. Tota igitur Wandalbertum inter et Usuardum cognatio in hoc consistit potissimum, quod uterque de Hieronymianis, Beda et Floro participent.

63. Posset et hic a curiosis inquiriri utrum Wandalbertus inter progenitores suos numerare non debeat auctorem Romani parvi? Dubitandi ratio est, [Col. 0492C] quod Observationes nostrae nonnunquam doceant eosdem sanctos a Wandalberto celebrari, quos solum Romanum parvum inter antiquiores notasse comperitur. Exemplo sint Maii XV, quo

Pontifices septem Hesperiam simul Idibus ornant.
et VII Junii:

Paulus septenas, praesul tuus, alta Bizanti:
et similia plura, ex quibus confici posse videatur Wandalbertum non ignorasse Martyrologium illud, quod Romanum parvum vocamus. Hic ego me haerere, et in Observationibus non semel haesisse confiteor. Nihil quidem piaculi video, si ultro concedamus Romanum parvum Wandalberto praeluxisse, quidquid Ado gloriari videatur se omnium primum absconditum prius in Italia thesaurum effodisse, [Col. 0492D] quem in Galliam deportaret. Caeterum, cum, teste Usuardo, diversa sanctorum Patrum Martyrologia exstiterint, facile contingere potuit ut ex antiquiori aliquo, auctor Romani parvi Romae, Wandalbertus in Gallia sua desumpserit. Qui plura conferre aut disquirere voluerit, in prima Molani, et in hac nostra Usuardi editione, metra diebus singulis cum textu Usuardino ferme conjuncta inveniet. Apud Acherium tomo V Spicilegii, totum Wandalbertinum uno ductu editum est.



§ II.---De Martyrologio Rabani.

64. Ordine et aetate sequitur praeclarum Bedae germen, Martyrologium a B. Rabano Mauro ex monacho [Col. 0493A] Fuldensi archiepiscopo Moguntino compositum, quod fortasse non immerito appellaretur Bedae Martyrologium studio Flori et Rabani suppletum; ita Rabanus fideliter et passim omnia elogia, in Papebrochii editione Bedae ascripta, suae compilationi inseruit, ut vel ex solo hoc Martyrologio recenseri illa et forte hinc inde emendari posset. Credidit Papebrochius in Prologo suo, num. 11, eodem tempore Rabanum in Germania Bedam supplevisse, quo id in Francia praestabat Florus, adeoque circa annum 830; at nobis longe verosimilior videtur Castellani conjectura, praefationis suae ad I Bimestre pag. 20, ubi Rabanum existimat Martyrologium scripsisse circa annum 845, tum nempe, cum demissa anno 842 abbatiae Fuldensis praefectura, privatus [Col. 0493B] ibi degeret, anno 847 ad archiepiscopatum Moguntinum assumptus. Sic apte divisis temporibus, commode intelligitur Flori laborem in augendo Beda pervenisse in manus Rabani, quem is ex codice aliquo Hieronymiano aliisque (ut erat vir doctissimus) aliunde acquisitis, per totum anni circulum impleverit, iis superadjectis, quae ad Fuldenses seorsim pertinerent, ut esset Martyrologium coenobii illius celeberrimi usibus accommodatum, quidquid Papebrochius num. 14 autumet, non eo Martyrologio usus Fuldenses, sed alio in codicibus reginae Sueciae reperto, quod ex Adone contractum fuerat. Sed forte monachis etiam illis placuerit magis Usuardina methodus, longe aptior Officio ecclesiastico.

[Col. 0493C] 65. Praevenit itaque Rabanus noster Adonem, qui per idem tempus Martyrologium aliud meditabatur, de quo fusius sequentibus duobus capitibus agendum erit. Uterque eodem laborat vitio, nempe enormi illa inaequalitate, qua diebus nonnullis unus aut alter sanctus valde jejune annuntiatur, alii vero longis elogiis referti, ad nauseam ferme prolixi sunt. Praeiverat ambobus Beda, praeiverat Florus; ast Usuardus singulorum dierum laterculos compendiosius complexus, priores omnes Martyrologos ita antecelluit, ut ubique receptus, aliorum memoriam obliteraverit. Ut ad Rabanum redeamus, nihil in eo peculiare occurrit quod in Observationibus nostris satis accurate notatum non sit. Hoc nempe singulari cura studuimus, ut per continuam [Col. 0493D] illam Martyrologiorum omnium inter se aut convenientiam, aut differentiam, aut oppositionem, sub unum aspectum positam, singulorum simul proprietates Hagiophili dignoscerent. Inter caetera insinuandum fuit Rabani Martyrologium Germaniae limites non esse trangressum, ut pote quod Ado et Usuardus plane non noverint; Notkerus autem, de quo mox loquemur, totum descripserit, auxerit, aut contraxerit.

66. Ut autem assumptae superius generationis metaphorae inhaerentes, Martyrologiorum genealogiam pertexamus, eo consanguinitatis gradu Adonem tangit Rabanus, seu potius eorum Martyrologia, ut quodammodo germani fratres dici possint, ea videlicet [Col. 0494A] causa quod ambo ex Hieronymianis, Beda et Floro, pro majori vel minori parte progeniti sint, cum hac notabilissima diversitate, quod Ado fecundissimus fuerit aliorum Martyrologiorum parens, Rabanus vero prope obierit, solum ferme Notkerum sequacem habens, ex quo fortasse magis quam ex ipso Rabani fonte, paucula in codices Usuardinos auctiores derivata sunt, ut nonnunquam in Auctariis nostris indicandum fuit. Qui plusculum temporis Martyrologiis his omnibus accuratius inter se componendis impendere voluerit, facillime mecum advertet quod si ea, quae ex Hieronymianis, Beda et Floro, Rabanus desumpsit, a reliquis sejungantur, pauca superfutura sint quae Rabani propria dici debeant. Sic item, si Notkerum [Col. 0494B] Hieronymianis, Rabanianis, et Adonianis exspolies, ad nihilum prope redibunt quae ex ejus Martyrologio erunt reliqua; praeterquam quod locis nonnullis mutilum est, ut statim paulo copiosius explicabimus.



§ III.---De Martyrologio Notkeri.

67. Hoc Martyrologium native delineavit Papebrochius in prologo ad Bedam, num. 14, his verbis: »Praedicti Adonis synchronus fuit B. Notkerus, monasterii sancti Galli monachus anno Christi 870, quando Ado eidem monasterio communicavit reliquias sancti Desiderii, episcopi et martyris Viennensis, X Kal. Junii recolendi, quemadmodum ipse ad dictum diem testatur in suo Martyrologio, quod [Col. 0494C] videtur Adonis exemplo scripsisse, integra saepe elogia ex eo verbotenus accipiens; mortuus anno 912, uti clare demonstrabimus mense Aprili ad ejus diem natalem. Praeter Adonis Martyrologium (cujus exemplar credibile est ipsummet Sangallensibus misisse) habuit etiam Notkerus prae oculis Martyrologium Rabani, de quo supra egimus, et eo etiam plurimum usus est, adeo ut videri possit unum e duobus conficere voluisse.« Verissima haec esse plane perspiciet quisquis tres illos Martyrologos inspicere et attentius considerare dignabitur, quod in Observationibus nostris Usuardinis annotare non praetermisimus, quotidianam ferme Martyrologiorum classicorum genealogiam repraesentantes, quorum postremus est hic, quo de loquimur, Notkerus [Col. 0494D] Balbulus; quem si pernoscere cupiat curiosus lector, adeat Papebrochii commentarium VI Aprilis a pag. 576, ubi hunc a variis aliis Notkeris accurate distinguit. Castellanus compendio omnia collegit in laudata saepius praefatione, p. 25.

68. Porro jam dictum Notkeri Martyrologium primus ex Sangallensi bibliotheca eruit, et typis vulgavit inter antiquas lectiones Henricus Canisius, locis aliquibus mutilum, ut a XII Junii ad XIX, a XI Julii ad VII, a XVIII Augusti ad XXVII; imperfectum vero a XXVI Octobris usque ad anni finem. In Canisiana illa editione hunc praefert titulum: In nomine Domini, incipit Martyrologium per anni circulum S. P. N. Notkeri, cognomento Balbuli, monachi S. [Col. 0495A] Galli. Non fuisse adeo receptum ejus tempore, annum Ecclesiasticum a Nativitate Domini, aut ab ejus vigilia incipere, et hoc et Rabani Martyrologium probant, cum ambo a Kalendis Januarii exordiantur. Nihil Florentinio in notationibus ad Hieronymiana familiarius, quam Notkerum identidem appellare, non consulto fonte, unde ipse sua omnia clarissime derivavit, quod satis sero animadvertisse videtur, dum nempe XV Octobris pag. 920 tandem fatetur Notkerum, plurimum ex Adone accipere.

69. Sed de his Observationum nostrarum pluribus locis locuti sumus. Caeterum ex dictis manifestum est quam arcto consanguinitatis martyrologicae vinculo Notkerus cum Rabano et Adone cunjunctus sit. Atque haec quidem hactenus de martyrologis, quae in [Col. 0495B] linea directa vel immediata Usuardo tam propinqui non sunt, quanquam et ipse nonnunquam Hieronymiana et Bedam a Flore suppletum consuluisse deprehendatur. Nunc ad praecipuum ejus familiae, seu genealogicae arboris stipitem descendimus. Illum vero statuimus Romanum illud vetus, a Rosweydo nostro pridem editum, ab Adone Ravennae repertum, ibi ab ipso descriptum, in capite Martyrologii sui positum, et in istud plane transfusum. Ex quo videas Romanum istud vetus, quod nos Romanum parvum dicimus, cum Beda a Floro aucto, Adonis patrem posse nuncupari, cujus avum Hieronymiana non inepte appellaveris. Tum vero, ex Adone immediatissime procedere Usuardum capite 3 demonstrabitur. Hic praemittenda est gravis de Romano [Col. 0495C] isto parvo inter eruditos controversia; paucis id hactenus ut genuinum et antiquum Romanum tuentibus, pluribus aliis obnixe contra certantibus, nec vetus, nec Romanum, nec vere Martyrologium esse, sed potius Kalendarium, aut contractum ex Adone compendium; aliis demum, tanquam scenae spectatoribus, nullam in utramvis partem sententiam ferentibus. Haec proximo capite ab ovo repetenda, et diligentius excutienda suscipimus.



CAPUT SECUNDUM De Martyrologio quod VETUS ROMANUM appellavit primusque edidit Heribertus Rosweydus, nos tantisper ROMANUM PARVUM vocari posse censemus.

[Col. 0495D] 70. Eminentissimus Annalium ecclesiasticorum conditor Cardinalis Baronius, in Prolegomenis ad suam Martyrologii Romani cum Notationibus editionem, praesertim capite octavo, totus est in quaerendo antiquo Martyrologio Romano, cujus vestigia haud obscura repererat in celebri Gregorii Magni ad Eulogium Alexandrinum episcopum epistola, superius a nobis laudata. Cumque relatorum a nobis praecedenti capite majorum Hieronymianorum apographa in ejus aut cujusquam alterius, ad Romani Martyrologii reformationem deputati, notitiam non pervenissent, neque adeo Martyrologium ullum vidisset, cui descripta a Gregorio elementa omnimode convenire possent; lecta Adonis praefatione, in qua [Col. 0496A] sanctus ille Viennensis episcopus, ad concinnandum Martyrologium suum, se »adjutum fatetur venerabili et perantiquo Martyrologio, ab urbe Roma Aquileiam, cuidam sancto episcopo a pontifice Romano directo;« hinc idem Eminentissimus citato capite 8 inferre non dubitavit: »Hoc ipsum simplex absque alio additamento Romanum Martyrologium, idemque perbreve, in quo tantum nomina Martyrum, locus ac dies passionis positi haberentur, esse illud ipsum, cujus meminit Ado.« Ita Baronius.

71. Sed pace ipsius dixero: non satis conveniunt ea quae Gregorius in epistola ad Eulogium de suo Martyrum libello praedicat, cum characteristicis Martyrologii Ravennae reperti ab Adone delineatis, ut utriusque verba conferenti ad oculum patebit; [Col. 0496B] neque enim Ado usquam insinuavit Martyrologium a Romano pontifice Aquileiam cuidam sancto episcopo directum, aut perbreve esse, aut sola duntaxat nomina Martyrum continere, aut solum locum ac diem passionis ponere; quae omnia Gregorius de suo tam clare et tam distinctis terminis asseruit. Caeterum quidquid ejus sit, praeconceptae opinioni insistens Baronius, satis ibidem patefacit ingens ejusdem istius Martyrologii, quo tenebatur, desiderium, dum ita loquitur: »Porro in omnibus quae viderim Martyrologiis Adonis impressis (non scio alias editiones tunc exstitisse praeter imperfectam Lipomani et aliam Mosandri) illud ipsum Roma acceptum desideratur. Egregiam certe, ac viris eruditis dignam optatamque navasset operam Mosander, [Col. 0496C] si hujusmodi illustre vetustatis monumentum, quod in suo manuscripto Adone haberi testatur, una cum ipso Martyrologio Adonis, quod post Surium ad septimum tomum Vitarum sanctorum adjecit, edidisset.«

72. Tam praeclaro purpurati Patris desiderio facturus satis Heribertus noster Rosweydus, cum novam Adoniani Martyrologii, exactioremque prioribus editionem meditaretur, curas mox omnes intendit, ut codicem ipsum manuscriptum S. Pantaleonis, ex quo suam Adonis editionem Mosander expresserat, nancisci posset; eoque a Cartusia Coloniensi perbenigne submisso, idem illud vetus Romanum Martyrologium, ut ipse vocat, quod suo Ado praefixerat, magno virorum eruditorum applausu, [Col. 0496D] una cum Adone vulgavit anno 1613, nihil dubitans quin ipsum illud Martyrologium reperisset quod olim Gregorius Magnus ad Eulogium scribens laudaverat. Juvat Rosweydum ipsum loquentem audire, in sua ad Paulum V pontificem maximum dedicatoria epistola: »Fero nunc, inquit, ad Sanctitatem Vestram, vetus hoc Romanum Martyrologium, quod Gregorius pontifex maximus ad Eulogium Alexandrinum episcopum scribens, per orbem universum dispersum et optavit et credidit. Fero quod Ado annis abhinc octingentis, tanti fecit, ut venerabile et perantiquum duxerit, sibique, velut prima operis sui lineamenta adumbrata proposuerit, quod suis rursus coloribus pingeret, lucis splendore illustraret. [Col. 0497A] Fero quod ad hunc usque diem latuit: cujus desiderio tantopere flagrabat cardinalis Baronius, ut animi sui testes tabulas exstare voluerit, quibus editorem excitaret, et gratiam ante beneficium reponeret. Hoc igitur Martyrologium tanto fidentius ad Sanctitatem Vestram defero, quanto plurium gravissimorum virorum patrocinio comitatum venit.«

73. Ita Rosweydus splendide ac eleganter munus, vel partum, ut ita dicam, suum communi fidelium Patri verbis ornare, ac religiose, non Thrasonice, ut garrit Beckius, modeste, inquam, ostentare non dubitavit, neque tunc cum illo dubitabant eruditi gravissimique viri, quorum patrocinio comitatus veniebat, quin vere Martyrologium ab sancto Gregorio [Col. 0497B] commendatum Romano pontifici porrigeret. Verum haec praemature dicta crediderim agnovisse subinde Rosweydum ipsum. Nimirum, dum haec scriberet, nondum illustre istud Hieronymianum Epternacense, de quo priori capite cum Bollando egimus, e carthusia Trevirensi feliciter eruerat. Etenim, ex utriusque, puta Hieronymiani et Romani parvi comparatione, facile agnovisset vir perspicacissimus, non huic tam proprie quam alteri aptari posse Magni Gregorii descriptionem, qua utique indicatur Martyrologium Hieronymianum, in quo tantum nomina martyrum, locus et dies passionis positi haberentur. Quod perbreve velit esse Baronius, non est ex mente Gregorii, cum in ipsius libello multi ex diversis terris atque provinciis, per dies [Col. 0497C] singulos cognoscantur martyrio coronati, qui character Hieronymianis proprius est; Romano parvo non item, ut brevi clarius elucescet. Haec omnia si observare potuisset Rosweydus, haud dubium quin vetus suum cum Gregoriano minime confundendum putasset. Nec vero inde splendor Martyrologio isti gratis quodammodo accersendus erat, cum aliunde veris suis propriisque non careat laudibus, quas ipsi ut meritas, ut debitas toto hoc capite vindicabimus.

74. Caeterum quod modo aiebat Rosweydus, plurium gravissimorum virorum patrocinio comitatum venire Romam, suum illud vetus Martyrologium verissimum existimo, tametsi modo promptum mihi non sit virorum illorum suffragia colligere. Sit nobis hic unus omnium instar Andreas Saussayus, in hac [Col. 0497D] saltem parte minime suspectus Rosweydi encomiastes. Laudaverat ipse non uno loco apparatus sui ad Martyrologium Gallicanum, procuratam veteris illius Martyrologii editionem, sed cap. 19 dispersos radios colligens, haec inter alia de Rosweydo praedicat: »Martyrologium vetus Romanum, tot saeculis abditum, tanto aestu a Baronio desideratum, multoque sudore a se perquisitum, tandem divino munere reperit, ac repertum primum in lucem produxit, notatiunculis sua eruditione dignis instructum, quod Paulo V pontifici maximo, pereleganti epistola dedicavit; ut ad solem, quemadmodum ait, radius, ad fontem rivulus, ad stipitem ramus, ad coelum sidus rediret, etc. Ita praefatur ad pontificem summum, [Col. 0498A] laetus de invento a se thesauro, redditoque, cui competebat, Domino, Heribertus, certe eximius ipse, solis sapientiae radius, vivi fidei fontis rivulus, virentis justitiae stipitis ramus, jamque coeli pulchrum ac aeternum sidus.«

75. Ecquid diceres Rosweydum hic a Saussayo ferme apotheosi donatum? Sed faxo brevi versam cytharam intelligas. Qui hic tam magnifice Rosweydum ejusque oblatum Pontifici munus ad sidera usque extollit, idem ipse alibi praefatum Martyrologium, praeconceptis suis de Areopagita ex Hilduino opinionibus adversari observans, quasi oestro percitus, diras quodammodo in ipsum ipsum editoremque evomit, turpiter recantans quae in utriusque laudem tam gloriose cecinerat, ut pluribus memorat Florentinius [Col. 0498B] in admonitionibus suis praeviis, pag. 17, nosque paulo infra uberius ostendemus. Ne vero pluribus aliis Rosweydi, ejusque procuratae veteris Romani Martyrologii editionis laudatoribus conquirendis tempus teram, aut lectori creem fastidium, unum producam egregie doctum, magnique inter eruditos nominis virum, Henricum Valesium, in dissertatione brevi discutienda, hoc de sui temporis scriptoribus testimonium ferentem: »persuasisse, nimirum, doctis hominibus Rosweydum, ut ab omnibus diversae etiam communionis viris hoc Martyrologium pro vetere Romano accipiatur, ejusque auctoritate ac testimonio omnes passim in libris suis utantur.«

76. Non est insolita Valesio grandior auxesis; [Col. 0498C] neque enim ita post Rosweydum abierunt docti homines, ut nullus ante Valesium Martyrologii illius oppugnator fuerit. Novisse poterat censorem, plane liberalem, V. C. Joannem Frontonem, Kalendarii Romani editorem, quo nemo brevius, nemo forte acrius contra insurrexit. Sed hunc infra suo loco conveniam. Neque ignorabat, opinor, Valesius Bollandi prudentissimum de eodem Martyrologio judicium, quod priusquam ultra progredimur, hic ex praefatione generali, cap. 4, § 5, compendiose subjiciemus. Plura equidem ibi offendo, in hoc nostro opere, aut restituta aut clarius exposita; verum quod ad toties jam nominatum Martyrologium attinet, clare ibi Bollandus edisserit, »non esse a Rosweydo editum illud quod erat S. Gregorii aetate [Col. 0498D] Martyrologium.« Rursusque post nonnulla alia, oculatissimo caetera Bollando non satis tunc perspecta, ita pronuntiat: »Illud tamen liquido constare existimo, non esse, quod describit sanctus Gregorius illud quod est a Rosweydo vulgatum. Neque tamen,« subdit: »hoc cuicuimodi sit, respuimus. Utinam plures similia antiquitatis monumenta, quod possunt, eruerent.« Mitto scrupulum, quo ibi Bollandus laborat, ne scilicet Martyrologium, a Rosweydo editum, Romanum minus nuncupet, »quia eo titulo (Romani veteris) editum a viro doctissimo, eaque apud eruditos invaluit nomenclatio.« Nemo aegre feret vocem vetus non ita convenientem a me in parvum mutatam, ut contradistinguam ab Hieronymiano [Col. 0499A] majore, quod facturum fuisse Rosweydum ipsum plane existimo, si tum codicem Hieronymianum longe vetustiorem vidisset, cum minus illud suum Romanum, non tam vetus, prelo commune reddidit.

77. Est itaque vera Bollandi et nostra sententia, characteres a S. Gregorio in celebri ad Eulogium et saepe jam laudata epistola exhibitos, in Martyrologium a Rosweydo editum quadrare nequaquam posse; cum ille indiculum indicet, in quo pene omnium martyrum, distinctis per singulos dies passionibus, collecta nomina habebantur, quod Rosweydino Martyrologio tam est certum non convenire, quam certum sit dies ibi aliquot vacuos reperiri, plurimos, autem ubi unicus uno die consignatur sanctus. [Col. 0499B] Accedit, quod ex eodem Gregorii testimonio constet, in eodem volumine non indicari, quis qualiter sit passus, sed tantummodo nomen, locum et diem passionis poni; at Romani parvi auctor plura et distinctiora addidit, per quae Gregorianum longe superat, non quidem aetate, sed nitore, claritate, et exacto rerum ordine. Demum Romanum nostrum pluribus locis talia signat quae Gregorio posteriora sunt, ut puta XIII Maii festum S. Mariae ad Martyres; XIV Septembris, lignum salutiferum crucis a Sergio papa inventum, etc.; I Novembris, festum omnium sanctorum Romae institutum, aliaque ab erudito lectore facile observanda, quae codicem Rosweydinum ad saeculum octavum rejiciunt. Haec in Bollandi sententiae omnimodam confirmationem [Col. 0499C] sufficiant.

78. Unum est quod non satis perspexit venerandus magister noster, dum nempe in ambiguo posuit, utrum ex his sanctus Ado habuerit, minus illud Rosweydinum, an hoc majus, scilicet Hieronymianum; mihi enim certissimum videtur Adonem sic loqui, ut tota ejus oratio Romanum parvum aperte designet, nec ullum aliud Martyrologium designare possit. At inquit Bollandus, »plures multo sanctos habet Ado in suo Martyrologio, quam qui in minori Romano continentur; imo parum admodum ex illo haurire subsidii potuisset, cum praesertim Usuardi haberet Martyrologium, quod et natales indicabat singulorum atque etiam plurium . . . « Recte fatetur Bollandus hic sibi aquam haerere: opus enim fuisset [Col. 0499D] plurimorum annorum labore, plurium Martyrologiorum diligentissima inter se collatione, ad hujusmodi nodum dissolvendum, cujus pars posterior vix demum post quinquaginta et amplius ab opere de Actis sanctorum inchoato annos a Papebrochio observata est tomo V Junii, pag. 250, col. 1 in fine. Nimirum praepostere a majoribus nostris semper citari solitos Usuardum et Adonem, semperque in ea suppositione quod ille hoc esset antiquior, atque adeo Adonem sua ex Usuardo accepisse, aut saltem accipere potuisse; vel, ut in prologo ad Bedam num. 11, vel tomo IV Junii, pag. 482, infra B, arguebat laudatus Papebrochius, nihil alterum scivisse de altero. Quibus similia per viginti tres tomos de Actis Sanctorum, [Col. 0500A] innumeris locis recurrunt. Haec autem omnia cum veritate non cohaerere Observationes nostrae diebus singulis textui Usuardino adjectae sole meridiano clarius manifestabunt.

79. Prior autem difficultatis pars, quod plures multo sanctos habeat Ado in suo Martyrologio, quam qui in minori Romano continentur; quodque proinde parum ad modum ex illo subsidii haurire potuisset, pace Bollandi dixero, facillime dissolvitur, nam Ado nusquam insinuat se omnes sanctos suos ex venerabili et perantiquo Martyrologio desumpsisse, sed adjutum se eo fatetur, ut dies martyrum, qui confusi in Kalendis satis inveniri solerent, verissime notarentur. Id nempe, nisi vehementer fallor, sanctus Martyrologus innuit, reperisse se in eo Martyrologio, distinctam [Col. 0500B] dierum seu Kalendarum seriem, quae in Hieronymiano, quo etiam certissime usus est, turbato, luxato et confuso ordine, adhuc hodie, post multorum eruditorum diligentissimam operam, repraesentatur. Atque huc refero verissime notarentur, hoc est distincte, nam Martyrologii istius auctor, quisquis fuerit, nihil minus curasse videtur quam ut ad veros obitus aut martyrii dies sancti reducerentur; satis se fecisse existimans, si quos hinc inde ex Veteri Testamento, aeque ac ex Novo, sed maxime ex Rufino colligebat sanctos, certis diebus, pro suo fere arbitrio, innecteret. Atque haec altera nostra observatio est, per singulos ferme dies discurrens, quae majores nostros hactenus latuerat, quaeque non nisi indefessa et continuata Martyrologiorum nostrorum [Col. 0500C] perscrutatione erui, digeri, et confirmari potuit. Ad duas propositiones rem totam contraho; quarum haec prima: Ado in adornando Martyrologio suo usus est Romano parvo Rosweydi, tanquam stamine, si ita loqui licet, totumque ferme ad verbum descripsit. Haec altera: Usuardus Adonem, quem Flori librum secundum appellavit, ita in omnibus secutus est, ut verum dici possit Adonis compendium. Sed de hac propositione, ut jam supra monuimus, cap. 3 fusius tractandum.

80. His ad sequentem dissertationem quodammodo praerequisitis et praecognitis, Romani parvi, ejusque editoris Rosweydi patrocinium hic ita suscipimus, ut licet cum Bollando, in eo plane errasse censeamus, quod Martyrologium suum illud esse putaverit [Col. 0500D] de quo Gregorius ad Eulogium Alexandrinum meminit, sic, inquam, ejus patrocinium suscipimus, ut contra multos obtrectatores asseramus, verum, venerabile, et perantiquum Martyrologium esse, ab urbe Roma Aquileiam, cuidam sancto episcopo a pontifice Romano directum, et Adoni postmodum a quodam religioso fratre aliquot diebus praestitum: quod, Ado, diligenti cura transcriptum, positus apud Ravennam, in capite sui operis ponendum putavit: quanquam non diffiteamur interpolationes aliquas adjectas fuisse, quibus nullum hactenus Martyrologium vacuum reperire potuimus. Haec adversus Saussayum, Frontonem, Florentinium, et quoscunque alios Romani parvi adversarios propugnanda sunt. [Col. 0501A] Alterum nobis cum Henrico Valesio negotium, qui titulum potius quam Martyrologii ipsius substantiam aggressurus, citatam dissertationem deproperavit, Eusebianae editioni ad calcem pag. 315 subnexam, quam hic primum excutiendam arripimus, ut, salvo capite, reliquum corpus facilius tutemur.



ARTICULUS I. Parvum Rosweydi Martyrologium non incongrue vocari posse Romanum, contra Valesium et Florentinium statuitur.

81. Henricus Valesius supra laudatus, singulari illa sua dissertatione, qua Rosweydi Martyrologium atque una Hieronymianum aggreditur, primum pugnat, ante Sixtum V nullum in Ecclesia Romana fuisse peculiare Martyrologium. Ipsum audiamus: [Col. 0501B] »Ego vero contra affirmo, inquit, nullum unquam fuisse proprium ac peculiare Martyrologium Ecclesiae Romanae, ante illud quod jussu Xysti V pontificis maximi editum est hoc titulo, ac Baronii notationibus illustratum.« Affert deinde causas quae ipsum ad ita sentiendum impulerint, sed quarum pleraeque ad meram de nomine quaestionem recidunt, ut bene ostendit Florentinius, admonitione 5, totam illam Valesii machinam feliciter evertens. Omnium manibus teruntur ea opera, ut proinde hic telam retexere opus non sit. Probat, et recte, Florentinius, Hieronymianum a se vulgatum, quod vetustius occidentalis Ecclesiae Martyrologium intitulavit, omnino nuncupari posse Romanum, seu Romanae Ecclesiae Martyrologium, tametsi eo nomine, nec a S. Gregorio, [Col. 0501C] nec a Beda, Adone, aut Usuardo designatum fuerit. Id certe mirum videtur Valesium nempe agnoscere characteres omnes a S. Gregorio distinctos Martyrologio Hieronymiano apprime convenire; imo, dicere Gregorium Magnum, habere se Martyrologium, in quo multorum simul Martyrum nomina, etc., constanter tamen abnuere Romanum Martyrologium a Gregorio Magno esse nominatum, aut Martyrologium illud proprium ac peculiare fuisse Ecclesiae Romanae. Quasi aliud hodie sit Martyrologium Romanum quam quod commune est cum reliquis ecclesiis occidentalibus.

82. Tale autem Martyrologium annis abhinc mille exstare debuisse, ut etiam terminis ipsis cedat Valesius, luculentissimo testimonio evincitur ex [Col. 0501D] concilio Cloveshoviensi, anno 747 sub Cuthberto, Doroberniensi archiepiscopo, capitulo 13, apud Spelmannum tomo I, pag. 249; apud Labbeum tomo VI, col. 1577, ubi haec formalissima verba diserte exprimuntur: Itemque ut per gyrum totius anni, natalitia sanctorum uno eodemque die, juxta Martyrologium ejusdem Romanae Ecclesiae, cum sibi convenienti psalmodia seu cantilena venerentur. Nec aliud esse potuit Martyrologium quod abbates Franciae, in conventu Aquisgranensi anno 817 in choro recitandum praescripserunt capitulo 69, apud Labbeum tomo VII, col. 1511, his verbis: Ut ad capitulum primitus Martyrologium legatur. Quae cum de imperfecto Bedae operae accipi prorsus nequeant, [Col. 0502A] multo minus ad juniores Martyrologos referri, haud dubium quin de Romano, sive magno, aut Hieronymiano, sive de vetere Rosweydi et parvo intelligantur. Refer quo volueris, convincitur Valesius ante Sixti V tempora MARTYROLOGIUM ROMANUM vere exstitisse. Conveniat ipse modo cum Florentinio de ea appellatione, Hieronymianis abscribenda, ego ad parvum nostrum accedo, contendoque et ipsi concedendam esse Romani Martyrologii, sed minoris seu parvi nomenclaturam.

83. Hic cum utroque viro clarissimo certandum est. Negant ambo Rosweydi Martyrologium Romanum dici posse, sed argumentis plane diversis. Florentinius enim, ut infra clarius patebit, putat Martyrologium a Rosweydo editum, non esse illud quod [Col. 0502B] Ado operi suo praefixit, sed potius contractum ex Adone compendium, saeculo undecimo non vetustius: Romani appellationem haudquaquam negaturus, si vere illud esse crederet, quod a Romano pontifice, cuidam sancto episcopo Aquileiam directum, atque ab Adone Ravennae repertum et descriptum est. Nimirum male supponit vir doctissimus non aliud Martyrologium Ravennae reperisse et descripsisse Adonem, quam Hieronymianum ipsum, quale se Adoni conjunctum, in uno aut altero codice, deprehendisse testatur. Florentinio destinatur proxime sequens articulus, sic ut modo, cum solo Valesio supersit controversia; qui postquam Romani Martyrologii vocabulum majori illi et vetustiori, a S. Gregorio memorato, eripere frustra tentavit, sic demum ad [Col. 0502C] Rosweydinum descendit: »Et haec quidem ad locum Gregorii Magni satis sint dicta. Quod spectat ad testimonium Adonis Viennensis, non difficilis est responsio. Nam praeterquam quod recentior est Ado, nec ad tantae vetustatis monumentum confirmandum satis idoneus, ex ejus verbis nihil elici potest, quo probetur fuisse ullum Martyrologium Romanum. Ait enim Ado vetustissimum Martyrologium sibi traditum fuisse a quodam, quod olim a Pontifice Romano missum esset Aquileiam. Non dicit Ado, Martyrologium fuisse Romanum; sed tantum missum a Pontifice Romano Aquileiam. Verum monachus ille, qui hoc Adoni affirmabat, ei imposuit procul dubio, ut majorem codici suo auctoritatem compararet, et munus suum, ac describendi copiam, quam [Col. 0502D] Adoni fecerat, venditaret. Non enim Romae, sed Aquileiae compositum est illud Martyrologium, quod Ado Martyrologio suo praefixit, ac Rosweydus pro vetere Romano nobis postea edidit.«

84. Multa hic paucis pro auctoritate satis rotunde et confidenter definit Valesius, quorum, ut a fine incipiam, postrema duo illi aperte inficior, nempe monachum Adoni imposuisse, quod valde temere, et Martyrologium Aquileiae compositum esse, quod non minori levitate astruitur; nec enim vestigium apparet uspiam quo magis Aquileiae quam Hierosolymis compositum dicatur Rosweydi Martyrologium, nec id juris Valesiio tributum credimus ut sine causa, virum religiosum audacter mendacii arguat. [Col. 0503A] Vidit haec ante me, nisi fallor, eruditissimus Mabilio, in praefatione ad Saec. IV. Benedictin. partem secundam, pag. LXXXVIII et sequenti, illa ipsa Valesii verba referens; sed nescio quo religionis obstrictus vinculo, ita subjecit: »Hanc viri eruditissimi, et mihi maxime suspiciendi sententiam penitus refutare nolim, sed tamen dissimulare non possum auctoritatem concilii Cloveshoviensis,« etc., cujus et Aquisgranensis verba proxime retulimus. Equidem Valesium et doctos quoslibet viros demisse suspicio et veneror, sed usque ad aras, non ita, inquam, ut prodita veritate quidquam ab eis suscipiam, quod sine vade, sine teste comminiscuntur. Non tanta mihi Valesii auctoritas, ut non contra, et religiosi fratris, sive is monachus, sive alius fuerit, [Col. 0503B] et Adonis testimonium sincerum et verum existimem; nec id mihi eripi patiar, nisi contrariis argumentis apertius evincatur.

85. Ex utriusque testimoniis habeo Martyrologium et quidem venerabile ac perantiquum; habeo ab urbe Roma Aquileiam cuidam sancto episcopo, a pontifice Romano directum. Quid, quaeso, sponte sua inde profluat? nisi Martyrologium illud Romae conscriptum, Romae usitatum fuisse, demum, aeque Romanum nominari posse, ac illud vetustius vulgo Hieronymianum a S. Gregorio commendatum, quod passim eruditi alii cum Bollando et Florentinio vere et proprie Romanum dici posse assentiuntur, quidquid Valesius contra tricetur, in hac parte a Florentinio abundantissime confutatus. Neque opponas [Col. 0503C] hinc fore consequens quod duo fuerint Romana Martyrologia, nam in eo nihil magis piaculi, quam quod plura sibi invicem Sacramentaria successerint, ut Gregorianum Gelasiano, illud hoc ornatius et exactius: sic enim minus Romanum, nitidius et clarius, alteri majori et confusiori facile substitui potuit, licet septem aut octo dies nunc vacui appareant, qui forte amanuensium socordia sic fuerint relicti. At Romae nullum hujusmodi exemplum repertum est. Quid tum postea? Quis Romae Hieronymianum invenit? Quis nescit Romana illa vetusta, seu magnum seu parvum, plane intercidisse, postquam Usuardinum, commodius et elegantius in omnes fere Occidentis Ecclesias introductum est? Plusculum lucis ex dicendis accedet.

[Col. 0503D] 86. Pergit Valesius: »Totum fere istud Martyrologium quod a Rosweydo publicatum est, descriptum est ex ecclesiastica Historia Rufini presbyteri Aquileiensis, cum ipsis etiam mendis quae in Rufino habentur.« Idque probat pro toto anni decursu, ex diebus quinque; ex pridie Nonas Februarii; Idibus Aprilis; item XIX Octobris; secundo Novembris, et IV ejusdem mensis, ubi non male animadvertit Theodotum Laodicenum perperam a Romani parvi compilatore inter sanctos relatum, ut pluribus ad diem II Novembris disseruimus. Quanquam non dissimulavero, magna hic denuo superjectione Valesium uti, cum neque totum, neque media pars, imo nec quinta pars Romani parvi ex Rufino conflata [Col. 0504A] sit. Fateor nihilominus haec sola esse, quae tanto viro digna, in ea dissertatione dici possint, quaeque in Observationibus nostris ad plurimos Usuardinos textus, toto opere inculcavimus. At vero tota concidit Valesii conclusio, videlicet, Martyrologium illud, quod Ado Viennensis suo praefixit Martyrologio, nullo modo dici posse Romanum. Quod autem nova auxesi intorquet, gravissimis erroribus scatere, ad unum restringitur Theodotum Laodicenum.

87. Ast hic error Martyrologii istius auctori facile condonabitur, si meminerimus bona fide ex Rufino acceptum, ab homine nec satis docto, nec satis critico, ut aliunde deprehenderet, Theodotum in Ariana haeresi perseverasse, quod tot alios viros eruditos [Col. 0504B] post ipsum latuit, quemadmodum novimus Eusebium Caesariensem per tot saecula in Usuardi Martyrologio locum inter sanctos obtinuisse, quo eum tandem deturbavere Martyrologii Romani reformatores. Si tam carus Valesio fuisset Theodotus, forte pro ejus orthodoxia asserenda, aeque ac pro Eusebiana decertasset. Sic pridem in litteris ad me Castellanus ingenue fassus est, iniquam agnoscens Valesii agendi rationem: »Videtur enim, inquiebat, ad vindicandum Eusebium, vel eo potissimum inductus, quod e Romano Martyrologio erasum aegrius ferret Theodotum, eo acrius prestringere quod in eo superstes sit: aequa ratio postulabat ut vel ambos damnaret, vel tueretur ambos.« Ut ut est, affirmat quidem, pene dixeram divinat Valesius, sed nullo [Col. 0504C] modo probat »aut Adonem fucum nobis fecisse, qui hoc Martyrologium, tanquam a Romano pontifice transmissum ediderit, aut monachum, qui hoc Adoni affirmaverit, illi imposuisse.« Nos ab utroque vera relata credimus, et Martyrologium a Rosweydo editum, Romani titulo neutiquam privandum.

88. Sane non multis argumentis opus est, ut refellatur quod gratis astruitur; nec vero Adonis sanctitatem, nec religiosi fratris fidem, tota illa sua dissertatione, saltem apud cordatos labefactavit Valesius. Ut autem, qui sententiam nostram egregie confirmet, laudatus modo Claudius Castellanus, mihi, ut supra dicebam, ad edendum Usuardum adhortator incitatorque praecipuus, in sua ad primi Bimestris Martyrologii Romani, notis longioribus [Col. 0504D] illustrati, praemonitione, prudens, doctum, verum, sensatum, exactumque judicium ferens pag. 17, quod hic ex Gallico Latinum facio. Ita habet: »Parvum Martyrologium, Roma Aquileiam directum, editum est a Rosweydo, sub nomine VETERIS ROMANI; sive titulum istud in ms. sancti Pantaleonis Coloniae apud Cartusianos servato repererit, sive ipse de suo ascripserit: quod certe non nisi meritissime fecisset, quandoquidem in eo ms. inveniatur Martyrologium longiori Adonis praefixum, pateatque sanctum illum Viennensem archiepiscopum, in Martyrologii sui praefatione asserere, se in capite operis posuisse venerabile et perantiquum Martyrologium, Roma Aquileiam, cuidam sancto episcopo a Romano pontifice [Col. 0505A] directum, quod religiosus frater, inquit, mihi aliquot diebus praestitit, quodque apud Ravennam positus transcripsi. Quis credibile faciat Romanum pontificem aliud Martyrologium Romanum Aquileiam direxisse, quam quod Romae tunc temporis esset usitatum?«

89. »At vero (Castellani semper verba sunt) quod probat manifestius Martyrologium in capite Adoniani operis, apud sancti Pantaleonis Coloniae repertum, certissime esse antiquum Romanum, ad usum Ecclesiae Romanae, verumque apographum illius, quod Romanus pontifex Aquileiam direxerat; non solum inde sumitur, quod sancti ibi reperiantur Romanae urbi proprii et Hieronymianis plane incogniti, ut Martina, Dafrosa, Papias et Maurus, [Col. 0505B] solo mense Januario; neque ex eo quod Cathedra sancti Petri proprio die signetur, ab Antiochena rectissime distincta; verum etiam, quod inter varias ecclesiarum Romanarum dedicationes, illa quoque occurrat, quae est sacelli alti, castri sancti Angeli, expressa per terminos INTER NUBES, quodque festo sancti Sebastiani, legatur ejus sepultura IN VESTIGIIS APOSTOLORUM, designando per haec verba Catacumbas, in quibus sanctorum Petri et Pauli corpora aliquandiu quieverunt. Et quomodo, inquit, post haec moderni aliqui scriptores, mutua terentes vestigia, ausi sunt asserere Martyrologium a Rosweydo editum non esse vetus Romanum, sed potius Hieronymiani Martyrologii apographum? Ecquid inde liquet, viros illos, siquidem Martyrologium illud inspexerint, [Col. 0505C] non nisi levi oculo lectitasse? Etenim praeter ea, quae de sanctis Romanis, et Romanarum ecclesiarum singularibus dedicationibus jam diximus, minima quaevis attentio aut applicatio patenter ostendit, totum Rosweydini Martyrologii contextum, ab omnibus Hieronymiani Martyrologii cognitis apographis diversissimum esse.«

90. Haec omnia a Castellano rectissime observata sunt, plura haud dubie dicturo, si adhuc paulo profundius Romani parvi arcana rimasset, quae toto hoc opere clarius ob oculos posita sunt. Audiamus tamen factam ab eo Parvi nostri cum Hieronymianis comparationem: »In Rosweydino dies vacui inveniuntur, in Hieronymianis quantumcunque abbreviatis, omnes dies pleni sunt. Rursus in illo composita [Col. 0505D] omnia et ordinata, in hisce confusio ingens ab varia ecgrapha saepius transumpta. In Rosweydino plures Veteris Testamenti prophetae consignati sunt, in Hieronymiani vetustioribus apographis nullus. In illo martyres et sancti alii ex Rufino accepti, at non Lugdunenses; in istis Lugdunenses sunt et pauci alii, adeo ut fatendum sit Rosweydinum vetus autographum esse, magno studio elaboratum, nullo autem modo ex alio desumptum. Hinc prudenter conjicitur, Romanos Hieronymiani, in quo sola martyrum nomina et palaestrae notabantur, pertaesos, aliud praeoptasse, in quo selecti et novi sancti, tum martyres, tum alii, minori numero annuntiarentur, ascriptis imperatoribus judicibusve, sub quibus passi [Col. 0506A] erant, aliisque circumstantiis; quae omnia perapposite in veteri Rosweydino exprimuntur. Quid, quod credibile sit, illud ipsum esse Martyrologium Romanae Ecclesiae, toto Occidente cognitum ab anno 747, quo in Anglia habitum est concilium Cloveshoviense, cujus canon 13 haec verba definitiva subministrat . . . . « Habes supra num. 81.

91. Pergit Castellanus ostendere, Adonem, dum circa annum 858 Martyrologium scriberet, merito ductorem suum Aquileiae repertum, perantiquum aeque ac venerabile appellare potuisse. Nec sibi objectari patitur paucula Romani parvi additamenta, ut Erminonem, seu Erminum Lobiensem XXV Aprilis; inventionem reliquiarum in Stabeteto, ejusdem mensis XX aut dedicationem Malmundariensem XVII Novembris; [Col. 0506B] cum satis pateat, similia a coenobiis, quorum id aut simile manuscriptum olim fuerit, facillime adjici potuisse, quemadmodum Quirinus XXX Aprilis, addo vigiliam Apostolorum eodem die, aut hujusmodi minutias alias, quas Romanis fatemur non convenire: ex aliis enim plurimis apertissimum est, singulas quasque Romae proprias solemnitates ita ab Adone descriptas, ut antesignanum suum semper quasi digito praemonstret. De caetero, mirum videtur Castellano, et mirum cuique videri debet, tam antiquum codicem, tam integrum ad nostra tempora pervenisse. Porro an festum omnium Sanctorum inter accessiones censeri debeat, suo loco dicemus. Fatetur autem per errorem, a Martyrologii illius auctore, Rufinum nimis caece secuto, Theodotum [Col. 0506C] Laodicenum adjectum fuisse, de quo nos plura alibi. Alia Castellani, pro authentia, vetustate et auctoritate Romani parvi argumenta sparsim reperiuntur toto primo bimestri, ab ipso cum egregiis notis vulgato, cujus operis complementum utinam aliquando videre liceat! Sed jam dicta, ultra mensuram, ni fallor, sufficiunt, ut Valesii aliorumque objecta penitus convellantur.

92. Hic verbo monendus lector inter adversarios mihi nequaquam objiciendum venerandum magistrum meum Danielem Papebrochium, dum haec scribo, ad laborum coronam, senio et meritis gravem, a Domino, uti plane confidimus, evocatum. Non, inquam, ille inter adversarios hic mihi objiciatur, tametsi variis locis, in magno nostro de Actis [Col. 0506D] Sanctorum opere, sed praecipue tomo V Junii, pag. 550, litt. C, oppositam sententiam ex incidenti propugnet. Pridem et saepe fassus est, se in eorum hic numero esse, quos proxime aiebat Castellanus, viros caetera eruditissimos, re non satis examinata, alios transcripsisse, atque adeo de Romano nostro parvo non sensisse pro merito. Ibi certe Papebrochius Florentinii opinionem paucis verbis totam complexus est; sed auditis subinde solidioribus rationum nostrarum momentis, iniquiorem illam censuram, et eo loco et quocunque alio in Actis adoptatam, induci prorsus et eradi voluit. Porro tum citati Florentinii, tum caeterorum Romani parvi impugnatorum argumenta, non minus quam Valesiana, longe [Col. 0507A] a scopo aberrare, nec ullo pacto venerabilis et perantiqui Rosweydini Martyrologii auctoritatem infringere, jam etiam demonstratum est.



ARTICULUS II. Frustra nituntur adversarii ostendere, Romanum parvum illud ipsum non esse Martyrologium, quo se adjutum fatetur Ado, quodque Martyrologio suo se praefixisse asseverat.



§ I.---Refelluntur Andreas Saussayus et Joannes Fronto.

93 Jam ex Castellano audivimus neotericos nonnullos, re minime perpensa, descriptores mutuos, ausos nihilominus asserere Romanum nostrum parvum, a Rosweydo vulgatum, ex majori et vetustiori Romano, vulgo Hieronymiano, contractum esse compendium. Tales ego paucos reperire memini; verum [Col. 0507B] quicunque ii sint, nae illos in hujusmodi rebus imperitissimos esse oportet, qui ex unius solius mensis, imo paucorum dierum facta inter codices collatione, apertissime convinci possunt, Martyrologii illius auctorem tam esse ab Hieronymianis remotum, ut plerisque diebus ne unum quidem nomen referat, quod in Hieronymanis inveniatur. Censeo itaque, tales adversarios nec refutatione dignos esse. Majus facessunt negotium, qui exteriori quadam fallacique similitudis imagine delusi, sibi induxerunt in animum, Martyrologium nostrum parvum, non aliud esse, quam puram putam Adonis epitomen, duobus minimum saeculis ipso Adone posteriorem. Inter hos praecipui sunt laudati jam supra Andreas Saussayus, in opere de scriptoribus mysticis a Florentinio [Col. 0507C] citatus: Joannes Fronto, praenotatorum ad Kalendarium, anno 1652 editum, § 8, et Franciscus Maria Florentinius, ad Martyrologium Hieronymianum admonitione praevia 4 et 5. A Frontone incipiam, cujus paragraphus eo facilius evertitur, quod rotunda ejus et nulla ratione subnixa affirmatio, per oppositam negationem aeque rotunde, plane et prorsus elidatur. Paragraphi ipsius titulus est: Quid censendum de Martyrologio Romano vetere, quod edidit Rosweydus? Decretoria est responsio; attende.

94. »Martyrologium illud non est nisi epitome Martyrologii Adonis, ut facile agnoscet, qui conferet ipsum: habet eadem errata, habet eadem saepe verba; nonnulla fuere addita: denique nullo modo [Col. 0507D] Romanum est, nec vetus. Et quod non sit vetus, demonstratur ex eo quod solemnitatem Omnium Sanctorum inscribit, quam certum est non antecedere tempora Gregorii III, qui sedit anno 731, aut Caroli Magni, qui decessit anno 813, ut demonstravi ad I diem Novembris. Romanum non est, nam cum de sancto Felice loquitur XIV Januarii, seu XIX Kal. Februarii, sic scribit: Nolae, Felicis presbyteri, in Pincis sepulti. Et quis nescit PINCIS esse locum qui Romae est, non vero Nolae, ut demonstravi ad illum diem? Hoc autem erratum non cadit in Romanum scriptorem, sed venit ex Adone. Nemo dicat me hic conjecturis indulgere, res certa est. Alioquin mea non refert, Martyrologium illud esse, vel non [Col. 0508A] esse Romanum, sed tenemur quae vera sunt proferre.« Hujusmodi ratiocinio argutari quis facile posset, Menologium Graecum a cardinali Sirleto Latine redditum, non esse a Baronio in Martyrologium Romanum translatum, sed ipsum illud Menologium ex Romano moderno extractum fuisse.

95. Certe paucis hic multa transigit vir doctissimus, rem una confecturus, si solidis momentis censuram fulcivisset. Si ego flatu unico totam illam periocham, non solum incertam, sed levem, sed falsam pronuntiavero, nemo merito dixerit, me conjecturis indulgere, cum dicta sigillatim probaturus sim. Non magis mea refert, quam Frontonis, illud Martyrologium esse vel non esse Romanum; sed si tenemur, quae vera sunt proferre, eadem plane religione [Col. 0508B] tenemur, quae falsa, aut sunt aut saltem plane videntur coarguere. Amabo, quid ex his sequitur, habet eadem errata, habet eadem saepe verba? An quod Romanum parvum ex Adone? an non evidentius, quod Ado ex Romano parvo acceperit, ipso praesertim tam luculenter testante, sibi apud Ravennam posito, a quodam religioso fratre aliquot diebus praestitum, a se diligenti cura transcriptum, et in capite operis sui positum? Sint ibi errata eadem, sint eadem verba omnia, sint iidem apices; quis, obsecro, aliud inde educat, quam illum transcripsisse, qui se disertissime transcripsisse profitetur? At nec vetus est, nec Romanum. Postremum abunde demonstratum est, et porro demonstrabitur, nec miserum IN PINCIS eum nobis titulum eripiet, de quo videnda Observatio [Col. 0508C] ad citatum diem XIV Januarii. De vetustate ita brevi statuemus, ut ex festivitate Sanctorum omnium, nihil Frontoni subsidii sit accessurum: hic modo ad rem nostram satis est, tam vetus esse, ut Adoni in adornando Martyrologio suo vere praelucere potuerit.

96. Supersunt bini adversarii, Saussayus et Florentinius, quorum non definitionibus, sed rationibus respondendum est. Retulimus non ita pridem magnifica Saussayi in Rosweydum, ob veteris illius Romani Martyrologii publicationem, profusa elogia. Verum congestas laudes alibi in vituperia vertit, quae cum apud Florentinium inveniam, in fonte quaerere supersedeo. Hunc igitur audiemus, et presso pede sequemur ad singula. Erat primo Saussayus in eo, quod Rosweydi codicem cum Bedae Martyrologio [Col. 0508D] componens, ridicule asserat, esse merum Martyrologii Bedae indicem; forte qui alium Bedam non noverat praeter Plantinianum, ex Adone male consutum, facile induci potuit, ut alterum alterius epitomen faceret, quemadmodum Florentinius Adonis epitomen censuit, dum ipsum cum Adone conferret. At pupillam oculi Saussayo laeserat Rosweydus, Hilduini de Dionysio placita ex suo codice impugnando. Hinc acriores illae in Rosweydum invectivae, hinc illa plurium argumentorum series, qua ipsum impetens, plerosque graves et eruditos viros negare affirmat, Martyrologium illud Rosweydi esse vetus Romanum, ab Adone laudatum, et a S. Gregorio depictum, etc. Verbo spurium decernit, diversum a [Col. 0509A] vero et repudiandum esse, imo corruptum, fucatum, et ex corruptissimo codice depromptum. Sic in extrema opposita foede prolabuntur, qui de rebus non satis discussis et perpensis, nunc amore, nunc odio distracti, temere pronuntiant. Ultro admisi, Rosweydi Martyrologium non esse Gregorianum; at non esse ipsissimum illud, quod ab Adone laudatum est, id vero pernego, nec id unquam extundent Saussayi aut Florentinii ratiocinia, quorum ut medullam contraham, sic ordine prosequor.

97. Arguebat, ut video, Saussayus a vocabulo natalis, sed quam imbelli telo, tam non digno quod repellatur. »At urgent fortius, inquit Florentinius, quae deinde censor opponit, Martyrologium nempe illud nequaquam esse posse, quod Ado laudavit, et [Col. 0509B] a quo se plurimum adjutum fatetur. Primum, quod ex tribus antiquis codicibus, quibus Rosweydus usus est, in uno tantum invenerit Adoni praefixum, cui potius tanquam Kalendarium praefigi potuerit, et cujus specimen revera non incongruum exhibet. Inde Rosweydum exagitat, quod putaverit Adonem ubique vestigiis Romani veteris insistere, cum ex locis adnotatis certum ostendat, Romanum illud putatitium in multis cum Adone non convenire, in aliquibus exuberare.« Si nihil ibi habeat Saussayus quod fortius urgeat, vere ostendit se ea solum causa Rosweydum aggredi, ut Hilduinum suum tueatur. Quid si decem, quid si viginti codices Adonianos reperisset Rosweydus, Romano parvo vacuos, atque in solo aliquo, ordine quinto et vigesimo, feliciter praefixum, [Col. 0509C] an inde, obsecro, minoris faciendus esset tam diu expetitus, tandiu desideratus thesaurus? An minori eruditorum omnium applausu ubique acceptus est Beda, a Majoribus nostris editus, tametsi contextus ille a centenis codicibus abfuerit, in uno solum aut altero, imo in duabus laciniis Romana altera, altera Divionensi repertus.

98. Edat nobis modo aliquis tot latentia antiquorum opera, vel si a millenis aliis codicibus abfuerint faxo et gratanter et benevole ab eruditis omnibus admittantur, si nullo alio praeterquam raritatis vitio laborent. Scimus ab Aloysio post longam molestamque perquisitionem repertum esse Adonis exemplar aliquod, in cujus comparatione, omne aurum nihil esse duxit. Cedo cui homini in mentem venerit, editionem [Col. 0509D] ejus redarguere, quod sola et prima esset? Alia exempla magis, vel minus integra vidit Mabilio, viderunt alii, a quibus etiam forte aberat Romanum parvum, imo ipsa Adonis praefatio; nec tamen inter eruditos ullus ex eo capite suspectum habuit, quod tam feliciter orbi litterario porrexerat Rosweydus. Quid, quod testetur laudatus Mabilio Saeculo IV Benedictino, parte II, pag. 272, in pluribus, quae vidit istius Martyrologii (Adonis) exemplaribus manu exaratis, non comparere Adonis nomen; an inde fortasse etiam arguet Saussayus, Martyrologium, quod Adonis nomine venit, perperam ei attribui, quia in multis exemplaribus, Adonis nomen non comparet?

[Col. 0510A] 99. Aliud aeque insipidum est. Rosweydi Martyrologium Adoni tanquam Kalendarium praefigi potius potuit. Jamne excidit, quod paulo ante Saussayus dixerat, merum Martyrologii Bedae indicem esse? Profecto longe inter se differunt Beda, etiam supposititius, et Ado; saltem tantum, ut utrique idem index aut Kalendarium non conveniat. Sed neque illud satis capio, qua demum verisimilitudine Romanum parvum, tanquam Adonis Kalendarium venditetur, si certum ostenditur, in multis cum Adone non convenire, in aliquibus exuberare? Si index aut Kalendarium cum opere non convenit, operis illius index aut Kalendarium dici omnino nequit, non magis quam Kalendarium Missali Romano praefixum, aptari possit Liturgiae Graecanicae, aut Copticae. Nimiam hic [Col. 0510B] video minutias quisque excutiendi indeque argutandi pruriginem, ubi moderatiori, et accommodata rebus ipsis censura est opus. Demus aliquid antiquis codicibus, fateamurque cum Florentinio, sacras ipsas Tabulas, ut Sacramentaria, Diptycha, Martyrologia, non potuisse ad nos tam integra pervenire, ut per summam notariorum aut amanuensium ecclesiasticorum incuriam, aut truncata, aut interpolata non sint; adeo ut ad rigidiorem criticen id genus codices revocare, idem sit ac eos prope convellere, quemadmodum in codicibus suis Hieronymianis satis expertus est Florentinius, et nimis quam frequenter experiuntur, qui codices antiquos, praesertim usuales, ut sunt Martyrologia, saepius versant.

100. Multa Mosander in sua Adonis editione asterisco [Col. 0510C] notaverat, tanquam auctori abjudicanda; plura in appendicem rejecerat Rosweydus: sed ecce Mabilio, citato jam loco, pleraque restituenda putat; alia vero, quae alii genuina censuerant, ab interpolatore inserta. Quae eo solum huc adducimus, ut pateat vix humanitus fieri posse, ut tales codices ad nos integri perveniant; quod in hac nostra Usuardi editione diebus prope singulis usuvenit. Nihil proinde miri erit, si in Romano parvo addita aliqua, alia hinc inde detracta fuerint, quamvis id raro accidisse deprehenderimus. Quomodo igitur adhuc magis oppugnant Rosweydi Kalendarium dies frequentes a martyribus vacui? Vere obtundit Saussayus. Numeremus primum quot dies in Romano parvo vacui sint, et subducta ratione, universum reperiemus septem; [Col. 0510D] nimirum XXVII Februarii, XXIV Aprilis, XXIII Maii, VIII Junii, XV Octobris, XX Octobris et XVI Novembris. Atque hi sunt frequentes illi dies a martyribus vacui? Ecquid terminis abuti oportet, ut inter trecentos sexaginta quinque dies, deficientibus solis septem, FREQUENTES dicantur deficere? At enim, si recte hoc argumentum expenditur, quo frequentiores fuerint in Romano parvo dies vacui, eo minus speciem referet Adoniani Kalendarii, ut vocat Saussayus, aut Adonianae epitomes, qualem fingit Florentinius.

101. Instat Saussayus: »Si Ado in praefigendis diebus festis, male alioquin per singulos dies ac Kalendas dispositis, hoc (Romano parvo) usus esset, cum et in eo aliqui dies deficerent, non utique Bedam et [Col. 0511A] Florum supplere potuisset.« Novus hic scrupulus est: nusquam scripsit Ado se ex Romano parvo supplevisse dies omnes qui in Beda a Floro ancto desiderabantur, sed adjutum se fatetur, ut dies martyrum verissime, hoc est, distincte, notarentur, qui confusi in Kalendis inveniri solebant, non utique in Beda et Floro confusi; sed in antiquiori Hieronymiano, ex quo necdum confusionem omnem sustulit Florentinius. Fuerint Igitur dies septem vacui, an de caetero non recte adjutum se profiteri potest Ado, dum CCCLVIII dies plenos reperit? An ei defuerunt Sancti alii, quibus pauculos illos dies suppleret? Dissolvamus omnia: XXVIII Februarii ex vicinia accersivit Romanum abbatem Jurensem. XXIV Aprilis non vacabat Beda, et tamen eo ipso die sanctum [Col. 0511B] Alexandrum Lugdunensem, Mellito, a Beda signato, adjecit XXIII Maii, non procul excurrendum fuit, ut Desiderius Lingonensis, imo vel Viennensis synonymus commemoraretur: vidi ibi observationem nostram Usuardinam. VIII Junii habuit in Beda Medardum, quo tamen contentus non fuit. XV Octobris, Lugdunum Antiochum, Colonia Mauros, suggessit. XX Octobris, popularis S. Caprasius haud longe quaerendus erat. Denique XVI Novembris adfuit Lugdunensis Eucherius. Vides non magna adjumenta Adoni aliunde accessisse, ut proinde verissimum maneat, maxime et praecipue ex venerabili illo et perantiquo Martyrologio adjutum fuisse.

102. Sequitur argumentum quod nescio unde a Saussayo desumi aut exsculpi, qua autem vel veri [Col. 0511C] umbra a Florentinio referri potuerit. Aures arrige: »Insuper negari nequit (semper Florentinii verba recito) quin ad recentiora tempora Martyrologium illud (Romanum parvum) ablegent, quae subdit Saussayus, ad annum scilicet 1049. Etenim cum in eo ad diem XX Octobris, Rhemis solemnitas S. Remigii adnotetur, quae antea die migrationis XIII Januarii peragi consueverat, et haec in eumdem diem accommodata fuerit in concilio Rhemensi, Leone IX astante pontifice, nemo potest concedere, Martyrologium illud esse, quod autographo suo praefixerit Ado, episcopus Viennensis, circa annum 875 (melius scriberet circa annum 858) sed compositum, vel scriptum undecimo saeculo excurrente.« Nec Oedipus ipse hic nobis edisserat, quid tota hac speciosa [Col. 0511D] rerum farragine sibi demum velint Saussayus et Florentinius, nisi aperte fateantur, se vetus Rosweydi Martyrologium nunquam inspexisse, saltem eo, qui citatur, die XX Octobris.

103. Iterum repeto me prorsus non capere quomodo haec in virorum caetera eruditorum mentem incidere ullo pacto potuerint. Etenim si vere in exemplum adducitur dies XX Octobris, monstra sibi fingunt, quae tuto profligent, cum is praecise dies ex septem unus sit quos in eo codice vacare diximus. Neque vero, toto eo mense, alia Remigii solemnitas refertur, quam quae ipsis Kalendis consignata est, his verbis: Et Rhemis civitate, sancti Remigii episcopi. Imo haec unica et sola solemnitas, quae de Remigio, [Col. 0512A] in hoc nostro Romano parvo posita sit. Quod si haec primum instituta fuerit anno 1049, Leone IX astante pontifice, vide, obsecro, quanta absurda inde consequantur: jam enim Martyrologia nostra omnia Bedae, Wandalberti, Rabani, Adonis, Usuardi, Notkeri, imo et Hieronymiana ipsa, composita, vel scripta fuerint, undecimo saeculo excurrente, cum in iis omnibus eadem ipsa solemnitas disertissime annuntietur. Si hoc satis non est, ipsis omnibus antiquior Gregorius Turonensis saeculis quinque junior fiet, cum in Historia Francorum, cap. 21 asseruerit: Factum est autem ut post dies paucos adesset festivitas sancti Remigii, quae initio mensis Octobris celebratur. Diem selegit Leo IX quem antea Remigii festivitati destinatum probe noverat.

[Col. 0512B] 104. Stupore potius quam admiratione percellor dum hujusmodi cavillos, naenias, imo pura puta figmenta protrudi video, et quasi per manus etiam doctorum virorum derivari, quae ab acatholicis avide arrepta, in nostrum vituperium venditantur, ac similia comminiscendi ansam ipsis praebent viamque ostendant. Certe citatus supra Beckius, istiusmodi flosculis ex Saussayo, Valesio et Florentinio collectis, suum illud praetensum Germaniae Martyrologium egregie exornavit, et ne palmam eis cederet, ineptissimo commento locupletavit. Postquam enim Rosweydum Thrasoni similem ex Valesio depinxit, qui nempe sesquipedalibus verbis Pontificem allocutus sit, puerilia alia admiscens, tandem et ipse capto e pera lapillo, Goliathum se prostraturum destinato [Col. 0512C] ictu existimat. Audi porro quam belle argutetur, pag. 22: »Recentioris etiam aevi Martyrologium Rosweydianum arguunt, quae IV Nonas Julii leguntur: Eodem die Augustae, sancti Udalrici episcopi et confessoris: qui vero saeculo X vixit, et sine dubio non statim est canonizatus. Ado sane ex hoc fonte aquas derivare non potuit, quippe saeculo IX vivens, nisi dicere velimus, a recentiori scriptore addita haec fuisse, atque ita statuunt Mosander et Rosweydus in appendice, quibus suspecta haec esse videntur, atque a posteriori manu, fortassis monachi Benedictini, in cujus solius codice sunt reperta, et in tribus reliquis mss. aberant, adjecta.«

105. Ignosce, lector, si bilem mihi moveat inepta, fatua et mendacissimis gerris contexta ratiocinatio, [Col. 0512D] ut ovum ovo, ita Saussayanae persimilis, et pari prorsus fundamento subnixa; nam patentissime falsum est, citata hic a Beckio de sancto Udalrico Augustano verba, in toto Romano veteri Rosweydino usquam reperiri, nedum IV Nonas Julii, ut homo iste intrepide fingit, qui forte citata verba in appendice Adoniana Rosweydi reperiens, multa commentitia superstruxit, quae manifeste ostendunt, ruere hominem Andabatarum more, nec argumentum noscens, de quo tractandum erat, nec libros, quos manu versabat. Mosandrum Rosweydo jungit, quasi et ille Romanum parvum ediderit, quae altera falsitas est. Tertio, Mosandri appendicem appellat, qui de condenda appendice ne somniavit quidem, in ipso [Col. 0513A] Adonis textu, asterisco notare solitus, quae ipsi suspecta videbantur. Quarto, fingit, nescio quem codicem monachi Benedictini, qui cum tribus aliis editioni Romani parvi servierit, cum diserte fateatur Rosweydus, se tribus solum codicibus usum in edendo Adone, a quorum duobus aberat Romanum suum vetus Adoni praefixum. Ut verbo absolvam, tota ea Beckiana machina, ficta, futilis et inanis est, cui comminiscendae, utinam viri alias eruditissimi, mihique venerandi, falsis praejudiciis abrepti, viam non praemonstrassent!

106. Redeo ad Florentinium, ita telam Saussayanam pertexentem: »Postremo, inquit, Rosweydi, sive Martyrologium, sive Kalendarium, illud non esse a Baronio desideratum probat Saussayus.« An [Col. 0513B] satis recte, non examino, cum nostra hic nihil intersit, sive magnum, sive parvum Romanum, magnus Annalium ecclesiasticorum scriptor expetiverit, modo verum perstet, illud edidisse Rosweydum, quo se adjutum fatetur Martyrologus Viennensis: »Ne vero Saussayus aliquid praetereat quod omnem adimat auctoritatem Rosweydi Kalendario, idemque nullae certitudinis aut ponderis codicillum esse, futile crassisque erratis respersum prorsus concludat, addit pro coronide ridicula etiam quaedam continere; idque ex adnotatis ad VI idus Novembris probare nititur: Eo ipso [legendum, Et ipse] die quatuor Coronatorum,« etc. Sed ridicula illa clare, ni fallor, solvimus, ad dictum VI idus Novembris, solvitque hic etiam Florentinius, recte aliquando [Col. 0513C] observans, »durum nimis exactorem esse Saussayum, ut Dionysium Parisinum, eumdem esse ac Areopagitam mordicus defenderet, quod a Rosweydi tam Martyrologio quam adnotationibus, nonnihil infringi conjiciebat.«

107. Haec nempe tota mali labes; hac ita incensus Saussayus, dum oculis emissitiis omnia rimatur, ridicula, inepta, parachronismos, et nescio quae alia in Romano parvo se reperisse existimavit, in quo prius selecta et aurea omnia inseruerit: »Heribertus certe, eximius ipse solis sapientiae radius, vivi fidei fontis rivulus, virentis justitiae stipitis ramus, jamque coeli pulchrum et aeternum sidus.« Amabo, qui tam cito mutatus est color optimus? Sincere et ingenue edisseret clar. Castellanus, a quo cum notitiam libri [Col. 0513D] illius Saussayni de Scriptoribus mysticis a Florentinio citati postulassem: reposuit ille, se quidem opus illud non nosse, at hoc probe scire, opera Saussayi omnia Parisiis in summo esse vilipendio (profonde mésestime). Ait praeterea, grande illud Martyrologii Gallicani opus, duobus voluminibus distinctum, contemptim appellari plaustrum mendaciorum. Demum, Hilduinistam fuisse pertinacissimum, unde religioni sibi duxerit non acerrime insurgere in opusculum, quo Dionysium utrumque tam accurate alterum ab altero discretum advertebat. Nimirum, nulla ipsius intererat, quidquid veritas pateretur, dum praejudiciis (à ses entêtements) contrariam offenderet. Atque hisce Saussayum ex arena jubemus excedere.



§ II.---Diluuntur ea quae speciosius objicit Florentinius.
[Col. 0514A]

108. Superest nobis cum ipso Florentinio controversia, in qua discutienda veniunt quae Joannes Fronto non ita pridem decretoria potius sententia determinaverat, quam solidis argumentis probarat, Florentinius vero, adductis rationibus, speciosius, sed pro viri doctissimi more, summa cum modestia, ex Romani parvi et Adonis ad invicem collatione ostendere conatur. Juvat ex ordine singula ejus argumenta expendere. Ita prosequitur: »Verum sicuti Saussayo facile concederem, Rosweydi nuncupatum Martyrologium, non esse vetus Romanum a D. Gregorio indicatum, et a Baronio expetitum: ita ex Bedae Hagiologio contractum nequaquam consentirem, cum potius ex Adone, conferenti cuique excerptum videri [Col. 0514B] compendiosius Kalendarium omnino possit. Contuli equidem cujuscunque mensis plurimos dies, et ex iisdem ab Adone excerptis, ac in proprium usum vel obscuriori, vel mutilo, vel recentiori stylo deductis facile agnovi, non Adonem ex hoc Kalendario, tanquam ex antiquo Aquileiensi codice, in suum Martyrologium transtulisse, sed e contra recentiorem scriptorem, indesuum indiculum compegisse.« Sedulo observes velim, Florentinium ex Saussayo hausisse, et passim supponere, Romanum parvum scriptum esse, saeculo XI excurrente, quo praejudicio munitus, facile alia colligit quae ipsi recentioris styli vestigia praeferre videantur. Evagemus, inquit, compendiose, si libet, per unum aut alterum mensem: imo vero, et libenter, per totos duodecim; et aliquot [Col. 0514C] signatos dies, ego volo omnes et singulos, cum Adone et nostro simul conferamus, ut assertionis non minus veritas, quam nostri vetustioris aetas appareat.

109. Vitandae confusionis gratia, haec ad rem nostram se jungi cupio, ultroque concessa quantavis aetate Hieronymianis apographis, pro quibus ipse unice pugnat, soli Adonis et Romani parvi collationi insisto, ut, uter ex altero ceperit, perspicue elucescat. Florentinius ab ipso limine sic auspicatur: Rosweydi Martyrologium, recentiori ritu, quam nostrum, a Kalendis Januarii annum orditur. Sic plane, a Kalendis Januarii annum orditur, sed inde nihil minus consequitur, quam quod recentioris ritus sit. Multum laborat, sed ferme in vanum, Florentinius, exercitatione sua secunda, ut rituum istorum annum [Col. 0514D] inchoandi antiquitatem, seu, ut clarius loquar, prioritatem alicunde eruat, nequedum fixos cardines nobis producere potuit, ad quos figendos, nec facilis sane, nec expedita sententia est. Utcunque fuerit, argumento ad hominem plane exarmatur, qui hic Rosweydum adoritur, Florentinius; nam quod inter Hieronymiana ejus apographa vetustissimum est, scriptum, ut constat, sub initium saeculi octavi, anni sui sacri seriem etiam incipit a Kalendis Januarii, idemque facit Beda, Willibrordi plane synchronus. De aetatis praerogativa cum Hieronymianis, nullatenus discepto, sufficit mihi, si parem Epternacensi et Bedae, Romano parvo concesserit Florentinius.

110. Nec pluribus opus esset, ut tota haec prima [Col. 0515A] Florentinii argumentatio plane enervaretur. Lubet tamen in curiosorum gratiam, ulterius inquirere, sitne usus in Ecclesia magis recentis, annos a Kalendis Januarii, quam a natali, aut a vigilia nativitatis, aut aliunde exordiri: quae res apud cruditos adhuc satis incerta et ambigua est. Percurramus antiquos Rituales libros et Martyrologia. Certum est, Allatii et Frontonis Kalendaria pro antiquis haberi, similia esse, nec aetate multum differre. Allatianum, quadriennio ante Frontonem, nempe anno 1648 operi de Consensione Occidentalis et Orientalis Ecclesiae, sub finem insertum est. Confer utrumque; statim animadvertes Allatianum incipere a Dominica prima Adventus, diesque notare, veterum Romanorum et Martyrologiorum nostrorum more, [Col. 0515B] per Kalendas, Nonas et Idus. Contra vero Frontonis editio initium facit a die natali Domini, sicque more hodierno per ordinales numeros totius anni dies decurrit. In Sacramentariis a Menardo et Thomasio editis initium sumitur a Vigilia nativitatis Domini, ex tribus vero Gallicanis, ab eodem Thomasio, et post a Mabillone vulgatis, nullum est, de quo judicare possis, consimile alteri habuisse principium. Nec dissimulat Mabillo de Liturgia Gallicana pag. 98, num. 3; pag. 176, num. 5, et alibi, dubias et incertas esse de hisce rebus conjecturas.

111. Parem puto fuisse, hoc est non stabilitam, sed arbitrariam Martyrologiorum inchoandorum rationem, de qua nihil satis compertum sit. Jam de Hieronymiano Epternacensi et Beda locutus sum: [Col. 0515C] addi his debet Blumianum. Lucense autem et Corbeiense non a vigilia nativitatis, ut Ado Rosweydi, sed cum Frontoniano Kalendario, ab VIII Kal. Januarii, seu ab ipso natali Domini annum auspicantur. Porro Aloysius et Mosander sic Adonem ediderant, ut a Kalendis Januarii principium facerent. Rosweydus vero sic ultimo praefatiunculae suae paragrapho loquitur: »Quod in Martyrologio Adonis initium sumatur, non a Kalendis Januarii, ut hactenus editum, sed a vigilia nativitatis Domini, scias hoc ex Romanae Ecclesiae ritu factum, quae anni epocham olim habuit Nativitatem Christi, et a Vesperis vigiliae ipsius Nativitatis annum auspicabatur. Constanter ita exhibebant tria mss. exemplaria, quibus usus sum.« An forte tunc immemor erat vir accuratissimus, [Col. 0515D] Romanum suum vetus, Adone multo antiquius, a Kalendis Januarii exordiri? Si omnia Adonis manuscripta exemplaria inter se conferrentur, plura credo repertum iri, quae in hac parte Romano parvo essent conformia.

112. Fuit Wandalbertus Adonis aequalis, imo ipso senior et ante ipsum Martyrologus, utpote qui anno 842 scripserit; ipse nihilominus sic praefatur. A Kalendis Januariis, usque ad finem anni, per dierum singulorum occurrentes festivitates (Martyrologium) metro edidi; idem factitavit is, cujus ope et subsidio Wandalbertus praecipue usus est, sanctus et nominatissimus Florus, Lugdunensis Ecclesiae subdiaconus, auctioris Bedae Martyrologii compilator. Adde his [Col. 0516A] Rabanum, et ipsum Adone vetustiorem, adde Notkerum ei ferme aequalem, patebitque evidenter, quod supra dicebam, modum istum annos inchoandi, per id tempus valde arbitrarium in libris ecclesiasticis, sed praecipue in Martyrologiis fuisse. Quinimo, a majori antiquiorique Martyrologorum nostrorum numero ita stabilitur Romani parvi auctoritas, ut potius consequatur, saeculo ipso octavo inchoandorum annorum rationem a Kalendis Januarii coepisse, quam ex Florentinii conjecturis ullo pacto verisimile sit, recentioris usus esse sic annos exordiri. Haec concludo praefatiuncula Bollandi, I die Januarii, ita opus suum auspicantis: »Praecipua semper religione celebratae a Christianis Kalendae Januariae sunt, propter Dominici natalis octavam, sacrosanctae circumcisionis [Col. 0516B] Christi memoriam, et augustissimum nomen Jesu, in quo nimirum oportet omnes homines salvos fieri. Merito igitur veteres Romanos, in auspicando ab hoc die anno, sequi Ecclesia maluit, quam caeteras gentes, quae aliud quodpiam statuerent exordium, ut ipse dies sacrum nostrae symbolum salutis praeferret?« Sed de his plus quam satis.

113. Pergamus cum Florentinio compendiose evagari: »In ipsa autem Kalendarum die, inquit, praeter octavam natalis et circumcisionem, non alios quam tres martyres exhibet, unicamque confessorem, relictis apud Adonem, triginta martyrum Romanorum corona, Euphrosyna virgine ac Eugendo abbate.« Hic haereamus tantisper, quaeramusque ex Florentinio rectene Martyrologii compilator praetensam suam [Col. 0516C] epitomen, vel indicem, vel Kalendarium contexat, dum tres omnino annuntiationes apud Adonem intactas relinquit? Ego talem indicem, vel Kalendarium, vel ex hoc solo capite, ut infidum et spurium rejicerem. Quaeramus denuo an ipse collationem suam satis opportune inde incipiat, ubi tanta inter Adonem et Romanum parvum discrepantia est? Cur ad secundum Januarii diem progressus non est? Ibi certe longe majorem invenisset conformitatem. Verum ne nimis taedeat (Florentinii verba sunt) omnia sigillatim hic perpendere, verbo unico rem absolvam; sive Romanum parvum cum annuntiationibus Adonianis conveniat, sive in numero discrepet, sive deficiat, sive exuberet, nihil inde contra Romanum parvum conficitur, cum adductus a Florentinio [Col. 0516D] Kalendarum textus apud omnes cordatos probare debeat, Adonem posteriorem a priori accepisse quidquid in eo continebatur, addidisse, quae alibi repererat, aut Lugduno, ubi Martyrologium scribebat, viciniora erant.

114. Meminisse poterat debebatque vir doctissimus paulo ante a se dictum non ita Adonem Romani parvi vestigiis se accommodare voluisse, ut ne latum quidem unguem transgressus sit. Quinimo transgredi omnino debuit, dum aliunde subsidia adfuere, quod Kalendis Januarii plane ostendit: alibi, dum sanctos alios non reperit, ut secunda die Januarii et saepe alias, nullos exornavit sanctos, praeter eos quos ei Romanum parvum suggesserat. Quod si contra factum [Col. 0517A] esset, puta, si Romanum parvum ex Adone accepisset, quaenam, obsecro, cogitabilis causa dari posset, cur indiculi auctor, ex octo Adonianis annuntiationibus, solas quinque selegisset, iis sanctis praetermissis, qui erant notissimi? Rursus, quae causa, cur vel ipsam primam celebrioremque Adonis annuntiationem immutasset, addendo et circumcisio, quae verba a Viennensi aberant. Dicetne Florentinius, ipsam circumcisionis nomenclaturam usus etiam esse recentioris? sed vere inutiles sermones caedimus, nimis clare sese explicuit Ado ipse, nimis distincte et aperte ductorem et antesignanum suum praemonstravit, ut articulo sequenti liquido manifestabitur.

115. Caeterum argumenta Florentinii singula percurrenda, singulis sua reponenda solutio: omnia [Col. 0517B] expendamus. Sic procedit: »Conferat in eodem primo mense curiosus lector diem XIII, quam Corona et nominibus quadraginta militum mutilat; XIX, ubi Pontianum ad bestias damnatum ex multis colligit.« Nihil hic novi adducitur quod in superiori ratiocinatione adductum et solutum non sit. Sequitur falsa Florentinii, sed perpetua ejus suppositio, ex Saussayo hausta, quod Romanum parvum saeculo XI non sit antiquius. Adverte hic qua id ratione confirmare conetur. Sic infit: »Sed praecipue XX diem (Januarii) advertat et agnoscet Fabianum ab Adone Romae episcopum dici, a Breviatore vero, recentiori more papam appellari; quem titulum cum ubique et constantissime Romano pontifici tribuat, et rarissime [Col. 0517C] apud Adonem inveniatur, non obscure videtur arguere, Kalendarii auctorem post Gregorium VII advixisse, quod anno Christi 1073 pontifex ille statuerit, nomen papae, aliis hactenus episcopis et clarioribus presbyteris commune, proprium deinceps et singulare Romani pontificis cognomentum esse debere.«

116. Haec est illa, quam non semel digito monstravi. Florentinii hypothesis, qua Romanum nostrum parvum ad saeculum XI excurrens retrahitur, plausibiliori, ut verum fatear, quam superius, ratione; sed tamen nulla, cum ex scholae placitis argumentum nihil probet, dum probat nimium, suoque sibi gladio adversarium ipsum jugulat. Si vere subsistit Florentinii ratiocinium, jam eodem argumento [Col. 0517D] conficitur, Hieronymianum Lucense, imo et Corbeiense ad saeculum XI esse revocanda, cum ipsi illi codices I Julii GAGI PAPAE? II Julii, MELCIADAE PP. vel MILTIADIS PAPAE, et X Septembris HYLARI PAPAE, distinctissime annuntient, et forte alibi eadem appellatio recurrat, quod ulterius scrutari opus non est. Quid plura? Beda ipse nomine papae passim utitur, et omnes saeculi noni Martyrologi quos tali ex causa inepte quis et ridicule ad undecimum saeculum excurrens amandare praesumeret. Quod vero ait Florentinius, rarissime apud Adonem inveniri nomen papae, mirum profecto, et plane falsum, nam sola pag. 47 bis recurrit, proxima inde pag. 52 iterum; item pag. 54 et tot aliis, quas sigillatim enumerare [Col. 0518A] supervacaneum est. Aliis armis opus, ut Romani parvi antiquitas concutiatur.

117. Jam vero, quod Martyrologii istius auctor constantissime Romano pontifici tribuat appellationem papae, hoc ipsum, inter alia, argumento nobis esse debet, praedictum Martyrologium Romae scriptum, Romae usitatum fuisse, et verosimiliter perseverasse, usquedum Usuardinum Romae, uti in omnibus aliis Occidentalibus Ecclesiis, admissum est. Vis et robur asserto nostro adjungitur ex vetusto Kalendario Romano, tum ut ab Allatio, tum ut a Frontone editum est, nam ibi nomen papae saepius recurrit, unde nihilominus quis pessime argueret saeculo octavo esse posterius, turpius vero ad undecimum ablegare contenderet. Quod autem Florentinius cordatum lectorem [Col. 0518B] mittat ad XX, XXI, XXIX et XXX Januarii, tum ad XI Martii, ad Kal. Aprilis, ad VII Septembris, ad Kal. Novembris, ad X, XXVI et XXVIII ejusdem mensis; denique ad XVIII et XIX Decembris, ut ex illis arguat, omnia purum putum Adonem sapere: ego lectorem eumdem libentissime arbitrum eligo, an ex citatis istis, imo ex omnibus fere totius anni diebus, omnino contrarium non pateat, nempe Adonem, purum putum Romanum parvum sapere, ubicunque sanctos alios, aliunde conquisitos ei non superinducit, ut proinde nihil minus verisimile sit quam ex Florentinii dictis constare vetus Romanum, sive cum Bollando minus Romanum, ex Adone contractum potius esse . . . , quam uti perantiquum Adoni facem praetulisse; nam plane oppositum, refutatis jam adversariorum [Col. 0518C] argumentis, ex professo demonstrare aggredimur.

118. Verbum unum cum Florentinio superest, quo cursim ostendam, virum clarissimum, nimio laudandi exornandique Hieronymiani sui Martyrologii aestu abreptum, illud ipsum in Romani parvi locum intrudere voluisse, eique characteres aptare ab Adone signatos, nempe, venerabile et perantiquum ab urbe Roma Aquileiam, cuidam sancto episcopo a pontifice Romano directum. »Ita suadent, inquit, bini nostri codices in quibus, D. Hieronymo ascriptum, et a nobis exhibitum Martyrologium, Adoni prorsus sociatur, quod antiqui characteres, qui Gregorianum omnino demonstrant, vix dubitandi locum relinquunt quin illud ipsum sit apud Adonem, [Col. 0518D] venerabile et perantiquum,« etc. Credimus an qui amant? profecto si codicum sociatio aliquid probat, tot sociatos reperere majores nostri, tot in musaeo nostro collecti et sociati sunt, ut ex iis probari possit quidlibet; puta et Usuardum ex Rabano, et Bedam ex solis Hieronymianis conflatum, quo nihil est ineptius. Si tantillum operae posuisset Florentinius in conferendis cum Adone Hieronymianis apographis, luce meridiana clarius deprehendisset, vix majorem Adoni cum Hieronymianis, quam cum Kalendariis Bucherii, Carthaginensi, Allatii et Frontonis affinitatem intercedere, atque adeo gratis omnino et perperam dici, illa Adoni facem praeferre potuisse.

119. Haec ad speciosiora Florentinii objecta satis [Col. 0519A] dicta sint, cui ne nihil prorsus largiri videamur, hoc ei non recusabimus, quo admonitionem suam quartam concludit videlicet Martyrologium Hieronymianum, »supra omnia, quae hactenus edita sunt, ex sola ipsius nomenclaturae inspectione, additionum aetate, et loquendi stylo, vetustius existimandum esse; tantum vero illud a Rosweydo editum antecedere, quantum omnia in vetustatis characteribus antecedit, et quantum in simplicissima Martyrum messe largo proventu supra illud redundat.« Hoc, inquam, Florentinio, sive liberaliter, sive ut debitum, ultro tribuimus; Hieronymianum aetate, vetustate, et Martyrum numero, Romanum nostrum parvum praecellere; at in multum vicem nobis concedi postulamus, Romanum parvum, nitore, ordine, exacta [Col. 0519B] Kalendarum distinctione, tota denique operis sui symmetria, Hieronymianis codicibus omnibus tam longe anteferendum, ut ipsa ad hoc ne ullo quidem pacto comparanda sint. Sed jam tempus est, ipsummet controversiae caput, vetus Rosweydi Martyrologium, nobis Romanum parvum, penitus introspiciendi.



ARTICULUS III. Romanum parvum sic delineavit Ado, ut ex ejus praefatione ostendatur ipsissimum esse quod suo Martyrologio praefixit.

120. Jam variorum variisque modis Romanum parvum impugnantium argumentis, ex ordine et sigillatim refutatis, superest ut de ipsius Martyrologii vero genere, auctoritate, stylo, aetate caeterisque propriis [Col. 0519C] characteribus ea depromamus, quae longa exercitatione, ac multiplici, jam annis aliquot, Martyrologiorum omnium, praesertim Romani ipsius parvi et Adonis, facta ad invicem collatione, nobis tandem persuaserunt, non aliud Martyrologium in Adonis praefatione designari potuisse quam ipsissimum illud vetus seu parvum Romanum a Rosweydo editum: quod tanquam textori catena, sit ut exemplar, ut argumentum, ut substructio Adoni primum, ex hoc Usuardo et Notkero praeluxisse, aperte, nisi vehementissime fallor, me comperisse existimo. Non dissimulaverim tamen, labore magno, continua attentione, et perenni studio opus fuisse, ut praeconceptam opinionem, ex Frontone, Valesio, Florentinio, aliisque prius haustam, quae tot speciosis illusionibus [Col. 0519D] compta, facile a pluribus eruditis viris quos hic appellare supersedeo, imbibita est, ut eam, inquam, opinionem, pridem animo insidentem expellerem. Nimirum luctandum erat quotidie, cum diebus singulis in meis ad Usuardum Observationibus, idem fascinus, ut ita dicam, oculis obversaretur; videri nempe Romani parvi terminos, Adonianis tam similes, ut non possem non Adonianum aliquid in Romano parvo agnoscere.

121. Dicamus quod verum est: tenuit haec lucta diu multumque, nec acquiescere primum potui urgentissimis Castellani momentis, quibus me non semel pulsaverat; verum diuturna tandem meditatione, perpetuo examine, animique volutatione, [Col. 0520A] utriusque Martyrologii annuntiationes approximans, severoque scrutinio conferens; inde Adonis ipsius insigne testimonium expendens ex ipsis autem rei visceribus plura quotidie offendens, quae vere Romanum parvum Adone vetustius ostenderent: omnibus accurate mecum libratis, victas dedi manus, certumque agnovi Castellani effatum, supra a num. 87. relatum, scilicet, viros illos omnes, quantumvis eruditos, re nequaquam satis attente perpensa, sola illa fallaci conformitate captos et delusos, se mutuo transcripsisse. Id quibus argumentis confecerim, sic cum lectore communico, ut paratus sim ad priorem redire sententiam, siquis majori rationum pondere mecum certet. Neque enim, ut Frontonis verba repetam, mea ullatenus refert, Martyrologium illud esse vel [Col. 0520B] non esse Romanum, vetus vel novum, Adoni praeluxisse, vel non praeluxisse (cum hinc Usuardi puritas, aut integritas nequaquam pendeat) sed tenemur, quae vera sunt proferre, et quod possumus praecavere, ne quae nobis diu illusit fucata imago alios in errorem inducat.

122. Ut de tota hac disputatione recte, et secluso partium studio, judicium feratur, nunquam abesse, nec ab animo, nec ab oculis possunt, ea, quae sanctus Viennensis episcopus in sua praefatione disertissime pronuntiat, quaeque ad sex capita revocari debere existimo. Primum est, Adonem opus suum exsecutum fuisse . . . imperio et jussione sanctorum virorum, ut supplerentur dies, qui absque nominibus martyrum in Martyrologio, quod venerabilis Flori [Col. 0520C] studio, in labore domni Bedae accreverat, tantum notati erant. Alterum, quaesivisse Adonem, dies martyrum verissime notatos, qui confusi in Kalendis suis inveniri solent. Ubi facile observas, verum opponi confuso, ut proinde, pro verissime, absque ullo scrupulo supponi possint distinctissime. Tertium est, quod ad id praestandum adjutus sit venerabili aliquo et perantiquo Martyrologio. Quartum, quod ipsum illud Martyrologium, ab urbe Roma Aquileiam cuidam sancto episcopo a pontifice Romano directum sit. Quintum, quod idem Martyrologium, postmodum a quodam religioso fratre aliquot diebus Adoni praestitum, ab ipso, apud Ravennam posito, diligenti cura transcriptum sit. Demum, quod istud idem in capite sui operis ponendum putaverit. Ex his liquet evidentissime, [Col. 0520D] illud vere et unice esse Martyrologium, ex quo Ado suum, post Bedam et Florum supplevit et locupletavit, in quo sine controversia conveniant praedicata omnia et singula, sex illis nostris capitibus proxime enumeratis comprehensa.

123. Alterum decidendae litis principium est, quod nullus adversariorum merito queat abnuere, nempe: nulla hactenus Martyrologia Adone antiquiora, saltem quibus adjutus sit, assignari posse, praeter illud quod sub Eusebii et Hieronymi nominibus circumfertur, item Romanum parvum, et illud quod Flori studio in labore Bedae accrevit, quodque ab Adone ex altero illo vetustiori suppletum est. Si igitur demonstravero in Martyrologium Hieronymianum [Col. 0521A] nullo pacto quadrare posse sex jam statuta ex Adonis praefatione capita, si contra evicero in Martyrologium Rosweydi aptissime et apertissime cadere; puto neminem fore in posterum, qui debitae Romano parvo antiquitati, et meritis Rosweydi laudibus ausit detrahere. Age vero singulos Adonis apices expendamus. Et ad primum quidem caput quod attinet, non diffiteor, ex Hieronymiano adjuvari aliquatenus potuisse Adonem, ut dies vacuos suppleret; quin et adversariis dabo, quod forte ignorarunt, nam ex Adone ostenditur, ipsum Hieronymiano usum fuisse, ut pote quod diserte citat XXIV Februarii his verbis: Et in Martyrologio, quod Eusebii et Hieronymi vocabulis insignitum est. Probant haec, uti potuisse, ut supplerentur dies vacui; ast usum fuisse, hoc est [Col. 0521B] quod nec suadere tentarunt adversarii, nec persuadebunt unquam. Sola Observationum nostrarum ad Usuardum lectio, quemlibet non obstinatum de contraria veritate, diebus ferme singulis convincet.

124. Rem ipsam aggrediamur, atque ad primum Adonianae praefationis caput, liquido demonstremus, Adonem in supplendo Beda, Hieronymiano Martyrologio usum non fuisse. Huc faciet Florentinii methodus, qua speciminis gratia evagabimur per mensem unum aut alterum, utrumque Martyrologium et Hieronymi et Adonis conferendo; neque enim pluribus opus erit, ut manifestissime percipiamus, nihil minus cogitasse Adonem, quam ut ex Hieronymiano dies in Beda vacuos restitueret. Vis paucis et palpabiliter veritatem tangere, percurrere solos primos [Col. 0521C] duos menses Januarium et Februarium, atque in illis solis duobus dies ferme quadraginta invenies, in quibus nec una quidem Adonis annuntiatio cum ulla Hieronymianarum concordet. Si ex caeteris aliquae hinc inde, saltem nomine tenus, convenire in aliquo videantur, semper etiam diversitate aliqua, et satis notabili discrepant. Sancte profiteor, in Usuardinis Observationibus (quibus potissimum studui ad antiquissimam radicem sanctorum memorias revocare) saepe mihi laborandum fuisse, ut nunc ex illo, nunc ex altero Hieronymiano apographo affinitatem aliquam, obtorto quasi collo, inter ipsa et Adonem extunderem.

125. Quod hic de duobus mensibus dico, id lector in omnibus sequentibus non minus clare et perspicue [Col. 0521D] deprehendet, saepe demiraturus tam multa, tam audacter, tam temere de hisce Martyrologiis et Romano parvo, ex perfunctoria unius fortasse aut alterius loci collatione, determinata et definita fuisse. Clamabant supra, inde Rosweydi Kalendarium magis oppugnari, quod dies frequentes haberet martyribus vacuos, cum frequentes illi dies vix totum septenarium constituerent; hic vero, si superis placet, ex Hieronymiano dies in Beda vacuos suppleri potuisse contendent, ubi toto mense Februario vix quatuor, aut quinque annuntiationes assignabiles sunt, quae ad Hieronymianas utcunque reduci queant. Singulos dies percurrere, nec vacat, nec opus est: res ipsa loquitur, eademque toto Usuardino opere ferme ad [Col. 0522A] nauseam inculcanda fuit et repetenda, uti e contra ibidem, ad dies prope singulos quam fieri potuit exactissima, ex Romano parvo, Adonis, Usuardi et Notkeri, genesis tanta luce in oculos perpetuo incurret, ut quis sciens ac volens caecutire debeat, qui haec omnia evidenter demonstrata inficietur.

126. Non minus perspicuum est, secundum Adonis pronuntiatum, ab Hieronymianis longissime dissitum. Non deerat Adoni Martyrologii Hieronymiani exemplar, sed cum in eo ingentem rerum confusionem adverteret, tum in nudis martyrum et saepissime truncatis luxatisque nominibus, tum in Kalendis, seu laterculis ipsis, plane deordinatis; id sibi subsidii quaerendum vidit, ex quo dies martyrum verissime notaret, quos in Hieronymianis confusos inveniebat. Id vero [Col. 0522B] quam opportune, tam feliciter invenit in reperto Ravennae Martyrologio, cujus vestigia omnia clarissime, et distinctissime praefert vetus illud Rosweydi, nobis Romanum parvum quo de hic agimus: atque illud dicimus venerabile et perantiquum, forma quidem, ordine et tota sua eleganti oeconomia venerabile, aetate perantiquum, cum centum et amplius annis Adone vetustius esse, omnino censeamus. Poterunt quidem et haec duo epitheta Hieronymianis propter vetustatem tribui, sed cum in aliis plane deficiant, satis patet, alium Ravennae repertum ab Adone thesaurum, quo in concinnando Martyrologio suo adjutus fuerit; id quod Romano parvo planissime et plenissime competit, ut pote quo diebus singulis ita se adjutum ostendit Ado, ut raro praetermittat sanctos, raro [Col. 0522C] ipsa verba negligat, quibus sancti in Romano parvo annuntiantur, eamque nuper diximus esse totam et continuam operis nostri demonstrationem.

127. Quarto loco testatur Ado, Martyrologium Ravennae sibi praestitum, ab urbe Romae Aquileiam, cuidam sancto episcopo a pontifice Romano directum. Sine, te submoneam, ex dictis supra num. 122, notum Adoni fuisse Martyrologium quod Eusebii et Hieronymi vocabulis insignitum est. Quis igitur, vel verisimile faciat, iis verbis, ea phrasi usurum Adonem, si libellus, Ravennae a religioso fratre communicatus, eadem Eusebii et Hieronymi vocabula praetulisset? Nemo, ut in proverbio est, e duobus tria videat, aut pulverem oculis offundat: hic tam diversis characteribus utrumque Martyrologium [Col. 0522D] designatur, ut saltem Hieronymianum nullo prorsus pacto esse possit, illud quo se Ado adjutum fatetur. At nostro Romano parvo aptissime convenit, ut Romae scriptum et compositum, tanquam vere Romanum, tunc Romae usitatum, a Romano pontifice cuidam sancto episcopo Aquileiam directum sit; nempe ut is episcopus ritui Romano se conformaret; idque ab Aquileiensi aliisque ecclesiis factitatum existimamus, donec methodus Usuardina magis placuit tantumque paulatim invaluit, ut Romae etiam adoptata, diu ante Belini Patavini tempora dici meruerit, Martyrologium secundum morem Romanae curiae.

128. Si cui fortasse magis placeat Henschenii, et [Col. 0523A] Papebrochii opinio, expressa in prologo ad Bedam ante secundum tomum Martii, num. 11, nihil magnopere obluctabor, cum nihil ibi asserant, quod cum hac nostra sententia non apprime conveniat. Sic habent: »Ac primum invenimus, tria nos habere (manuscripta Bedae Martyrologia), quae singula integrum Bedam, sed modice auctum, et quoad vacuos dies suppletum, tam fideliter exhibuerunt, ut omnino persuaderemur, in plerisque Romanis basilicis, abrogato Hieronymiani Martyrologii usu, et illo, quod Aquileiensi episcopo, a pontifice missum supra monuimus, fortasse non nisi in Laterano, aliisque paucis ecclesiis recepto, ita probatum aliis Bedam fuisse, ut eo convenienter aucto, utendum plures sibi putaverint, usquedum Usuardus visus ecclesiasticis usibus [Col. 0523B] accommodatior.« Haec quidem alibi paulo aliter explicat Papebrochius, ut in appendice ad articulum 18 Responsionum, sed dicta sua et scripta omnia, quae Martyrologiorum materiam spectant, ad hanc nostram sententiam revocari et reformari ante obitum suum postulavit. Verum sic ferme a proposito argumento dilaberemur.

129. Jam ad quintum caput quod attinet, praefatum saepe Martyrologium a religioso fratre aliquot diebus praestitum, diligenti cura per Adonem transcriptum esse, quid aliud nobis etiam patentissime denotat, quam Martyrologium Hieronymianum? Fuerat sanctus Ado monachus coenobii Ferrariensis in Vastinio, deinde ad Prumiense migraverat, aliaque haud dubie, ut erat diligens rerum scrutator, alia, [Col. 0523C] inquam, ordinis sui coenobia lustraverat, alia Martyrologia certo viderat, et certissime exemplar vel forte exemplaria Hieronymiana, quae Ravennae quaerenda non fuerunt, nec ibi transcribenda: aperte eloquamur; non ita scriberet Ado de praestito sibi codice, si Martyrologium, quod Eusebii et Hieronymi vocabulis insignitum est, transcribendum accepisset. Enimvero novi, aliquid ibi detexit, Ado sibi suisque prius incognitum, idque ob exactam Kalendarum seriem, ob martyrum nomina tam clare distincta tanti fecit, ut ferme Croesi opes, quod de Pauli tunica praedicabat Hieronymus, se effodisse existimans, illud unum tanquam regulam sibi proposuerit, ut notatis accurate Kalendis, ex collectis undecunque passionum codicibus, sanctorum encomia [Col. 0523D] paulo latius et apertius describeret, sicque infirmiores fratres, . . . in memoriis martyrum haberent compendiosam lectionem, atque in parvo codicello, quod multo labore per alii plures codices exquirunt.

130. Superest sextum idque ultimum Adonianae praefationis caput, haud quaquam contemnendum. In eo declarat Viennensis Martyrologus, quod illud ipsum Ravennae transcriptum Martyrologium, in capite sui operis ponendum putaverit. Non dixit operi suo sociandum, aut una cum opere suo compingendum, sed diserte, in capite operis ponendum putaverit, sic ut cum opere suo, unum quodammodo idemque opus constituat, et ita quidem ut ipsa sua praefatio, utrique operi praemittatur, utrumque opus [Col. 0524A] manifeste afficiat, verbo, utrumque opus tanquam unum idemque complectatur. Ubi Florentinius, aut adversariorum quispiam alius, exemplar aliquod Hioronymianum, in capite Adoniani Martyrologii ea ratione positum alicunde eruerit, per me licet, tunc disputando inquiratur, an postremum hoc ex sex Adonianis capitibus, Martyrologio Hieronymiano aliquatenus aptari possit. Nobis interim certum videtur, tam apte, tam clare, tam manifeste omnes eos articulos; cum Romano parvo congruere, quam liquidum, patens et evidens sit, praedicata illa omnia ab Hieronymiano esse alienissima; si forte excipias, quod venerabile et per antiquum appellari posse non diffiteamur, si tota veneratio a sola antiquitate proficiscatur.

[Col. 0524B] 131. Ex his rectissime concludi posse existimo, iis coloribus, ab ipsomet Adone nobis depictum esse vetus, seu parvum Romanum, ut magis ad vivum vix a quoquam delineari potuerit. Viderat, et scrupulose observaverat lineamenta haec omnia oculatissimus Rosweydus, priusquam lectori auderet asserere: Adonem veteris hujus Martyrologii vestigiis semper insistere; priusquam lectorem, veritatis securus, ita confidenter alloqueretur: »Enimvero vetus hoc Romanum Martyrologium, fontem esse omnium aliorum Martyrologiorum (Hieronymianum et genuinum Bedam necdum noverat) qui vel leviter inspexerit, non dubitabit asserere. Ado certe ex hoc fonte suas aquas derivavit. Et ut fontis latex ab origine sua recedens, sensim augescit, et in rivum aquis [Col. 0524C] undique confluentibus abit; idem factum huic Martyrologio, quod nunc a Beda (Plantinianum indigitat ex Adone sumptum) nunc ab Usuardo (hunc Adone seniorem putabat) nunc ab Adone, nunc ab aliis paulatim increvit. Licebit nunc ad fontem digitum semper intendere; eo enim fine, caput fontis, quod hactenus latebat, in apertum produxi.« Haec Rosweydus sagaci, maturo veroque judicio, quo usque ferebat adepta tunc temporis Martyrologiorum notitia. Rivuli vero et rivulorum cum primo illo seriei nostrae fonte connexio, per totum Usuardini Martyrologii curriculum diebus singulis, tam sensibili et palpabili modo ex Observationibus nostris elucescit, ut pluribus hoc saxum hic volvere supervacaneum videatur. Verum cum et alia argumenta suppetant, [Col. 0524D] quae Romani parvi authentiam mirifice illustrent, lubet et illa sequenti articulo ordinate deducere.



ARTICULUS IV. Romani parvi auctoritas, ex characteribus propriis, stylo, genere, aetate demonstratur.

132. Eam modo Romani parvi effigiem ex Adonis praefatione expressam dedimus, ut facillime a quovis agnosci possit et debeat, eaque agnita promptissimum sit omnes adversariorum cavillationes infringere. Demus Frontoni, Florentinio, Cointio ad annum 518, p. 315, et quibuscunque aliis in eadem navi haerentibus; demus, inquam, omnia inter Romanum parvum et Adonis Martyrologium ita inter se congruere, ut utrobique idem sit stylus, idem ordo, eadem verba, [Col. 0525A] iidem soloecismi, iidem errores, prorsus ut in nullo discrepent, sintque similia omnia, nequedum consequens ullo pacto inde fuerit, parvum illud Romanum ex altero contractum, nisi tota Adonis praefatio evidentis falsitatis et apertissimae suppositionis convincatur; quod in ullius cerebrum hactenus, vel per somnium incidisse, non novimus. Atqui sanctissimus Viennensis praesul candide et sincere profitetur, se ad supplendos Bedae dies vacuos, adjutum fuisse venerabili et perantiquo Martyrologio, Ravennae sibi praestito, a se transcripto, a se in capite operis sui posito: invenitur istud ipsum Martyrologium in capite Adoniani positum, apparent ubique vestigia, tam clare ab Adone praesignata, eaque et singula et omnia sic Romano parvo propria sunt ut in nullum [Col. 0525B] aliud Martyrologium convenire ullo pacto possint. Et erunt post haec, qui sanctum ipsum Adonem, tantum non mendacii arguentes, tanquam ex tripode nobis definiant, Martyrologium nostrum parvum, seu vetus a Rosweydo editum, non esse nisi epitomen Martyrologii Adonis, in quo omnia purum putum Adonem sapiant. Ego me fateor capere non posse, qui id saltem Florentinio, penitius omnia scrutari soliro, persuasum fuerit. Sed fidem liberemus, ipsumque Romanum parvum vivis suis, propriis, nativisque coloribus depingamus.

133. Prima antiquitatis nota propria, et ab Adoniana methodo diversa, inde in Romano parvo desumitur, quod ubi Ado et caeteri noni saeculi Martyrologi, religiose semper sancti aut beati nomen martyribus [Col. 0525C] et confessoribus praefigunt, auctor istius Martyrologii, licet apponat aliquando, attamen saepius omittere soleat; nam ex duabus et sexaginta annuntiationibus mensis Januarii, quibus sancti beati, aut sanctorum et beatorum titulus praefigi potuit in triginta tantum et una reperitur; mense Februario, ex quadraginta quinque annuntiationibus, septem et viginti apposito carent. Rursus mense Martio ex quadraginta quatuor, solae signatae sunt sedecim. Si menses alios percurras, pauciores commemorationes occurrunt, in quibus de ascribenda sancti aut beati appellatione Martyrologii illius auctor sollicitus fuerit, adeo ut toto mense Novembri vix quater, Decembri solum bis inveniatur. Hanc vero certam esse antiquitatis notam, ex eo confice quod [Col. 0525D] codices Hieronymiani, tum majores a Florentinio editi, tum minores, quos priori capite percensuimus, raro id genus titulos praemittant, atque adeo tanto rarius, quanto antiquiores fuerint, quod mirifice elucet in apographo Epternacensi, in quo vix nota est sancti aut beati nomenclatio, et ubicunque apponitur, forte tanquam adjectitia expungi meretur.

134. Alter, isque indubitatus vetustatis character, in Romano parvo censeri debet, quod toto anni circulo, ut Martyrologi loquuntur, rarissime Vigilias sanctorum signaverit; imo certissime non nisi unam, Romae fortasse propriam, sancti Laurentii; Natalis Domini alteram: cum tamen Beda praeter illas duas, etiam sancti Joannis Baptistae, et sanctorum Petri et [Col. 0526A] Pauli vigilias posuisse reperiatur; ut inde non improbabili conjectura colligere quis possit, Martyrologium illud nostrum ante Bedae tempora fuisse compositum, quamvis nos epocham ejus putemus paulo post Bedae obitum inchoandam. At vero vigiliarum omissionem inter vetustatis certa indicia plane computandam esse, probant rursus Hieronymiana apographa, ad quae sic notat Florentinius XXIV Decembris: »Cum neque in codicibus nostris, neque in Martyrologio vetustissimo (namque Antuerpiensi, vel Epternacensi) Vigilia nativitatis Domini, in hodiernis fastis indicetur; ansam praebuit dubitandi. non esse hoc in Ecclesia vetustissimi usus, vel saltem certum esse, IN VETUSTIORIBUS MARTYROLOGIIS VIGILIAS NON INDICARI.« Si paulo accuratius Romanum [Col. 0526B] parvum evolvisset vir clarissimus, advertissetque, non nisi unam Laurentii, alteramque Natalis Domini vigiliam in eo signari, tametsi plures aliae in Adone reperiantur, non tam facile pronuntiasset, »agnovisse se, non Adonem ex hoc Kalendario, tanquam ex antiquo Aquileiensi codice, in suum Martyrologium transtulisse; sed e contra recentiorem scriptorem, inde suum indiculum compegisse.« Neque dicas signari vigiliam Apostolorum XXX Aprilis, nam satis liquet, eam inepte ibi intrusam esse, uti eodem die Quirinus ponitur, in gratiam Novesianorum ibi ascriptus, et male ex XXX Martii repetitus.

135. Ut hic semel compendio epitomatores omnes exarmem, rogo ad sequentia quaesita solidas mihi responsiones subjiciant. Quaero, 1o Si Martyrologii [Col. 0526C] Romani veteris seu parvi compilator Adonis Martyrologium prae oculis habuit, cedo, cur dies septem vacuos reliquit, cum septem illos, non minus ac caeteros omnes ex Adone commodissime implere potuerit? 2o Quae ratio satis excogitari potest, cur vigilias, tam clare in Adone signatas, praetermiserit, ut de vigilia Assumptionis Deiparae seorsim disputavimus ad XIV Augusti? 3o Cur totius debitum sancti titulum, in Adone distinctissime positum, suppressit? 4o Cur plures passim in Adone annuntiationes? cur in Romano parvo pauciores? sic XIV Aprilis, in illo quatuor integre, in hoc sola una et unica, cur IV Maii, ex commemorationibus quinque; XXVI Maii, ex sex; XII Junii et alibi saepius, ex quatuor non nisi rursus unica redditur? Plurima et ferme quotidiana sunt hujusmodi [Col. 0526D] exempla, quae in Observationibus nonnunquam expenduntur. Fateor equidem tantum apud me fuisse hujus argumenti pondus, ut inde rimari incipiens, totam illam Rosweydi adversariorum machinam plane ruinosam adverterim.

136. Quid enim, ita inquiebam, quid praetensum illum epitomatorem absterrere potuit, quominus sanctorum saltem nomina ex Adone excerperet, cum ipsi insolitum non sit, quatuor aut quinque sanctos, imo totidem annuntiationes uno die repraesentare? Inde ad alia scrutanda progresso, lux semper nova, semper major oborta est, qua Martyrologii istius pretium et aestimatio mirum in modum apud me accrevit. Inde tamen, ut dicebam, disquisitionis [Col. 0527A] meae ferme principium. Ne longius evagemur, conferat lector solum mensem Januarium. Quaero, cur primo die apponatur Circumcisio, Adoni praeterita? Cur omittuntur milites XXX? Cur Euphrosyna, cur Eugendus? Cur III Januarii solus Antherus a Romano parvo extractus est, omissis Genovefa et Florentio? Cur XVII Januarii nihil habet de Lingonensibus Tergeminis? Vide ibi observationem nostram. Tu perge ad dies alios non minus inaequales, et causam, sodes, vel ineptam excogita, cur hi aut illi prae aliis sanctis ex Adone seligi potuerint. Est ad manum catalogus bene longus, per omnes anni menses diesque decurrens, quem taedii vitandi gratia non produco, cum ex allatis speciminibus in re clarissima nos versari existimem.

[Col. 0527B] 137. Sed et alio argumento ora obtrectantium occludamus. Contendunt eadem in Romano parvo, eadem in Adone errata reperiri, in quo etiam egregie falluntur, ut exempla multa in Observationibus nostris ostendunt. Demus hic non unum specimen. Die II Januarii de Argeo et fratribus recte scripserat Romanum parvum, sed Adonis elogium exerrat. Maii VII Romanum parvum, Nicomediae, Augusti et Augustini: Ado, de suo aliquid addens, in errorem denuo labitur; sic enim habet: Flavii, Augusti et Augustini fratrum; videsis quae in eam rem eo die notavimus. Junii XIX, in Romano parvo legitur: Commemoratio Nazarii et Celsi, recte, opinor, ut Rosweydus in notationibus censuit, interim Ado, illam commemorationem eo die praeteriit. Junii XXIX simplicissima [Col. 0527C] est Romani parvi annuntiatio; quae in Adone corrigenda sint, ex Observatione nostra eo die intelliges. Augusti VII scribit Romanum parvum, Fausti, Ado, Justini, errat alteruter, sed non uterque. Augusti XXXI bene a Romano parvo refertur Aristides ex Rufini libro IV, cap. 3, dum ibi multa ductori superaddit Viennensis, a recto tramite deviat. Obtundam, si haec sigillatim hic prosequar, cum hujusmodi diversitates in Usuardo nostro frequentius recurrant; ubi aliud quoque ridiculum Frontonis effatum facile convelles, dum asserit, iisdem verbis uti utrumque Martyrologum. Paratum habeo discrepantiarum syllabum, sed satis est paucas hic designasse, ex quibus curiosus lector de aliis statuere valeat. Praeter citatos dies, videri possunt XI, [Col. 0527D] XII et XXVIII Januarii; XX Martii, XI Julii, XXVII Augusti. . . . Pergimus ad alias notas Romano parvo proprias.

138. Jam dicta ostendunt vetus esse, saltem Adone et forte Beda antiquius, unde prima praerogativa ei a Rosweydo data plane vindicatur. Romanum esse faxo et ii agnoscant, qui alterum illum titulum frustra arrodunt. Adonis testimonium ex viri religiosi ore acceptum, nemo, quod sciam, excepto solo Valesio detrectare hactenus ausus est; nec adversarii alii id directe impetunt; nam admissa veritate superius probata, quod nempe vetus illud, seu parvum Romanum Ravennae ab Adone repertum sit, eique certe praeluxerit, non negabit Florentinius, nec qui cum ipso sentiunt, praedictum Martyrologium vere, [Col. 0528A] et proprie Romanum esse, quandoquidem disertissime testetur Martyrologus Viennensis, ab urbe Roma Aquileiam cuidam sancto episcopo a pontifice Romano directum. Romanorum pontificum agendi rationem nescire oportet, rerumque Romanarum prorsus esse ignarum, qui inde consequi non perspiciat, indicatum verbis illis Martyrologium, Romae contextum, Romae scriptum, Romae per id tempus usitatum fuisse, nec alia causa Aquileiam directum, quam ut ea ecclesia, Romanae caeterarum matri, sese purius conformaret. Et haec quidem ex viri religiosi et Adonis fide, apud omnes sensatos cordatosque rectores in aperto esse, persuasissimum habeo. Jam ne quis porro dubitet, ex ipsomet Martyrologio, Romana vestigia satis clare expressa exhibeamus.

[Col. 0528B] 139. Repetenda hic sunt quae supra ex clar. Castellano adduximus, ubi credibile non existimans, aliud Martyrologium, praeter vere et proprie Romanum, a Romano pontifice alio directum, sic deinde sermonem prosequitur: »At vero, quod probat manifestius, Martyrologium in capite Adoniani operis, apud S. Pantaleonis Coloniae repertum, certissime esse antiquum Romanum, ad usum Ecclesiae Romanae, verumque apographum illius, quod Romanus pontifex Aquileiam direxerat, non solum inde sumitur, quod sancti ibi reperiantur Romanae urbi proprii, et Hieronymianis prorsus incogniti, ut Martina, Dafrosa, Papias et Maurus, solo mense Januario; neque ex eo, quod Cathedra sancti Petri proprio die signetur, ab Antiochena rectissime distincta; [Col. 0528C] verum etiam quod inter varias ecclesiarum Romanarum dedicationes, illa quoque occurrat, quae est sacelli alti, castri S. Angeli, expressa per terminos INTER NUBES, quodque festo sancti Sebastiani, legatur ejus sepulcrum in VESTIGIIS APOSTOLORUM, designando per haec verba Catacumbas, in quibus sanctorum Petri et Pauli corpora aliquandiu requieverunt.« Haec tam solerter quam vere a magno Martyrologiorum scrutatore observata sunt; nec pluribus opus esse censuit, ut quemlibet non mordicus pervicacem, de tali veritate convinceret, cujus radii, solis instar, ad singulas libelli paginas in oculos non lippos incurrunt. Supersunt nihilominus quae ad ejusdem rei elucidationem et confirmationem hic subnectam.

[Col. 0528D] 140. Ex solo mense Januario, ne longius excurram, ex solo, inquam, isto mense addere potuit Castellanus sanctos Romae proprios atque Hieronymianis omnino praeteritos: III, Antherum papam; IV, Priscum et socios; V, Telesphorum papam; XXII, Anastasium ad Aquas Salvias; XXIII, Emerentianam; denique XXVIII, Agnetem secundo, proprie et praecise Romano modo expressam. Inter dedicationes Romanas, praeter jam dictam, quae habetur XXIX Septembris, de ecclesia Archangeli, a beato Bonifacio papa constructa in Circo, qui locus INTER NUBES dicitur; notabilissima, et si ita loqui licet, Romanissima sunt, quae refert idem Martyrologium pridie Non. Maii: Et sancti Joannis apostoli, quando ante [Col. 0529A] portam Latinam in ferventis olei dolium missus est: et rursus III Idus, seu XIII Maii: S. Mariae ad Martyres dedicationis dies agitur, a Bonifacio papa statutus, nempe a Bonifacio IV, qui sedit ab anno 606 ad 614. Quid autem magis Romanum dici potest quam quod ponitur VI Julii: Primus ingressus apostoli Pauli in urbem Romam? Item quod signat idem Martyrologium XIV Septembris, his verbis: Exaltatio sanctae crucis, ab Heraclio imperatore a Persis Jerosolymam reportatae; quando et Romae lignum salutiferum crucis a Sergio papa inventum ab omni populo veneratur. Nota sunt Sergii tempora, ab anno 687 ad 701.

141. Nec verebor hic addere festivitatem, a Gregorio III Romae institutam inter annum 731 et 741, [Col. 0529B] in honorem beatae Mariae virginis et sanctorum omnium, tanquam ampliativam, ut ita loquar, prioris dedicationis a Bonifacio IV celebratae. Haec talibus terminis a Romano parvo consignata est, ut auctor tantum non indicet, eam se vivente et quodammodo vidente, primum fuisse inchoatam. Attende locutionem: Festivitas sanctorum, quae celebris et generalis agitur Romae, quasi dicere velit, recentem eam festivitatem esse, et Romae duntaxat celebrari, necdum ad alia regna aut Ecclesias propagatam. Hujus rei luculentior testis esse nequit quam Ado ipse, ex cujus verbis temporum distinctio aperte commonstrari videtur, dum superaddit: Sed in Galliis, monente sanctae recordationis Gregorio [IV] pontifice, piissimus Ludovicus imperator, omnibus regni et imperii [Col. 0529C] sui episcopis consentientibus, statuit ut solemniter festivitas omnium sanctorum in praedicta die (1 Novembris) annuatim perpetuo ageretur. Quid Romani parvi impugnatores ad rei evidentiam desiderare ultra possint, equidem non intelligo.

142. De hac omnium sanctorum festivitate, non male disserit Fronto ad supra citatum Romanum Kalendarium, a pag. 142 ad pag. 145; quo loco recte censet, ejus Romae institutionem 1 die Novembris ad Gregorii III tempora omnino revocandam. De festi ejusdem extensione videantur Ado et Usuardus. Si vera est Menardi, pro sui Sacramentorum libri aetate conjectura, festivitatem eamdem ante Caroli Magni tempora in Galliis receptam oportet, cum in eo libro clare exprimatur. Sed haec ad nos nihil, cum de sola [Col. 0529D] Romana festivitate agamus, cujus institutionem Gregorio III cum Frontone ascribimus. Atque hic, decurso jam toto Usuardo, figendam credimus Martyrologii hujus nostri parvi Romani epocham, ut nempe compositum statuatur circa annum 740. Ex quo aliisque argumentis jam deductis, ejus vetustatem; ex sanctis vero et festivitatibus Romae propriis, ac peculiaribus, ejus genus, patriam et natalem; verbo, quod VETUS et ROMANUM sit, in confesso positum arbitramur: quod etiam supra ex nomine papae, ibi identidem repetito, et quasi studiose apposito, educi posse, contra Florentinium ostendimus.

143. Reliquum est ut Romani parvi characteres caeteros, in ipso singulariter conspicuos paucis colligamus. [Col. 0530A] An illius auctor Hieronymianum viderit, aut saltem in adornando suo consuluerit, toto nostro opere apertius declarare ausi non fuimus, nec modo audemus; et licet quandoque iidem sancti in utrisque notati occurrant, ut vide XXVI Februarii, probabilius censemus, ex Romanis aliarumque ecclesiarum Kalendariis sanctos illos a Romani parvi auctore acceptos esse, qui ferme vulgo magis innotuerant. Tria observo Romano parvo propria. Primum, ex Historia Eusebii, interpretationis Rufini, magnam partem coaluisse, ut saepissime in hoc opere intento quasi digito commonstravimus. Atque hoc unum est, quod Henricus Valesius, novissimus Eusebii interpres et illustrator, commode advertere potuit, et diligenter praestitit, melius nomini suo consulturus, si [Col. 0530B] reliquis, ejus eruditione parum dignis, imo ad ejus forum minime pertinentibus, supersedisset. Solus mensis Februarius, ut alios fecundiores non adducam, IV, VIII, IX, XVIII et XXVII, assertum Valesii abunde comprobat. Plures sanctos suggeret mensis December, ut XIX ejusdem mensis te nostra docebit observatio.

144. Alterum Romani parvi germanum indicium dabit observatio, X Januarii, in Nicanore, eademque alibi frequentius inculcabitur; nimirum singularem operam a Romani parvi auctore positam, ut Christi Domini et apostolorum discipulos, quos in sacris litteris nominatos reperit, certis diebus assignaret, id quidem pro suo arbitrio, sed, ne debito cultu tam inclyti fidei nostrae propagatores privarentur. [Col. 0530C] Exempla obvia sunt; en paucula: XXI Januari agitur de Publio; XXIII, de Parmena; XXV, de Anania; II Februarii, de Cornelio; III, de Agabo; XVI, de Onesimo, etc. Hi vero et tot alii, cum in antiquioribus Martyrologiis noti non sint, quis audeat inficiari ab hujus Martyrologii auctore primum collectos fuisse? Tertium jam notavit superius Castellanus, ostendens prophetas Veteris Testamenti, ab Hieronymiano praeteritos, a Martyrologii nostri compilatore, pro suo rursus libitu, signatos esse. Ut taceam Abbacum et Michaeam XV Januarii; Jeremiam, I Maii; Elizaeum, XIV Junii, unus mensis Julius quinque prophetarum commemorationes suppeditat, quarum sola prima de Aaron in Hieronymianis innotescit, in Beda solus Isaias, qui de caetero paucorum [Col. 0530D] aliorum meminit, ea ratione et modo quem explicat Papebrochius tomo I Aprilis, pag. 857.

145. Hisce superaddi potest quartum caput, idque in hac re postremum, sed soli etiam Romano parvo, prae Hieronymianis et Beda, omnino proprium. In illis vix ullam invenias martyrum Africanorum, in Wandalica persecutione passorum, memoriam, in hoc satis frequens est, ut palam facient Observationes Usuardinae. Ne diu quaerendum sit; inspice XXIX Martii, XIII Julii, VI Septembris, XIII et XXVIII Novembris, VI et XV Decembris, quorum modo aliqua mihi inhaeret recordatio. Colligat, obsecro, aequus lector characteres omnes, toto hoc [Col. 0531A] articulo enumeratos, Romano parvo tam peculiariter debitos, ut nulli alteri conveniant; repetat animo delineationem ab Adone tam native repraesentatam; conferat quae toto capite disputata sunt, meritamque Rosweydo laudem, aliquando restituendam mecum decernat: reddatur, inquam, Rosweydo honos, redintegretur fama nominis, perstetque eruditissimi viri gloria, qui tam vetus, tam illustre, tam authenticum monumentum primus eruerit, primus vulgaverit, primus fontem monstraverit, ex quo Adonianum atque ex hoc Usuardinum nostrum Martyrologium promanaverint. Superest horum duorum genealogia sequenti capite pertexenda.



CAPUT III. De Adonis et Usuardi propagine.
[Col. 0531B]

146. Exhibitis, enumeratis probatisque Adonis progenitoribus, huc Martyrologiorum prosapiam deduximus, ut jam de Adone ipso, ejusque legitima prole Usuardo, quem unice illustrandum suscepimus, agendum supersit. Et quidem toto praecedenti capite satis demonstrata est prima illa, quam num. 78 expresseram, propositio, nempe quod Ado in adornando Martyrologio suo usus sit Romano parvo Rosweydi, tanquam stamine, si ita loqui licet, totumque ferme ad verbum descripserit; id quod praeterea toto nostro opere, seu perpetuis ad singulos Usuardinos textus Observationibus, tam perspicue ostensum est, ut talpam esse oporteat, qui de tam evidenti veritate ausit dubitare. Sequitur [Col. 0531C] modo propositio altera aeque evidenter in praedictis Observationibus comprobata, et citato num. 78 his verbis concepta: Usuardus Adonem, quem Flori librum secundum appellavit, ita in omnibus secutus est, ut verum dici possit Adonis compendium. Meminerit lector, majores nostros post Molanum aliosque eruditissimos viros, in eo passim errore versatos quod Usuardum crediderint Adone antiquiorem, vel saltem ita synchronum, ut alter alterius Martyrologium non viderit, quod innumeris locis toto priori de Actis sanctorum semestri decantatum est, donec Papebrochius, tomo V Junii, pag. 250, col. 1 in fine, oppositum coepit observare. Hic jam tractanda sunt quae ad vivam Adonis et Usuardi delineationem, praeter jam a nobis et majoribus nostris dicta, desiderari [Col. 0531D] possent.



ARTICULUS I. De Martyrologio sancti Adonis Viennensis episcopi.

147. Non satis pro merito de Adone locutus videtur Bollandus, dum in praefationis generalis capite 4, § 8, pag. LII sic cursim de eo disseruit: »Sanctus Ado eodem saeculo (IX) Viennensis in Gallia episcopus, de quo agemus XVI Decembris, luculentius scripsit Martyrologium. Edidit illud Jacobus Mosander; dein Rosweydus, cum tribus mss. collatum, Everbodiensi, S. Pantaleonis, Petri Scriverii, hunc praecipue secutus. Habemus cum tribus aliis collatum [Col. 0532A] mss, exemplaribus, videlicet monasterii S. Laurentii Leodii, cui tamen Usuardi ad Carolum regem praefixa est epistola; ecclesiae Taroanensis coenobii Dobiensis.« Ita Bollandus, nihil memorans de prima et omnium antiquissima editione, ab Aloysio Lipomano procurata, quae exstat operum ejus tomo IV, a pag. 150. Nonnulla ibi praefatur Aloysius, ex communi tunc opinione recepta, quae modo falsa agnoscimus: sed observatu dignissima sunt verba illa, quibus ob repertum Adonis exemplar, incredibile gaudium testatur: »Quanta, innuit, tunc exsultaverim laetitia, Deus scit, omne aurum nihil esse duxi in comparatione illius . . . ac ingentes Deo nostro et Filio ejus Domino Jesu Christo gratias egi, necnon amico fideli, qui tanto me munere decoraverant.

[Col. 0532B] 148. Id autem in hac Aloysii editione notandum est, distinxisse illustrissimum Veronensem antistitem, inter vitas, ut ipse vocat, seu longiora illa Adonis elogia, ex passionalibus exornata; distinxisse, inquam, inter ea quae brevius, et alia quae diffusiori stylo describuntur: nam »breviores, inquit, pleraeque sunt, quae vulgo in D. Hieronymi Martyrologio habentur. In edendo ergo Adone hunc modum tenui, ut quae a D. Hieronymo sunt positae, omnino praetereantur, cum in promptu sint omnibus, nisi eis additum quid reperiatur. Quae autem ab illo non sunt positae, hic omnes sunt insertae.« Vult dicere, breviores omnes commemorationes a se praeteritas esse, sola longiora elogia impressa. Sed quis harum [Col. 0532C] rerum peritus intelligat, breviores vitas, in D. Hieronymi Martyrologio haberi? Profecto idea hujusmodi ab Hieronymianorum stylo immensum distat, in quibus scilicet tantum nomina martyrum, locus et dies passionis positi habentur; qui plura in Martyrologio aliquo reperit, certo statuat, non esse sibi prae manibus purum Martyrologium Hieronymianum.

149. Huic difficultati explanandae opportune succurrit sagax in hac parte Molani observatio, praefationis suae cap. 2, »citari nempe a permultis Martyrologium D. Hieronymi, quod vulgo habetur: verum illi, inquit, non citant ipsum Martyrologium Eusebii et Hieronymi, sed Usuardi, qui ex Eusebio, Hieronymo, Beda, Floro et aliundae suum Martyrologium, [Col. 0532D] cura et jussu Caroli Magni collegit.« Plura quidem hic peccat Molanus, sed illud vere asserit, citari a permultis, ut a Petro Equilino, et eo tempore passim ab omnibus, Usuardinum, pro Hieronymiano, quale ipsi nunquam viderant, saltem quod eo nomine recte veniat, cujusque exempla a Florentinio edita sunt. Erat tunc ea Martyrologiorum confusio, ut in cujuscunque fronte famosa epistola Chromatii et Heliodori legeretur (legebatur autem prope in omnibus Usuardinis exemplaribus) Martyrologium illud Hieronymianum appellaretur; atque inde per aliquot saecula, Hieronymi nomen Usuardino Martyrologio adhaesit. Ut res pateat, confer Usuardum cum Aloysii editione, et continuo [Col. 0533A] perspicies, breviores annuntiationes omnes praetermissas esse, ubi vero longiora elogia ex Adone contraxit Usuardus, illa integre et Adoniane ab Aloysio restituuntur. Atque hic rursus semina vides, ex quibus crescat posita superius propositio; puta, Usuardum, totum ferme Martyrologium suum, ex Adone aut descripsisse, aut contraxisse.

150. Porro sanctum Adonem Martyrologum, non Trevirensem, ut Aloysius, Mosander et alii plurimi perperam censuerunt, sed Viennensem fuisse archiepiscopum, satis evicit Rosweidus, atque hoc tempore apud eruditos omnes in confesso est. Vitam ejus, vel potius Vitae compendium ex Breviariis Viennensi et Romanensi acceptum, aliis documentis erudite illustravit Mabilio, saeculi IV Benedictini parte II, a [Col. 0533B] pag. 262 ex quo ea, quae sanctissimi et doctissimi viri aetatem ac Martyrologium spectant, paucis decurram. »Nobili prosapia exortus« dicitur in pago Wastinensi aut Senonico, »circiter annum octingentesimum« in lucem editus: »quippe annos natus septuaginta sex, decessit anno Christi octingentesimo septuagesimo quinto.« Monachis Ferrariensibus in disciplinam traditus, istic a Sigulfo abbate adhuc infantulus, aut puer susceptus fuisse videtur; »ubi bene conversatus, teste Lupo, omnes sibi coaevos in studiis litterarum praeivit.« Inde ad Prumiense coenobium, rogatu Macwardi abbatis directus, ibi aliquandiu commoratus est, donec »quorumdam invidiosorum insidiis« impetitus, Romam se contulit, »ut domum B. Petri principis apostolorum orationis [Col. 0533C] gratia visitaret,« unde post quinquennium patriam repetens, Ravennae Martyrologium illud reperit et descripsit, de quo toto capite proxime praecedenti abunde litigatum est.

151. Ravenna cum effosso thesauro digressus, »inde Lugdunum pervenit, ubi tunc praeerat dignae memoriae Remigius, praesul eximius, qui Dei famulum Adonem pie suscepit, et quaeque necessaria illi perbenigne exhibuit.« Ab hoc igitur ob scientiae et probitatis laudem detentus, Lugduni aliquandiu commoratus est, et, si vera narrat Breviarium Romanense, Remigius Adoni »Ecclesiam beati Romani, cum sibi adjacentibus rebus in obsequium delegavit, ubi secretius orationi vacaret:« imo et litterarum studiis, ac potissimum adornando Martyrologio suo, [Col. 0533D] haud dubie Remigii, et aliorum praesulum hortatu, quos per »imperium ac jussionem sanctorum virorum,« in praefatione sua fortasse intelligi voluit. Hic nos cum Mabilione, Castellano aliisque Martyrologii ejus epocham figendam censemus, nempe priusquam ad cathedram Viennensem eveheretur, quam anno 860 certo conscendit, ut proinde verosimillimum sit, praefatum Martyrologium circa annum 858, aut forte paulo citius exaratum fuisse: »nam caeteras lucubrationes,« inquit Mabilio, »condidit jam episcopus,« hunc vero ante episcopatum agressus est; utique dum Ravenna redux, totus erat in colligendis sanctis, eorumque passionibus latius describendis, »serviens infirmioribus fratribus ad [Col. 0534A] laudem omnipotentis Dei,« etc., cui operi exornando non aliud magis opportunum tempus assignari potest quam pro Lugduni apto ad id otio fruebatur. Atque in hac Martyrologii Adoniani epocha facile cum Mabilione conveniunt hodie eruditi omnes.

152. Non ita mihi placent argumenta aliqua a laudato Mabilione in eum finem adducta, ex caro sibi, nescio quo, Adoniano codice ante annos sexcentos, ut ait, manu descripto, ex quo satis intrepide contendit pag. 273 circa medium, »restituendam esse« Adoni »commemorationem sancti Mauri abbatis, sanctae Scholasticae, et aliorum fere omnium sanctorum, quos Mosander et Rosweydus eliminaverunt.« Et sub paginae initium dixerat: »Idem judicium esto de omnibus fere nominibus, quae Mosander et Rosweidus [Col. 0534B] in secessum rejecerunt.« Haec eruditissimo viro, nostrique operis, dum viveret, amantissimo, ut ut velim, concedere omnino non possum, cum non semel observaverim, praefatum codicem, quem solum in Actis Benedictinis passim appellat, ab omnibus tum editis tum mss. nostris longissime discrepare. Exemplum non unum recurrit in Observationibus Usuardinis VI Julii, XIII Septembris, XII Novembris et alibi. Ut autem evidentius pateat codicem Mabilonianum vere et pure Adonianum non esse, eruditos lectores solum rogare velim, ut ipsi per se Adonem conferant cum Usuardo et Notkero: cum enim hi duo priorem passim aut contrahant aut describant, certiori indicio explorari nequit quid proprie Adoni, quid multiplicibus ejus interpolatoribus [Col. 0534C] sit ascribendum: nec ad id pluribus ferme opus est, quam ut praedictas Observationes nostras consulant, in quibus cum fonte rivuli quotidie comparantur.

153. Juverit haec patentissimo exemplo ob oculos ponere. Mabilio pag. 272, paulo infra medium, sic habet: »Ad haec in ms. codice nostro dedicatio ecclesiae monasterii Cellensis anno 850 facta, accurate describitur XVII Kal. Novembris, eum ad modum quo superius relata est ad annum 873, ubi de sancti Frodaberti abbatis translatione egimus. Haec quo minus ab interpolatore addita putem, ea me causa movet, quod singulas, quas vocant circumstantias, non ita accurate nosset homo posterioris temporis.« Hinc nempe Adonis aetatem detegere [Col. 0534D] voluit Mabilio, quae aliunde melius et certius eruitur: fallunt enim ea omnia, si ad propositam regulam exigantur. Usuardus et Notkerus de accurata illa descriptione dedicationis ecclesiae Cellensis nec verbum proferunt. Praeterea, nec in Adone Aloysii, qui longiores historias nusquam negligit, nec in Mosandri aut Rosweydi editionibus, nec demum in mss. Leodiensi, reginae Sueciae, Taroanensi, aut Lobiensi, nec demum in Adonianis codicibus a Papebrochio in prologo ad Bedam enumeratis, aut aliis mss. nostris, ulla praefatae dedicationis reperitur memoria; estque adeo apertissime consequens, a puritate Adoniana longissime recedere Mabilionis codicem, ab eo tantopere laudatum. Non necesse [Col. 0535A] est, tantum operae in Martyrologiis examinandis, quantum hisce aliquot annis a me collocatum est, quemquam posuisse, ut plane convincatur, nullum Adonem manuscriptum, quantumvis antiquum, ad Rosweydi editionem ullo pacto comparandum.

154. Nemo mihi succenseat, si meritam palmam Rosweydo vindicem, quanquam non adeo integram omnibusque numeris absolutam arbitrer ejus editionem, ut non aliquando ab ejus placitis libere recedam; tum praesertim, cum juxta propositam regulam, Usuardi et Notkeri consensum habeo; videlicet, dum annuntiatio, a Rosweydo in appendicem rejecta, in duobus ejus filiis reperitur: tum ego magnopere ambigendum non puto, quin eadem illa Adoni quoque ascribenda sit. Ut uno specimine [Col. 0535B] rem in aperto ponam, videat lector Observationem nostram ad Usuardum die XX Martii, ubi Archippum, Pauli apostoli commilitonem, Adoni restituendum putamus, quidquid a Mosandro asterisco notatus, a Rosweydo in appendicem rejectus sit; ea ducti ratione quod in utroque Adonis filio, Usuardo et Notkero diserte signetur, praeterquam quod etiam ab Adonis genitore Romano parvo referatur. Si ad hanc normam codices Adoniani, tum mss. tum typis excusi, scrupulosius discutiantur, puto viam facillime sterni posse, ut simplex, integra, genuina et germana Adonis, editio procuretur.

155. Quid quod et aliam explorandi semitam aliquando ingressus sim, quamvis ipsam tam securam [Col. 0535C] non existimem. Ea est, ut si quando in Usuardo et Notkero commemorationem reperiam eadem sententia eademque phrasi conceptam, quae ex Beda accepta non sit, tum non difficulter inducar ut credam, Adoni illam tribuendam esse. Si quis discernicula certiora proferre in medium possit, ultro et gratanter acceptabimus. Interim nec Mabilionis, nec cujuscunque alterius auctoritate movebimur, ut quae Adoniana non sunt, sub Adonis nomine venditari patiamur. Exemplo iterum sint Florentinius et Hilasius, quos XXVII Septembris Martyrologio Viennensi obtrudere conatur laudatus Mabilio ex Petro de Natalibus, lib. VIII, cap. 124. Non est me hercule satis idoneus auctor Equilinus episcopus, ut ferat testimonium pro Adonis germana simplicitate, quam nos [Col. 0535D] ex tam variis exemplaribus stabiliendam suscipimus, a quibus omnibus absunt citati duo martyres, quos aliunde acceptos in suum Martyrologium retulit Usuardus, ut est in nostra Observatione, jam dicta die XXVII Septembris. Jam me longa experientia docuit, non a solo Petro aliisque pluribus, sed et ab eminentissimo cardinali Baronio nonnunquam perperam citari Adonis Martyrologium.

156. De reliquis quae ad Adonem attinent, cum Mabilione non disputo, istis locus erit in Actis XVI Decembris. Rejicienda omnino non sunt quae de Adoniani Martyrologii accessionibus conjicit in haec verba: »Quod enim alia atque alia desint in diversis membranis codicibus, id provenit ex duplici [Col. 0536A] capite. Primum, quod cum istud Martyrologium in divinis officiis, per varias ecclesias egeretur, alii ipsum contrahebant, alii quosdam sanctos, provinciae aut ecclesiae suae ignotos resecabant. Alteram, quod auctor ipse multis vicibus Martyrologium suum auxit, alios atque alios addendo sanctos, qui in eo primo non exstabant. Unde contigit, ut qui primarium exemplar transcripsere, non tot habeant, quam qui secundariis exemplaribus usi sunt.« Prudentem conjecturam hic non respuo, quippe qui eam nonnunquam admittere debuerim, praecipue circa episcopos Viennenses, quibus cum Usuardus saepe careat, verisimile existimo, Adonem ipsos Martyrologio suo Lugduni perfecto, Viennae postea superaddidisse. At vero, ubi primigenia simplicitas quaeritur, [Col. 0536B] non conjecturaliter, sed certo decernimus, eam non ex unius aut alterius codicis, sed ex plurium aeque probatorum collatione educendam quemadmodum in expurgando ab additionibus Usuardo, toto hoc opere praestitimus: quo solo argumento, vel si deessent caetera, Mabilionis exempla omnia, multis locis adducta, Adoni penitus abjudicanda sunt.

157. Pluribus hic supersedeo, caetera docebunt Observationes nostrae Usuardinae, quibus satis probatum est, non solum Bedam a Floro auctum, et Romanum parvum, sed Hieronymianum etiam, Adoni aliquando praeluxisse; quod non video cur a Castellano negatum sit in praevia admonitione ad primum Bimestre pag. 22, quamvis omnino fatear, rarissime in Adone occurrere vestigia Hieronymianorum [Col. 0536C] stylo conformia. Si hactenus dicta cum iis junxeris quae superioribus capitibus de sancto Martyrologo disputanda fuere, ad Martyrologii Adoniani aetatem et genealogiam nihil ultra desiderari perspicies. Audi hic modo, quam ipse de toto suo opere rationem reddit, in praefatione sua sic lectorem alloquens: »Ado peccator lectori salutem. Ne me putes in hoc opere in vanum laborasse, et rem non necessariam exsecutum fuisse; breviter tibi causam facti aperiam. Primum fuit imperium ac jussio sanctorum virorum, ut supplerentur dies, qui absque nominibus martyrum in Martyrologio (quod venerabilis Flori studio in labore domni Bedae accreverat) tantum notati erant. Deinde collecti undecunque passionum codices, animum in tantum suscitaverunt, ut non [Col. 0536D] solum praeteritas dierum festivitates, verum et aliorum, qui per totum annum ibi notatim positi erant, latius et paulo apertius describerem, infirmioribus fratribus et minus legere valentibus serviens, ad laudem omnipotentis Dei, ut in memoriis martyrum haberent compendiosam lectionem, atque in parvo codicello, quod multo labore alii per plures codices exquirunt.«

158. Atque hinc longae illae in Adonis Martyrologio desumptae ex martyrum passionibus historiae, hinc magna illa dierum inaequalitas, dum nempe Actorum defectu, sanctorum nuda ferme nomina referuntur, quo haud dubie, qui in divinis officiis Adonis Martyrologio forte uti coeperant, impulsi fuerint, ut nuper [Col. 0537A] aiebat Mabilio, ad resecanda incognitorum sanctorum nomina; vel potius, ut ego verosimilius existimo, ad contrahendas historias, ut ad uniformitatem aliquam dies singuli reducerentur. In eo felicissime versatus est Usuardus, Adonis Martyrologium abbrevians et expoliens, sed quod mirere, ignorato vero auctoris nomine. Cum enim Usuardus alios Martyrologos, praeter Hieronymum, Bedam et Florum non nosset; stylum autem Adoniani operis, ab Hieronymiano longissime recedere; contra vero Bedae a Floro aucto persimile, credidit Flori secundum librum esse, quo vacui omnes Kalendarum dies supplebantur. Frustra argues latissimum inter utrumque Martyrologium discrimen in Usuardi oculos incurrere verosimiliter debuisse; id scio et [Col. 0537B] fateor; at mihi tam certum tamque evidens est Adonis opus fuisse, quod librum Flori secundum appellat Usuardus, ut vel paradoxum admittere oporteat, nempe Martyrologium, quod Adonis nomine venit, non esse Adonis, sed Flori; vel fingere miraculum, quo videlicet fateamur, Florum et Adonem sic scripsisse, ut Menaechmos diverso partu effuderint. Ast haec comminisci supervacaneum est: Usuardum ipsum dramatis nostri, ut ita dicam, heroem, hic demum cominus intueamur.



ARTICULUS II. De Martyrologio Usuardi monachi.

159. Huc reducenda fuit tota nostra de Martyrologis et Martyrologiis disceptatio, ut praemissis Usuardi [Col. 0537C] proavis, parentela, cognatione et affinitate, ipse tandem, seu fetus ejus, omnium oculis clarius exponeretur. Non vacat, nec opus est, hic describere quae de eo multi eruditissimi viri, praeter majores nostros, pridem tradiderunt, Adrianus Valesius, Joannes Mabilio, Gerardus du Bois, et recentissime Claudius Castellanus, omnes in eo jam conspirantes contra Sigeberti, Trithemii aliorumque antiquiorum opiniones; 1. Usuardum nostrum fuisse monachum presbyterum ordinis S. Benedicti, in coenobio Pratensi, seu sancti Vincentii Lutetiae Parisiorum. 2. Floruisse, non sub Carolo Magno, sed sub cognomine nepote Calvo, atque huic, non illi opus suum dedicasse. 3. Martyrologium suum composuisse circiter annum 875. Quae omnia satis solide [Col. 0537D] probata invenies apud Mabilionem in Prolegomenis ad saec. IV Benedictinum, parte II, pag. 88, atque in Historia Ecclesiae Parisiensis laudati du Bois, parte I, pag. 467, quibus in stabilienda Usuardi aetate et professione omnino subscribimus; in hoc plane dissentimus, quod eum Bollando, Henschenio, Papebrochio aliisque omnibus, solo excepto Castellano, Usuardum Adoni praeponant, aut quamvis suppares videant, sic tamen scripsisse Martyrologia sua existiment, ut neuter alteri notus fuerit, et uterque eodem fere tempore manum ad opus suum admoverit: quae ecclesiastici historici jam citati verba sunt; quibus adde subtimidum Mabilionis assertum, num. 174, Ad usuardi auctoritatem prope accedere Adonis Martyrologium: [Col. 0538A] ubi dicendum erat non plus Usuardo auctoritatis inesse quam ex Adone transumpserit; non plus rivulo quam fonti; non plus nato quam genitori.

160. Jam saepius monui agnovisse demum Papebrochium tomo V Junii, pag. 250, col. 1 in fine, praeposterum illum ordinem, idque ex Castellani suggestione, a quo primum transpositus est, et prioritatis loco restitutus Viennensis Martyrologus, quem annis fere octodecim, in scribendo Martyrologio Usuardum antecessisse brevi hac supputatione ostenditur. Usuardi Martyrologium dedicatur Carolo Calvo jam imperatori; atqui Calvus imperator non fuit ante annum 875; ergo vel illo anno compositum, saltem completum est, vel anno [Col. 0538B] sequenti: atqui Ado, ex num. 151 suum scripsit circiter annum 858, stat igitur nostri calculi exacta ratio. Hoc solum argumentum hic ex professo nobis versandum est, Usuardum pleraque sua omnia ex Ddone accepisse, cujus continuam probationem exhibent quotidianae ad Martyrologium Usuardi Observationes a prima die Januarii ad ultimam Decembris, quibus utriusque Martyrologi textus expendo, annuntiationes, ut hic loquimur, annuntiationibus, phrases phrasibus, verba ipsa verbis comparo; factaque collatione, Usuardi laterculos, ex Adonianis descriptos, abbreviatos, contractos, modice quandoque ex Beda immutatos, ea perspicuitate, ni fallor, ostendo, qua majorem in hisce rebus desiderare nemo queat. At eo pacto, ut plagiarium [Col. 0538C] me dices Usuardum traducere. Apage plagii crimen, audi ipsum Usuardum totius operis sui rationem reddentem, tumque intelliges, quid de suo ipse se praestitisse, quid ex aliis sanctorum Patrum Martyrologiis sese accepisse ultro fateatur; id fere unum molitus, ut ad commodam aequalitatem sanctorum commemorationes, singulis Kalendarum diebus, concinna methodo reduceret.

161. Expendamus ipsam Usuardi praefationem ex illustri codice nostro Heriniensi, unde illam edidit Bollandus cap. 4, § 7, quaeque in aliis etiam vetustis codicibus reperitur, et vel in ipso Adone Leodiensi S. Laurentii, etc. Domino venerabiliter recolendo, Karolo regum piissimo (al. Augusto) Husuardus, quanquam indignus sacerdos et monachus, praesentis [Col. 0538D] aevi prosperitatem et aeternae beatitudinis gloriam. Vestram minime latet celsitudinem, o reverende princeps, qualiter imitandis antiquorum studiis monemur, quidquid in libris, maxime ecclesiasticae doctrinae congruis, minus debito perfectum habetur, vel pro posse supplere, vel suppleri optare. Quae res, pia quidem sollicitudine, addito etiam vestrae dignitatis jussu, me compulit, ut videlicet sanctorum recurrentes festivitates, ex diversis sanctorum PP. Martyrologiis in quamdam exciperem unitatem. Recolebam siquidem in sacris sanctorum solemniis, multimodos propriae negligentiae excessus; quod me plurimum ad hoc eis in Dei amore persolvendum cogebat officium; etsi non satis idoneum, utpote inscium, sed tamen divino, [Col. 0539A] ut confidebam, ac indigno eorum sublevandum auxilio. Nam et venerabilium, Hieronymi videlicet ac Bedae praesbyterorum in hoc provocabar descriptis; quorum unus brevitati admodum studens, alter vero quamplures Kalendarum dies intactos relinquens, multa probantur hujus opusculi praeteriisse necessaria. Adhibui igitur Flori memorabilis viri, COLLECTA E PLURIBUS IN EODEM NEGOTIO SECUNDI LIBRI COMMENTA; quem maxime imitandum, in his quae visa sunt congrua ac memoria digna, censui, quia plura summo studio, quae breviter perstrinxi, et correxit et addidit.

162. Postrema haec Adonem vivacissimis coloribus adumbrant; et licet in vulgari Usuardi praefatione a Greveno, Molano aliisque edito, paulo aliter exprimantur, recte perpensa, eodem prorsus recidunt. [Col. 0539B] Sic ibi legitur: Quorum prior brevitati studens, alter vero quamplures Kalendarum dies intactos relinquens, multa inveniuntur hujus operis praeteriisse necessaria: quos tamen secutus, censui et Flori memorabilis viri latiora jam in eo ipso negotio sequi vestigia, praesertim in secundo ejusdem libro; ibi enim multa, quae in priori omiserat, et correxit et addidit. Attende Bedam hic describi ab Adone, non ex aliqua parte, ut Florus fecerat, sed integre completum. Porro ex his plane conficitur tria Usuardum prae oculis Martyrologia habuisse, ex quibus opusculum suum coagmentaret, in praedicta vulgata praefatione monens: At siquid, praeter quod ab illis accepi, in hoc tempore auctum vel mutatum est, sagaci a me indagine id perquisitum agnosci poterit. Atque [Col. 0539C] eccum plane evanescit plagii crimen, de quo nuperrime memini, dum ad unum illud SI QUID revocantur, quaecunque pure Usuardina nuncupari possunt, accepta ex tabulis Martyrum Cordubensium, unde Usuardus sanctorum Georgii et Aurelii reliquias conquisierat; ex vicinioribus Galliarum ecclesiis, aut ex passionalibus, paucisque aliis documentis, quae suis locis indicare atque enumerare non praetermisimus.

163. Verumtamen sincere agnoscit Usuardus se ex tribus potissimum Martyrologiis sumpsisse prope omnia; ex Hieronymianis scilicet, ex Beda, pro ut a Floro auctus fuerat, quae sunt Flori memorabilis viri latiora jam in eo ipso negotio vestigia, et ex ejusdem Flori libro secundo, ubi multa quae in priori omiserat, [Col. 0539D] et correxit et addidit: vel ut clarius habet praefatio Heriniensis; Adhibui igitur Flori, memorabilis viri, collecta e pluribus in eodem negotio secundi libri commenta, QUEM MAXIME IMITANDUM IN HIS, QUAE VISA SUNT CONGRUA ET MEMORIAE DIGNA CENSUI, QUIA PLURA SUMMO STUDIO, QUAE BREVITER PERSTRINXI, CORREXIT ET ADDIDIT. Quemnam, obsecro, manifestius imitari potuit Usuardus quam Adonem, breviter perstringendo quae hic longis suis elogiis summo studio addiderat, seligendoque quae visa sunt congrua et memoriae digna? De caetero Hieronymianum, et Bedam Flori consuluisse Usuardum Observationes nostrae saepissime ostendunt, nec minus clare evincunt Florum illum, ab Henschenio et Papebrochio [Col. 0540A] editum, nunquam vidisse. Torquet eruditorum ingenia et majores nostros mirum in modum vexavit secundus ille Flori liber, quem tot saeculis, et praesertim proxime praeterito, frustra quaesitum novimus, et porro frustra quaerendum, nisi, ut supra dicebam, vel paradoxum nobis, vel miraculum sobrii et vigiles fingamus.

164. Negotium facessit solum Flori nomen, quod si non appellasset Usuardus, opus ipsum citatum, tam clare, tam aperte, tam perspicue Adonem referret, ut ex solis depictis characteristicis, legentium et conferentium oculos veritatis luce perfunderet. Describuntur siquidem commenta collecta e pluribus in negotio Martyrologii, quae in priori opere Bedae a Floro aucto omissa fuerant: in hoc autem addita, ut [Col. 0540B] quamplures illi Kalendarum dies intacti ex omni parte implerentur, sicque adessent omnia talis opusculi necessaria. At suppletio illa Adonis non semper congrua est, nec memoriae in Martyrologiis referendae digna, cum historiae longiores sint, quas idcirco Usuardus breviter perstringere coactus fuerit. Atqui haec ipsissima et genuina Adonis lucubratio est, sic in ejus praefatione, quam habes num. 157 delineata: Ne putes me in hoc opere in vacuum laborasse . . . . Primum fuit imperium ac jussio sanctorum virorum, ut supplerentur dies, qui absque nominibus martyrum, in Martyrologio (quod venerabilis Flori studio in labore domni Bedae accreverat) tantum notati erant. Deinde collecti undecunque passionum codices animum in tantum suscitaverunt, ut non solum praeteritas dierum festivitates . . . [Col. 0540C] latius et paulo apertius discriberem, etc. Haec toto opere Adoniano ubique se produnt, et diebus singulis cum Usuardina contractione a nobis comparata, sic parentem commonstrant, sic genus indigitant, ut filius nullus genitorem melius referat, hoc est, ut nulla epitome magis congrua, memoriae digna, et in Martyrologico opusculo necessaria, eatenus inventa sit. Quis igitur ultra dubitet quin sub Flori nomine, vel pro Flori libro secundo, Adonis Martyrologium Usuardus descripserit?

165. Nova haec esse dicas, mira clamites; nihilominus certum erit et indubitatum quod scribimus, idque manifestissime reteges, si prolem cum patre, si Usuardum cum Adone contuleris, vel ut labori parcas, si quotidianas Observationes nostras expenderis. [Col. 0540D] At quaeso, inquies, qui Usuardo in mentem venire potuit Florum nominare, cum forte adhuc superstes esset Ado ipse, verus Martyrologii auctor, nomen suum in fronte operis tam clare exprimens, Ado peccator lectori salutem. Id qua ratione factum fuerit equidem miror et ignoro; sed ita rem habere, hoc me apertissime, perpetua hisce aliquot annis collatione, comperisse existimo. Effugio utitur Castellanus, praefationis ad 1 Bimestre pag. 23, dum difficultatem declinans, ait Usuardum non asserere se Florum descripsisse. At melius idem ipse in opere suo, pag. 764, fatetur, Usuardum Adonis manuscriptum, Lugduno ad se destinatum, pro Floro descripsisse et abbreviasse. Quid enim aliud sonant verba illa: [Col. 0541A] Adhibui Flori memorabilis viri collecta e pluribus in eodem negotio secundi libri commenta? vel ista: Censui et Flori memorabilis latiora jam in eo ipso negotio sequi vestigia, praesertim in secundo ejusdem libro? Ego in toto isto libro secundo non alium quam Adonem video, Adonem sentio, Adonem loquentem audio.

166. Jam si propositae quaestioni insistens, rogitando obtundas et eneces qui Usuardo in mentem venire potuerit Florum nominare, cum adhuc probabiliter superstes esset Ado ipse, nomen suum in fronte operis tam clare exprimens, Ado peccator lectori salutem? ad eam quaestionem non habeo quod reponam, praeter hanc unam verisimillimam, me [Col. 0541B] quidem arbitro conjecturam; videlicet, missum Lugduno ad Usuardum Viennensis antistitis opus acephalum fuisse; puta cardisse praefatione et Romano parvo, cui ipsa praefigitur. Ne vero gratis id me fingere existimes, quaero an satis credibile videatur nullum usquam de Romano illo parvo, ab Adone Ravennae reperto, verbum facturum fuisse Usuardum, si illud in fronte operis ad se transmissi vidisset? Aberat igitur Romanum parvum; aberat proinde et tota Adonis praefatio; atqui nomen suum ibi expresserat Ado, quod in totius operis decursu, procul dubio, omiserat; nihil itaque adeo mirandum, si Usuardus verum nomen auctoris Martyrologii ad se missi ignoraverit. Hoc posito, videntur caetera sponte profluere, etiam ratio ipsa cur Usuardus [Col. 0541C] opus illud Floro tribuendum putaverit.

167. Hanc equidem sic cum animo concipio: cum jam pridem Lugduno abesset Ado, ad Viennenses infulas, ut minimum anno 860 evectus, relictum Lugduni opus absque auctoris nomine; symmista aliquis Benedictinus monachus ad Usuardum Lutetiam direxerit; hic vero Bedae Martyrologium, a Floro recensitum, cum eo componens, ac miram utriusque similitudinem passim agnoscens, continuo secum ipse statuerit fetum utrumque aut gemellum esse, aut saltem ab eodem parente progenitum. Aliunde, non minus ipse quam Wandalbertus, novisse poterat Florum illum nominatissimum ecclesiae Lugdunensis subdiaconum, plures habuisse veteres et emendatos codices; quid magis proclive quam inde [Col. 0541D] collegisse secundum aliquem et pleniorem Martyrologii librum a Floro esse compositum, cum in primo tot Kalendarum dies intacti remansissent? Non eo id dico quod credam veteres illos qualescunque Flori emendatos codices Martyrologia fuisse, multo minus Martyrologium integrum et completum a Floro conditum; sed quod nominis ejus celebritas Usuardo, acephali Martyrologii auctorem quaerenti, facile suggerere potuerit Florum illud adornasse, cujus eo tempore insignis doctrinae fama adhuc supererat. Si hae conjecturae non placeant, quid plausibilius in hac re opinari fas sit a peritioribus lubens addiscam, dum interim indubitatissimum perstet purum putum Adonis opus fuisse, ipsum illud [Col. 0542A] quod Usuardus secundum Flori librum, aut proprio aut alieno errore seductus, nuncupavit.

168. Fuit, mihi tuto crede, fuit, sub male imposito Flori nomine, Ado ipse sanctus Viennensis praesul, seu potius ejus Martyrologium, perpetua et perennis Usuardi scaturigo, ex qua totum nostrum Usuardinum, pro maxima sui parte coaluit. Adde huic Hieronymianum et Bedam, Flori studio ampliatum, ex quibus, si textrina metaphora rursus uti licitum est, stamen seu catellam conficies, cui subtegmen innexuerit Usuardus, praesertim ex notioribus ipsi sanctis Gallicis, et recens acquisita Martyrum Cordubensium notitia. In decursu operis saepe a nobis dubitatum invenies utrum Sanctos alios et aliunde conquisitos, enumeratis hic ductoribus suis, [Col. 0542B] adjunxisset Usuardus. Et quidem raros hujusmodi sanctos novimus; novimus tamen: nam Asclas XXIII Januarii, ab antiquioribus notatus non est, uti nec Philemon et Apollonius VIII Martii. Nonnullos alios alibi indicavimus. Jam memoriae occurrit Gregorius Eliberitanus Boeticus XXIV Aprilis, qui forte melius praetermissus fuisset. Septembris XXI est Pamphilus martyr Romanus, a me alibi frustra quaesitus. Quid quod XXVIII Septembris, XII Novembris et IV Decembris, textus totus proprie et privative, ut vulgo loquimur, Usuardinus sit. Mense Octobri sancti aliqui ab Usuardo aliunde asciti commemorantur, ut vide ibi, I, III, XI, XIV, XX et XXV. Haec in specimen sufficiant.

169. Superest quaerere unde Martyrologii sui initium [Col. 0542C] fecerit Usuardus. De ea controversia satis copiose dictum est praefationis hujus cap. 2, a num. 109. Beda, Florus, Wandalbertus, Rabanus, Notkerus a Kalendis Januarii cum Romano parvo et Hieronymiano Epternacensi annum ecclsiasticum exorsi sunt; credimus tamen Rosweydum recte sensisse, quod Ado a IX Kalendas Januarii, seu a vigilia Nativitatis inchoaverit: idque secutum fuisse Usuardum existimamus, ex praestantissimis vetustissimisque duobus codicibus nostris Pratensi et Heriniensi, a quibus plerique alii dissentiunt. Nos interim primos et accuratiores Usuardi editores, Muneratum, Belinum, Grevenum et Molanum, atque adeo receptissimum jam morem imitati, ab octava Nativitatis et Circumcisione Domini, seu a Kalendis Januarii [Col. 0542D] exordium sumere maluimus. Atque hic totius nostrae martyrologicae genealogiae terminum figimus, deducta arbore ad Usuardum, qui operis nostri materia, finis et scopus est. Cum vero Martyrologorum nullus tam numerosam prolem, nullus tot filios post se reliquerit; hi vero a parentis nativa imagine paulatim deflexerint, in eo nobis maxime laborandum, ut collectis hinc inde lineamentis, veram per fectamque parentis effigiem adumbrare conemur, Lustremus jam itaque totam Usuardi sobolem.



ARTICULUS III. Antiquiores Usuardini Martyrologii editiones recensentur.

170. Ipso praefationis hujus principio satis praeoccupata [Col. 0543A] est, quae mihi hic fieri posset maxime obvia objectatio, cur scilicet post tam multas Usuardini Martyrologii editiones, quae in omnium manibus sunt, haec nostra nova et tam operose elaborata prodeat. Brevi responso rem conficiam, si dixero nullam hactenus editionem repertam, quae non alterius desiderium post se reliquerit; quippe cum nulla talis sit, quin rerum martyrologicarum periti, graves in ea defectus et plures excessus deprehenderint, adeo ut multi eruditi viri, etiam recentissime, doctissimos Patres Benedictinos coenobii sancti Germani a Pratis excitaverint, et tantum non vellicando compellere conati sint, ut autographum suum, seu verum seu putatitium, publici aliquandiu juris facerent; quod ab ipsis hactenus impetrari non potuit, ut supra [Col. 0543B] satis insinuavimus. Causas ibi memoratas non repeto; omnium instar sit Bollandi nostri meditatum a tot annis consilium, de edendo olim Usuardo nativa simplicitate, ad quam eruendam plura nobis adjumenta accessere, quam in operis de Actis Sanctorum exordio, aut Rosweydus aut Bollandus colligere potuerint. Ut autem de hac nostra editione rectum feratur judicium, praemittenda est aliarum omnium censura; subjiciendi deinceps singulorum codicum mss. characteres, ex quibus omnibus decerni queat non superfluam, nec inutilem diligentiam in hoc opere a nobis collocatam. En pollicitam recensionem.

171. Prima omnium eaque antiquissima, quam saltem noverimus, Usuardi editio ea est, quam frequentissime citatam habes sub nomine MAXIMAE LUBECANAE. [Col. 0543C] Lubecanam esse, et anno 1475 typis primum vulgatam tradunt majores nostri in Actis, atque in multis eorum schedis reperio. In ipso opere annus notatus non apparet, cum sit pars aliqua a grandiori volumine avulsa, quo, ut in epilogo dicitur, sacrae fasciculariter totius mundi historiae ambitus continetur. Patet id ex paginarum numero superne in medio primae faciei calamo ascripto qui incipit a 409 pergitque ad 435 unicam semper folii faciem notans. Forma in lato spissoque folio expansa est, unde a nobis merito Maxima appellatur, distinguiturque ab alia etiam Lubecana anni 1490 de qua inferius agemus. Nihil habet haec editio quo magnopere commendetur; nam typi ipsi Teutonici seu Gothici valde imperfecti sunt, scatetque totum opus innumeris [Col. 0543D] mendis; ipsum vero Martyrologium longe recedit ab Usuardina puritate, saepe auctius et interpolatum, simileque codici manuscripto; quem cum proprio nomine appellare non potuerim Antuerpiensem simpliciter nuncupo, ut a duobus aliis majori et maximo discernam. Advertat lector cum Lubecana et Antuerpiensi plerumque conjungi codicem Ughellianum, ut alibi dicam. Non est itaque, qua de agimus, editio primae et optimae notae, classem ferme peculiarem cum duobus aliis constituens inter primos et medios, tametsi saepius inter primarios locum obtineat.

172. Volumen ipsum ingentis molis, a quo hoc martyrologium distractum diximus, ad Museum nostrum [Col. 0544A] subinde accessit, sub titulo Rudimenti novitiorum. Annus editionis rectissime observatus est, nam ita ad calcem copiosissimi indicis totiusque operis legitur: Anno secundum carnem Filii Dei a Nativitate MCCCCLXXV, ipso die sanctissimi regis et martyris Oswaldi, qui est V Augusti, sanctissimo in Christo Patre ac domino nostro Sixto papa IV, illustrissimo praeclarissimae domus Austriae Frederico tertio, Romanorum imperatore invictissimo, semper Augusto, ac pro nunc Coloniae existente; imperiali nobili in urbe Lubecana, arte impressoria, speciali gratia divina, animarum ob salutem fidelium inventa: epithoma istud, partes in sex, juxta mundi sex aetates divisum, prius alibi non repertum, quod placuit Rudimentum novitiorum intitulari; Dei adjutorio, qui supernas res ac subternas fortiter, [Col. 0544B] suaviter tranquilleque dispensat, per magistrum Lucam Brandis de Schass, feliciter est excusum atque finitum. Nihil hic ad me attinet de tota illa rerum farragine judicium ferre; non aliunde pretium quam ab impressionis aetate habere videtur, quod et in Martyrologium derivari facile patimur, quamvis de caetero, ut purissimum Usuardinum non admittamus.

173. Aetatis ordine priorem excipit editio seu versio Usuardi Belgica, cujus sex soli priores menses apud nos exstant, immixti Legendae aureae Jacobi de Voragine, itidem Belgicae, in parvo folio Ultrajecti vulgatae anno 1480. Verum neque huic aestimationem vetustas addidit, cum raro pura sit, extracta ex codice aliquo simili Leydensi aliisque, quos mediae notae [Col. 0544C] appellare consuevimus, et infra latius describemus. Huic jungi potest editio Florentiae procurata per Franciscum de Bonaccursiis anno 1486, quam Henschenius reperit in bibliotheca Strozziana, eamque cum editione Greveni aliisque duobus codicibus Usuardinis mss. contulit, altero ejusdem bibliothecae Strozzianae, altero Mediceae. Quid de ea censendum sit non est mihi integrum hic depromere, cum sola extracta Henschenius propria manu descripta reliquerit, quae passim inter Auctaria citamus sub nomine codicum FLORENTINORUM. Frequentissimi excessus ostendunt quam parum pura sit praefata editio, cujus examplar Neapoli ad SS. Apostolos asservari, emendatum a Georgio Antonio Vespuccio, praeposito cathedralis ecclesiae Florentinae, notavit [Col. 0544D] alicubi Papebrochius. Atque haec ex aliorum relatu.

174. Praeter Lubecanam maximam citari saepius in Actis solet Lubecana alia anni 1490, cum altera Coloniensi, priori omnino simili, ipsoque eodem anno vulgata. Habet posterior formam parvi folii cum hac in fine epigraphe: Explicit Martyrologium Usuardi monachi, sicut habetur augmentatum, ut patet; impressum diligenter per me Johannem Roelhoff de Lubech, civem sanctae felicisque Coloniae Agrippinae, et consummatum feliciter anno salutis ac gratiae MCCCCXC, in vigilia sanctissimorum trium Regum, praefatae civitatis patronorum ac protectorum jugiter. Notavit Rosweydus, adjunctum olim fuisse legendae aureae, et [Col. 0545A] valde ab Usuardo variare: quod postremum verissimum esse probant quotidiana auctaria, ex hac et altera editione Lubecana Usuardino textui immista aut adjecta, quorum plurima ad Colonienses proprie pertinent. Porro Lubecana illa alia, ex priori Coloniensi, aut saltem ex consimillimo manuscripto certo certius desumpta, immista est Doctrinali Clericorum forma quarta minori; in eo a priori discrepans, quod incipiat a vigilia Nativitatis Domini In fine apponitur: Solus iste libellus directive quemque dirigit ad coelum. Explicit Doctrinale Clericorum, una cum Martyrologio Sanctorum, diligenter in Lubeck impressum anno a Nativitate Domini MCCCCXC. Possent ex isto Doctrinali nonnulla curiose observari, sed ea ad institutum praesens nullatenus pertinent.

[Col. 0545B] 175. De hujus Martyrologii, bis uno anno excusi, auctore vel augmentatore, disputare multis non vacat. Rogatus olim a Bollando P. Jacobus Kritsradt, societatis nostrae, ut de Hermanni Greven. Carthusiani Coloniensis aetate et scriptis certa aliqua disquirere conaretur, respondit V Martii 1650, se Carthusiae illius P. vicarium adiisse, ex quo didicerit praefatum Martyrologium anni 1490 desumptum esse ex scripto quodam V. 38 (qui est numerus bibliothecae Carthusianae) per omnia. Porro ad marginem citati Martyrologii excusi, in columna dextra ultima vacua scriptum manu P. Garnevelt p. m. Carthusiani: Auctor est V. P. Hermanus Greven (sive Grefgen) sacerdos professus Carthusiae Coloniensis, qui obiit anno MCCCCLXXX, V die Novembris. At non satis explorata haec esse patet [Col. 0545C] ex alia notatione, quam refert idem Kritsradt, nempe, in prima ejusdem codicis pagina scriptum esse antiquo charactere ante centum annos; Alibi sic scribitur; Joannes Grefgen, nostrae domus Coloniae, auxit Martyrologium Usuardi. Et infra: Joannes Grefgen obiit Kalendis Aprilis. Infra denuo, GRIFGIN Carthusianus. Audi modo schedulam manu ipsius vicarii carthusiae Coloniensis, F. Joannis Lotley, exaratam, quae ita habet: De patria et familia P. Hermanni Greffgen nihil mihi constat. Alter, de quo mentionem feci, fuit Joannes Scherfgen, patritius Colon. ob affinitatem nominis a me relatus, qui num aliquid scripserit ignoro. In nulla editione exstat nomen auctoris, quod aliunde conjecturare oportebat.

176. Caetera in hanc rem perquisita, sed aeque incerta, [Col. 0545D] praetereo, cum satis pateat frustra laboratum in eruendo nomine auctoris, qui editionem illam Usuardinam Coloniensem anni 1490 auxerit aut excudi curaverit; idcirco a majoribus nostris simpliciter semper editio Coloniensis istius anni, a me vero in Auctariis Usuardinis sic cum Lubecensi conjuncta, ut uno semper nomine utramque designem sub titulo EDITIONIS LUBECO-COLONIENSIS, sive a Carthusianis, uno aut pluribus, sive ab alio procurata fuerit. Alteram ab altera divellere nolui, quod eadem plane referat, videaturque Lubecana ex Coloniensi eodem anno accepta; quod nemo tantopere mirabitur, si attendat priorem consummatam fuisse in vigilia sanctissimorum trium Regum. De auctore duarum [Col. 0546A] aliarum editionum Coloniensium anni 1515 et 1521, quas brevi recensebimus, aliter sentiendum est; eas enim Bollandus, Henschenius et Papebrochius constanter citant sub nomine Usuardi Carthusiae Coloniensis, vel sub Additionum Carthusiae Coloniensis ad Usuardum, vel sub aequivalenti descriptione, quae idem designet; frequentissime autem sub appellatione GREVENI non Joannis, sed Hermanni, quamvis, si hic obierit anno 1480, earum editionum auctor esse non potuerit. Sed quidquid de rei veritate demum statuatur, utraque illa posterior editio Greveniana a nobis dicitur, toto opere sic semper nuncupata.

177. Anno illo eodem 1490 alia Usuardi editio prodiit Parisiis in folio, sub solo titulo Martyrologii, [Col. 0546B] ut testatur Rosweydus, qui editionem alteram anni 1536 apud Ambrosium Gerault in quarto majori, quae apud nos exstat, contulit cum priori, servata Lovani in domo Standonica. Ejus auctor vel editor fuit Joannes le Munerat, cantor et scholasticus, theologus Parisiensis, ut alicubi notavit Colvenerius. Castellanus proprium nomen admittit, sed titulum alium non tribuit quam Boursier du collége de Navarre, I Bim., p. 668, ubi, nisi fallor, in duobus errat; 1. quod pro anno 1536 signet 1535; 2. quod ita loquatur ac si eo primum anno editio facta fuisset, cum constet priorem alteram annis quadraginta quinque vetustiorem esse, sitque verosimillimum Muneratum ad secundam usque editionem non supervixisse. Observatione dignus est titulus, qui in posteriori editione [Col. 0546C] ascribitur his verbis: Martyrologium, hoc est Martyrum recensio, sive catalogus, in quo, quid pro Christi Ecclesia et fide sancti martyres Dei passi gesserint, succincte et vere recensetur; eorumdemque festivitates, in quemque mensis diem incurrant, indicantur; ad Eusebii et Hieronymi aliorumque sacrorum auctorum exemplum, cura et jussu Caroli Magni imperatoris digestum, insertis lectionibus moralibus, disciplinae ecclesiasticae regulam continentibus, de mandato Ludovici Christianissimi et gloriosissimi, semperque Augusti, conscriptis, anno a Christo nato DCCCXVI. Haec facile corrigi possunt; utinam tota editio erroribus aliis, et praesertim typographicis, non redundaret! Caeterum inter puriores Usuardos hic connumerata est, tunc exclusa, cum alio deflectit.

[Col. 0546D] 178. Descriptas hactenus Usuardi editiones, celebritate sua antecellit ea cui hic titulus praefigitur: Martyrologium secundum morem Romanae curiae. In fine autem ita habetur: Finit Martyrologium accuratissime emendatum per magistrum Belnum de Padua, ordinis Fratrum Heremitarum sancti Augustini; necnon additionibus Patrum aliarum religionum copiosus (in alia editione copiosum) effectum. Impressum Venetiis jussu et impensis nobilis viri Lucae Antonii de Giunta Florentini, arte autem Joannis Emerici de Spira, anno MCCCCXCVIII. Idibus Octobris. Facile observas male impressum auctoris nomen Belnum pro Belinum, quod in altera editione emendatum est, vel Bellinum. Postremo hoc modo scripsere passim [Col. 0547A] majores nostri in Actis, nec male, cum ita exprimatur in praefatiuncula ante Kalendas Januarii. Ego aliam formationem secutus sum, quod eam veriorem existimaverim cum in editione Parisiensi clare ad calcem poneretur, satisque appareret in prima Veneta litteram I absorptam fuisse. Utramvis inflexionem elegeris perinde nobis erit. Monendus hic lector nonnunquam in Actis, memoriae lapsu, praefatam editionem Venetam citatam esse sub anno 1488 pro vero anno 1498; sic habetur tomo II Maii, pag. 657, etc.

179. Liceat mihi hic verbo quaerere fueritne typographus ille Joannes Emericus de Spira, filius aut nepos Joannis Spirae, vel de Spira, an idem ipse, qui typis longe elegantissimis, rotundis seu Romanis [Col. 0547B] anno 1469 Venetiis excuderat Caii Plinii Historiam naturalem in amplissima forma et quidem membranea; quam dono aeterna memoria digno, Museo nostro hagiographico traditam voluit vir illustrissimus nostrique operis studiosissimus Guillelmus Albertus, baro de Grisperre, Goyck et Libersaert, Brabantiae cancellarius, de qua verbo memini in dedicatione Tractatus mei de Patriarchis Alexandrinis, ante tomum V Junii, eidem patrono nostro et Maecenati inscripti. Dubium movet adjecta praefato volumini metrica hujusmodi epigraphe:

Quem modo tam rarum cupiens vix lector haberet,
   Quique etiam fractus pene legendus eram,
Restituit Venetis me nuper SPIRA JOANNES
   Exscripsitque libros aere notante meos, etc.

[Col. 0547C] Cur autem filio potius, nepoti vel alteri consanguineo, Belini editionem tribuendam censeam facit immensa typorum diversitas, excudendique ratio tam parum accurata, ut Belini Usuardus ad Plinium nec per umbram comparandus sit. Sed ad Belinum redeamus.

180. Praemittit ipse solitis praefationibus aliam, fortasse suam particularem, a Molano etiam editam, qua fatetur se solos duos Martyrologos, nempe Hieronymum et Bedam, Usuardo antiquiores agnoscere. »Tertius, inquit, fuit Usuardus monachus, cujus opus magis habetur in usu apud multas ecclesias, quae etiam creduntur aliqua ejus operi in locis variis addidisse, praecipue de sanctis et festis pertinentibus ad easdem. Et hujus est Martyrologium scriptum, [Col. 0547D] quod nos pro majori parte duximus eligendum et prae aliis tenendum.« Candide et vere ait, pro majori parte, nam et ipse sanctos et festa pro arbitrio suo addidit, ut ex Auctariis Usuardinis saepe patebit. Nihilominus a Scardeonio, de antiquitate urbis Patavinae lib. II, classe 7, pag. 154, laudatur Belinus non solum ut editor, sed ut corrector »Martyrologii, quod olim cum pro sua raritate in choris tantum et in conventibus publice legeretur, nunc hujus opera factum, ut ab omnibus legatur« etc. Adde his Castellani verba, Bimestri I, pag. 134, quibus hanc laudem Belino tribuit, quod quemadmodum Notkerus inter antiquos classicos Martyrologos postremus est, ta Belinus inter recentiores sit primus. Sciebat utique [Col. 0548A] vir eruditissimus, alias editiones Belinianam praecessisse; sed huic primas deferre voluit, quod communior esset, magisque pervulgata.

181. Praeter primam illam Venetam editionem anni 1498, est penes nos posterior Parisiensis anni 1521; atque hae solae sunt, quas toto opere citavi, cum posteriores seu Venetas seu alias impressiones in Museo nostro non repererim. De aliquibus loquitur Molanus in editione anni 1573, praefatione ad lectorem, pag. VII: Venetiis ad signum Spei excusum (Belini Martyrologium) anno 49, et Parisiis anno 21 (et hac potissimum editione utitur Molanus). »Videtur etiam id nonnihil auxisse sanctis Paduae, et Venetae ecclesiae, et diversarum religionum. Exstant et alia Romanae ecclesiae Martyrologia, quae [Col. 0548B] non vidi. Ecclesia enim sancti Petri utitur Martyrologio Venetiis impresso anno 60. Quod Alexander Peregrinus Brixiensis, Julii tertii sacellanus, opera sua emendatum edidit. Ecclesia autem Lateranensis utitur Martyrologio apud Hieronymum Cavalcalupum anno 1564 impresso.« Videor recordari, nominatas alicubi editiones annorum 1548 et 1566, nisi fortasse in numeris erratum sit, et annus 66 pro 64, et 48 pro 49 male redditus. Sed quidquid de his sit, solae duae superius laudatae a nobis appellantur, quarum posterior a puritate Usuardina magis deflectit; excessus et defectus suis quique locis in Auctariis describuntur.

182. Belinianis longe castigatior et accuratior gemina Coloniensis editio anni 1515 et 1521. Quam [Col. 0548C] utramque Hermanno Grefgen seu Grefgin (molliori inflexione Greven) a majoribus nostris adscriptam nuperrime dixi, et porro adscribere perrexi, non alio quam Greveni nomine, ambas appellans. Scio citari aliquando sub generaliori appellatione Carthusiae, vel Carthusianorum Coloniensium; sed frustra pluribus tribuitur quod ab uno solo procuratum est, ut ex ejus verbis paulo inferius constabit. Non magna in re inter utrumque diversitas, paulo major in stylo; sed ultima correctior est, et cum priori ita collata, ut ex una utriusque sententia perspiciatur. Utraque apud nos est, utramque consului, siquando commemorationum varietas id mereri videbatur. Optime profecto de Usuardo meritus est, aut Hermannus ipse Grevenus, aut quiscunque alius [Col. 0548D] editiones illas adornavit et correxit, dum textum ipsum Usuardinum, apposito signo, ab additionibus variarum ecclesiarum sollicite discrevit, non sic tamen ut textus ejus semper omnino expurgatus sit. Non lubet hic dies omnes percurrere, quibus ab omnimoda puritate recedit; faciet id lector, si subjunctos Usuardinis textibus codices vel solum numerare voluerit. Notanda hic sunt quae Grevenianae editioni propria animadvertimus.

183. Satis certum est Grevenum (sic auctorem in posterum nominare liceat) priorem editionem Coloniensem habuisse prae oculis; at ut textum genuinum ab accessionibus secerneret, adjutus fuit codice aliquo Usuardino ex Gallia accepto, quem [Col. 0549A] Carnotensem fuisse, probant additamenta ei ecclesiae propria, a me hinc inde detecta, ut XIV Martii: Eodem die Carnoli, sancti Leonini episcopi et confessoris. Item XVI Maii: In pago Carnotino, passio sancti Emani, Mauritii atque Almari. Solus mensis October exempla quatuor suppeditat, ut VII Oct.: Civitate Carnoti, inventio corporis sancti Caletrici, ipsius civitatis episcopi. Tum XVI: Carnotis, natalis sancti Prisci martyris, super Fluvium Andure. Rursus XVII: Carnoti, sanctae Solinae virginis. Apud eamdem urbem, dedicatio basilicae in memoria beatissimae Mariae matris Dei et Domini nostri Jesu Christi. Denique XXV: Apud Carnotum, dedicatio ecclesiae sancti Joannis Baptistae, et sancti Vincentii, Levitae et martyris. Quae aliaque in decursu operis nonnunquam [Col. 0549B] observata, clare, ni fallor, ostendunt non potuisse illa Usuardo tribui, nisi quia in proprio Carnotensi codice reperta, quem solum habuerit, et tanquam purum Usuardum Grevenus sibi sequendum praefixerit.

184. Utitur alio signo Grevenus, sic ferme formato, L, de quo ita loquitur in praefatione sua fol. 5: »Interdum autem, inquit, parvus L ponitur, ad insinuandum sanctum illum, cui praeponitur, superadditum esse Usuardo, quamvis ante (aliud signum) ponatur. Quod tamen in festis Conceptionis, Praesentationis, et Visitationis beatae Mariae, sancti Thomae, episcopi et martyris, et sanctae Catharinae, virginis et martyris minime observatum est.« At quocunque signo affecta vel non affecta fuerint ea [Col. 0549C] quae textui Usuardino adjiciuntur, ea nobis sufficiens ratio est, quemadmodum alibi non semel diximus, ut Grevenus e purorum codicum numero excludatur. Sic habes citatis jam diebus, item I Aprilis, V et XX Augusti, XIII Septembris et alibi. In fine totius operis rationem reddit cur sanctos aliquos Martyrologio non putaverit inserendos; ubi inter alia sic loquitur, ut vere colligi possit non plures, sed unicum totius collectionis auctorem esse. En ejus verba: Finis Martyrologii Usuardi monachi, cum additionibus ex diversis Martyrologiis multo sudore collectis, separatimque jam secundo, anno D. MDXXI, apud Coloniam Agrippinam adjectis. In quibus additionibus, QUI IPSAS COLLEGIT, juxta sententiam D. Hieronymi vel Bedae, simpliciter fidem sive historiae, [Col. 0549D] quam legebat, sive diversorum in hac re studiosissimorum scriptis accommodavit; deprecans charitatem Spiritus sancti, ut labor suus fructum in devotorum profectu, ad Dei et sanctorum ejus gloriam, invenire valeat. Quae hic addi possent ex proxime sequentibus facile intelligentur.

185. Usuardi editionibus hactenus enumeratis, nitore, elegantia et puritate palmam omnino eripit, postrema ordine, quam pecullari studio adornavit Joannes Molanus, Lovaniensis theologus, vero cognomine Belgico Vermeuten, quod Gallice vertit Castellanus in praefatione ad Martyrologium universale, de la Meule. Malim ego vertere de Moulin. Testatur Valerius Andreas in Bibliotheca Belgica, Insulis [Col. 0550A] Flandrorum natum esse, anno 1533. »Quo pater, inquit, discendi idiomatis Gallici gratia, cum uxore praegnante, concesserat.« Mirum est quod addit, »nonnisi materni ac vernaculi, hoc est Brabantici sermonis, gnarum fuisse, maluisseque Lovaniensem audire,« a matris patria, cum pater esset Schoonhovianus. Ego e Molani lectione mihi plane persuaseram, Gallici sermonis peritum, imo in servanda Gallica scribendi ratione paulo scrupulosiorem, utpote qui ubique ab efformando W studiose abstineat, quod ipsum in auctariis ejus plerumque servavimus. Nimis religiose fortasse, sed eadem scribendi ratione, quae in aliis Usuardinis codicibus passim servata est, ut vel hinc haberent curiosi quo de singulorum pretio facerent conjecturam.

[Col. 0550B] 186. Quid si autem in lingua Molani vernacula tantillum aberrarit Valerius, qui nec Martyrologii ejus editiones satis accurate consuluit. Etenim Molani scripta enumerans, sic habet primo loco: Usuardi Martyrologium, adnotationibus auctum Lovani, MDLXXIII et MDLXXVII. Typis Hieron. Wellaei. Dormitavit hic Valerius; nam prima editio Wellaeana annum praefert 1568, altera 1573, tertia est Antuerpiensis apud Nutium anni 1582, quae etiam Parisiis magno volumini Historiae veterum Patrum per la Barre inserta est, eodem ipso anno 1583; nec alias scio hactenus prodiisse. Huc spectat allucinatio altera, nisi fallor, V. C. du Pin, qui in sua scriptorum Bibliotheca editionis Amstelodamensis, sec. IX, pag. 200, col. 2, impressionem, nescio quam, Antuerpiensem [Col. 0550C] citat, pro anno 1588 priorem scilicet, Lovaniensi anni 1568. Verum conjicio male legisse eruditissimum virum, aut forte cifras transpositas reperisse, sicut pro ultimae editionis anno 1583 viderit 1538; qui certe facilis lapsus est; at turpius erat idem bibliographus, dum in citata ipsa columna Bollandum in Mosandri locum substituit, Surianique supplementi auctorem facit.

187. Quidquid interim sit de Molani natalibus, aut vernaculo sermone, constat, eruditione et scriptis, quae ibi Valerius explicat, celebrem fuisse, sed prima Usuardini Martyrologii editione celebratissimum. Haec una est, quam supra dicebam, antiquioribus omnibus palmam praeripuisse, eo potissimum [Col. 0550D] quod Usuardi textum, quanta fieri potuit diligentia, nativae puritati et simplicitati restituerit. Hanc extollunt, hanc celebrant, hanc merito suspiciunt Hagiophili omnes, tantoque in pretio fuit cardinali Baronio, ut hoc aestimationis suae perenne monumentum, praefat. ad Martyrologium Romanum cap. 9 exstare voluerit: »Tanti viri, de Ecclesia Dei et veritate catholica optime meriti, nec brevem schedulam deperire aequanimiter patior: cui (dicam ingenue) istaec omnia, hac ex parte accepta fero, quod in densissimam silvam primus ipse ingressus, mihi aliisque aditum patefecit, quo etiam nomine, cum ego, tum eruditi omnes plurimum ei debere, lubenter agnoscimus et confitemur.« Laudat illic etiam [Col. 0551A] Baronius editionem posteriorem, seu mavis posteriores; nam qui earum unam novit omnes novit; mihi vero omnibusque purae et nativae Usuardinae simplicitatis adoratoribus, unice chara summoque in pretio est prima illa, in qua sola Usuardus agnoscitur, altera vel alteris, nescio quorum ductu et consilio, mutationibus, transpositionibus, atque interpolationibus ita deformatis, ut Usuardus prope ex oculis fugisse videatur. Priori itaque ad eruendum Usuardi textum usi sumus, aliae augendis ferme Auctariis plerumque subserviunt. Audiamus modo Molanum ipsum de prima illa sua editione praefationis cap. 4 disserentem.

188. Mitto illa in quibus cum Sigeberto aut cum aliis a vero aberravit; sic ibi prosequitur: »In primo [Col. 0551B] autem prologo, inter eos qui Usuardo communiter praemitti solent, notatur, Usuardi opus magis quam Hieronymi aut Bedae in usu haberi apud multas ecclesias; quae etiam ejus operi creduntur aliqua in locis variis addidisse, praecipue de sanctis et festis pertinentibus specialiter ad easdem. Propter istas autem additiones ad Usuardum, non facile est ipsum Usuardum solum et absque additionibus ei indistincte permistis prelo dare; quod tamen nos fecisse spero, quamvis subdubitem, num pauca nostros conatus subterfugerint. Interposui quidem nonnulla in ipso Usuardo ex Beda, Adone, diversis ecclesiarum Martyrologiis et aliunde, sed alio charactere et praemissa littera, per quae lector facillime advertat ea Usuardi non esse. Contuli autem [Col. 0551C] Usuardi Martyrologium Coloniae in 8 excusum anno 1521, cum Romanae Ecclesiae Martyrologio; ea enim Usuardo aucto utitur: item cum diversis Martyrologiis in Francia excusis, quae omnia sunt Usuardi, sed aucta: et postremo cum mss. aliquot, et ex horum collatione animadverti Usuardum Coloniae praedicto anno impressum, paucas tantum habuisse additiones ab Usuardo indistinctas: plurimas enim habet, sed ab Usuardi verbis notula aliqua distinctas. Indistinctis itaque illis additamentis ex Usuardo expunctis, est in hoc Martyrologio ipse Usuardus majori charactere solus, et diversorum exemplarium subsidio castigatus. In quibus omnibus USUARDUS scriptum invenio, semel atque iterum HUSUARDUS; Trithemius tamen et plures Germani eum ISUARDUM [Col. 0551D] nominant.«

189. Ex his paucula nobis expendenda sunt et illustranda. Verissimum censeo, quod ait Molanus, propter additiones ad Usuardum, non facile esse Usuardum solum, et absque additionibus ei indistincte permixtis prelo dare; nam adhibita omni sua diligentia, locis plusquam triginta ab Usuardina puritate recessisse, in Observationibus nostris lector inveniet. Nec quisquam existimet me ita mihi adblandiri, ut simplicitatem omnem assecutum putem, quod qui fieri satis commode possit non video, cum inter tot editiones jam recensitus, et tot mss. codices, quos porro recensebimus, nullus sit, qui non pluribus excessibus aut defectibus laborare comperiatur. Id prae Molano [Col. 0552A] supsidii habuimus, quod plures omnis generis codices ad manum fuerint, quod ejus aliorumque solertia adjuti, apertis, consultis, collatisque Usuardi fontibus, facilius longe nobis fuerit falsa a veris, geniuna a spuriis, scoriam ab argento secernere. Si quid conatus nostros subterfugerit, et cognoscendi et ignoscendi errati locum nobis datum iri, plane confidimus. Argumenta ultro citroque ad eruendam probandamque Usuardi puritatem ventilata, hic repetere superfluum judico, cum haec sit totius nostri operis per singulos dies deducta materies.

190. Pergit Molanus: Contuli autem Usuardi Martyrologium Coloniae in 8 (minori forma) excusum MLXXI (Grevenum indicat, de quo proxime egimus cum Romanae ecclesiae Martyrologio, ea enim Usuardo [Col. 0552B] aucto utitur. Ea est Belini editio, quam pro Romano Martyrologio accepit Molanus, ex hoc capite a Bariono reprehensus, sed tolerabili, inquit vir eminentissimus, et venia digno errore, cum ipse tam longe positus, ea nesciverit, quae illi, qui Romae agunt, vix magno labore, pervigili diligentia, et summa sunt industria consecuti. Si quidem id consecuti sint, aut consequi potuerint, rebus illis adhuc in obscuro latentibus. Quanquam enim Baronius praeclare doceat, Romanum aliquod antiquum fuisse Martyrologium a sancto Gregorio descriptum, fateri tamen cogitur se istiusmodi Martyrologium nunquam vidisse; nos vero sub principium superioris capitis evicimus Gregorii characteres in Martyrologium, ab Adone Ravennae repertum, nullatenus convenire; in quo Romanis [Col. 0552C] nihil damni datum est, cum pro uno bina Martyrologia vera, genuina, vetusta, et pridem publicis juris facta ipsis vindicaverimus. Haec cum Molanus ignoraverit, Belinus autem editioni suae gloriosum titulum Martyrologii secundum morem Romanae curiae praefixisset, venia certe dignissimus fuit error ille perexiguus, quo Belini Usuardum Ecclesiae Romanae Martyrologium appellavit.

191. Caeterumque utroque isto Greveni et Belini Martyrologio usum fuisse Molanum ex sola collationé certissimum est, adeo ut saepe etiam errores adoptaverit, aut saltem in Auctaria rejecerit, praesertim ex altera illa Belini editione Parisiensi, cum prima ipsa et purior Veneta anni MCCCCXCVIII ei nota fuisse non videatur. Contulit item Molanus [Col. 0552D] Usuardum cum diversis Martyrologiis in Francia excusis, quae omnia sunt Usuardi, sed aucta. Quae fuerint diversa illa Martyrologia explicat ipse praefationis cap. 12, eaque potissimum revocantur ad binas editiones Munerati et Belinianam anni MDXXI de quibus supra diximus. Vellem distinctius codices suos mss. enumerasset Molanus, illum praesertim quem citat sub littera Q, quemque eumdem plane existimo cum praeclarissimo nostro Heriniensi, qui in Molani manus facile venire potuit, cum ipsum habuerit Augustinus Hunnaeus, theologus et canonicus Lovaniensis, Molani aequalis. Paulo clarius laudatum codicem designat in secundae editionis epistola ad lectorem pag. 6 verso, eum vocans [Col. 0553A] Usuardum ms. qui vix ullas habebat additiones, praeterquam de sanctis Remensibus, quae est ipsa nativissima Heriniensis nostri effigies. Interim ex perpetua Molanianae editionis codicisque nostri collatione non video adhibita esse omnia, quae adjumento esse poterant, ut clarius docebunt observationes nostrae Usuardinae.

192. Unum est quod hactenus haud satis explorare potui, unde nimirum Castellano, Bimestri I, pag. 196, innotuerit usum fuisse Molanum in additionibus Martyrologio ms. ecclesiae Parisiensis, descripto ex antiquiori anno 1316 et rursus transsumpto anno 1529. Certe inter omnia quae in praefationibus tum prioris tum posterioris editionis fuse commemorat Molanus, de tali Parisiensi ms. nusquam, [Col. 0553B] quod sciam, meminit. Videat lector cap. 12 et 13 praefationis primae, et § 10 epistolae ad editionem secundam. Si dixisset Castellanus praeluxisse editiones Munerati, et Belini, id recte attigisset, quod ipsemet Molanus asserit, contulisse se Usuardum cum diversis Martyrologiis in Francia excusis. Videor etiam posse colligere non vidisse Molanum verum vel praetensum autographum quod in S. Germani a Pratis Parisiis asservatur, neque ejusdem ecgraphum ad ipsum fuisse transmissum, quod lectoribus significare nequaquam praetermisisset. De caetero, cum ex tot codicibus, tum mss. tum typis editis, ea Molani editio adornata sit, eos omnes meis annumerari cupio, quo postremae huic nostrae editioni non exiguum auctoritatis momentum [Col. 0553C] accedere oportet, ut pote cum ex tot exemplaribus eruta sit, recensita, castigata, emaculata.

193. Inveniet praeterea lector citatum aliquoties mense Januario Usuardum aliquem satis purum, editum cum Agonibus Martyrum, sive cum libro qui hunc titulum praefert, quem utinam integrum habuissemus! Verum cum solus ille mensis exstet, de eo pluribus dicere supersedeo. Est etiam penes nos Martyrologium seu Viola Sanctorum editionis Argentinensis anni 1508, cujus non semel in Actis meminerunt majores nostri. Ast eo usi non sumus, quod frequentissimis magnisque interpolationibus nimium ab Usuardi stylo deflectat. Ferme in oppositum peccat Martyrologium ordinis sancti Benedicti, [Col. 0553D] quod habemus et manuscriptum et editum, non magis ad Benedictinos quam ad alios quoslibet religiosos spectans, nulla loci aut anni nota apposita. Non deerat nobis codicum aliorum optima et abundantissima messis. Hagiologion Franco Galliae, a nostro Labbeo editum, non merebatur nomen Martyrologii authentici (très-authentique), ut ipsum vocat Castellanus, pag. 654; nam plane incompletum est, et quidquid boni habet, praeter Bituricensia propria, ex Usuardo fere decerptum est. Sic nec Maurolycum aut recentiores alios Usuardi non editores, sed interpolatores, ad genuinum ejus textum inquirendum consulendos putavi; quemadmodum neglecta est editio Germanica Walasseri citata quandoque sub nomine [Col. 0554A] venerabilis nostri Petri Canisii, licet plerumque Usuardum referat, sed locupletissime auctum. Rursus, nulla est habita ratio additionum manuscriptarum Papebrochii ad editionem Coloniensem anni 1490 ex codice abbatiae S. Michaelis Antuerpiae, quod eae plerumque a nostro Usuardo longissime recederent. Ut paucis rem concludam, tot aliunde suppetebant codices, ut plures quaerere esset superfluum: aliunde vero, ita Auctaria quandoque excrescere animadvertebam, ut de rescindendis potius nonnullis quam de novis accersendis non semel cogitaverim. Haec de vulgatis Usuardi libris, nunc ad manuscriptos procedimus.



ARTICULUS IV. De Codicibus Usuardinis manuscriptis.



§ I.---De Codicibus purioribus, ac primum, de Usuardo Pratensi.
[Col. 0554B]

194. Inter codices Usuardinos mss. quos habemus decem et septem numero integros, et collatos cum Greveno, aut aliis, supra triginta, praeter Chiffletianos octodecim et plures alios; inter illos, inquam, omnes principatum apud nos semper tenuit, si non omnimodae puritatis, saltem vetustatis titulo, codex ille qui in coenobio S. Germani a Pratis, tanquam auctoris ipsius manu scriptus sive autographus, summo in pretio habetur; adeo ut nullis conatibus impetrare potuerim, ad breve saltem tempus, quo securius in hac editione procederem, mihi commodaretur. De eo in praefatione sua meminit Bollandus, pag. 51, ita scribens: »Eum codicem Usuardi aevo, [Col. 0554C] aut non multo post scriptum censet Sirmondus noster, qui pro sua humanitate meum illud apographum cum alio quadringentorum facile annorum, aut etiam vetustiore, qui in eodem sancti Germani coenobio Parisiis asservatur, accurate contulit.« Ita fert notabile codici nostro praefixum, ubi indicatur per litteram A prius illud designari; per B, posterius. Pergit ibidem Sirmondus: »Hoc nostrum antigraphum ex priore descriptum est; in quo quae lineolis subnotata sunt, ea ex autographo A vel ad marginem apposita, vel in textum ipsum, sub finem cujusque diei inserta fuerunt, alia manu, ferme tamen antiqua. Ex quo apparet ea non pertinere ad Usuardi Martyrologium, sed adjecta post fuisse a monachis, praesertim sancti Germani, ad quos magna ex parte spectant.«

[Col. 0554D] 195. Quam accuratam moniti hujus rationem habuerimus, ex nostris Observationibus abunde liquet. In fine paginae alia manu legitur: Hoc Usuardi Martyrologium cum citatis hic codicibus, una cum R. P. Jacobo Sirmondo contuli Parisiis anno 1631. Joannes Baptista de Cortas, societatis Jesu sacerdos. Vulgo nota est celeberrimi Sirmondi in conferendis dignoscendisque antiquis codicibus peritia: nihilominus cum hinc et inde ex Castellani citationibus nonnullam ab antigrapho nostro diversitatem observassem, ad eum ipsum confugi, ut de praedicto codice distincte, minutim et exacte instrueret; quod et praestitit semel, iterum ac tertio ad fontem recurrendo, ea diligentia et scrupulosa ferme religione, ut nec apicem [Col. 0555A] praetermisisse videri possit. Quanquam qui non minori benevolentia Castellani vices supplevit eruditissimus noster Stephanus Chamillart, postrema collatione, nonnullos naevos observaverit. Caeterum Castellanus novam ex integro cum prima editione Molani collationem exorsus, in epistola data 31 Maii 1709 per dies singulos variationes quantumvis exiles solertissime adnotavit. Atque eo subsidio vehementer impulsus sum, ut opus, fastidiosissimis disquisitionibus plenum, audentius aggrederer. Fatebor hic ingenue in viri hagiophili laudem, non minori constantia in porrigenda, quoad vixit, auxiliatrice manu perseverasse, quam principio se facturum spoponderat, postquam per subsequentes litteras 31 Julii ejusdem anni datas, non sine moerore significasset, [Col. 0555B] superiores coenobii sancti Germani, ad transmittendum huc codicem, per eruditissimum Theodoricum Ruinartium induci omnino non potuisse.

196. Inter haec amicam disceptationem agitabamus de antiquitate non solum, sed maxime de sinceritate, puritate et simplicitate jam dicti saepe codicis, quem tot lituris, erasionibus, superinductionibus, adjectionibus, detractionibus, mutationibus respersum diffiteri non poterat; cui cum ego opponerem codices nostros, praesertim Heriniensem, ubique integrum, nitidum, plenum, vetustate et splendore venerandum; ivit ad illud denique quo se tutatur Mabilio, nempe ex Necrologio, illi codici adjecto, constare, scriptum illum Usuardi tempore, ac proinde ab ipsomet auctore: interpolationes vero, lituras, erasiones, [Col. 0555C] inductiones, suprascriptiones et hujusmodi alia, signa sibi videri, ex quibus vere autographum censeri debeat, ab Usuardo ipso diversis temporibus, pro notitiarum accedentium diversitate, sic truncatum, auctum, imminutum, variatum, quemadmodum in autographis, prima manu scriptis, passim usuvenire eruditi noverint. Hinc ad probandam vetustatem huc ad me transmisit Monitum a Mabilione codici illi propria manu praefixum, quod cum in citata saepius praefatione ad saec. IV Benedictinum, parte II, pag. LXXXVII, editum reperiam, malo ipsum inde transumere. Sic ibi scribit vir eruditissimus nobisque semper aestimatissimus Mabilio:

197. »Et sane antiquissimum ejus Martyrologii exemplar habemus, eo tempore (nempe saeculo nono, [Col. 0555D] quo Usuardus vivebat) exaratum, cum subjecto Necrologio, in quo primaria manu mors Irmintrudis reginae, uxoris Caroli Calvi, signata est Nonis Octobris; obitus vero Caroli II imperatoris, pridie Nonas Octobris manu recentiori. Itaque hic codex scriptus est eo temporis intervallo quod effluxit inter annum 869, Irmintrudis supremum, et annum 877, quo Carolus Calvus defunctus est. Idem etiam confirmatur ex Ebroini episcopi et abbatis sancti Germani obitu, qui anno 838 contigit, prima manu XIV Kal. Maii consignato; cum successorum ejus Hilduini et Gozlini, XVI Kal. Maii; atque Eboli, VI Nonas Octobris obitus secunda manu conscripti sint.« Nimis mihi probata est Mabilionis sincera fides, nimis [Col. 0556A] perspecta ejus in distinguendis vetustis characteribus solertia, ut adductas obituales notas, earumve exploratam diversitatem in dubium velim revocare, quamvis si codicem ipsum licuisset inspicere, ac severiori critice Necrologium istud excutere, omnia inter se componendo conferendoque, forte nonnulla occurrissent quae vim argumenti infringerent, aut saltem exceptionibus ansam praeberent.

198. Neque vero ex signatis Necrologii annis ea convictio exoritur, quam mihi ingerebat Castellanus. Quid si enim totus ille codex, centum et, si vis, ducentis annis post Usuardi obitum scriptus sit, ecquid eadem prima manus Necrologium aliquo usque prosequi potuit, secundaria autem nescio [Col. 0556B] quae reliqua superaddere? Ut valde probabile admitti debet Mabilionis argumentum, ut convincens, nequaquam: magis convinceret, nisi adessent quae in codicis commendationem non magnopere faciunt. Certe ex aliis mox deducendis, alterutrum forte probabilius confici posse videbitur; vel diversa Usuardum scripsisse Martyrologia, seu ejusdem Martyrologii variata exempla, ex quorum uno Heriniensis noster atque alii processerint, quemadmodum ex aliquo alio Pratensi simili, sumpti apparent Antuerpiensis major, Rosweydinus et Aquicinctinus; vel ad Usuardi aetatem praedictum Pratense manuscriptum pertingere non posse, atque adeo recentius exaratum dici oportere, idemque a posteris ejusdem instituti monachis, eo quo jam exstat modo interpolatum [Col. 0556C] et reformatum, aut potius deformatum fuisse, quod ex tota codicis structura, ex vario charactere, aut ex scripturae ejusdem, diversis temporibus et diverso atramento, appositione, naevisque aliis magno numero occurrentibus, sibi continuo objici posse, facile advertit Mabilio.

199. Audiamus vero quo pacto ad haec sese praemuniat citato nuperrime loco. Sic ibi pergit: »In illo Usuardi (sic enim appellare licet) autographo nonnulla passim additamenta reperiuntur, quaedam etiam liturae et scripturae, eodem, ut videtur, tempore superinductae, fortasse ipsius auctoris manu, qui opus suum identidem recognoverit.« Haud equidem diffiteor id ita fieri potuisse, ut mihi non semel a Castellano dictum regestumque est. Vellem [Col. 0556D] ita verisimile reddi posset, atque codicis illius patronis effugium placet: aliunde enim infra arguemus, si verus est Mabilionis Achilles, non tantum vitae Usuardo superfuisse, ut tot variationes in autographum suum induceret. Ergo mihi videor rem omnem diutius, maturius, accuratius et ex professo expendisse, dum diebus singulis textus singulos, imo singulorum textuum commemorationes, cum aliis codicibus, itidem Usuardinis, purioribus et integrioribus contuli; ex qua collatione difficultates offendi, quae praedictum, seu vere, seu praetense autographum in pluribus, ut minimum suspectum reddant, quanquam de caetero primum ei inter alios locum semper tribuerim. Liceat mihi haesitationes [Col. 0557A] meas atque occurrentia saepenumero dubia proponere, quae ab eruditissimis viris, codicis jam toties laudati possessoribus, dissolvi velim.

200. Non repetam quae toto sparsim opere in Observationibus meis Pratensi illi autographo singillatim opponere coactus sum: sufficiet dies hic aliquot indicare ubi ea reperiri possint. Videat lector mense Januario, I, IX, XII, XIII, XIV, XVI, XXII, XXVI, XXVIII, XXIX, XXX, XXXI. Mense Februario, die III, VIII, XVII. Mense Martio, die X, XVII, XVIII, XXVI, XXVII, XXIX, XXX. Mense Aprili, die II, XII, XVII, XIX, XXII, XXIII, XXVI. Mense Maio, die X, XI, XXVII. Mense Junio, die I, IV, V, IX, X, XV, XVII, XXI, XXV, XXVI, XXX. Mense Julio, die I, VII, XI, XVIII, XX, XXII, [Col. 0557B] XXVIII. Mense Augusto, die XII, XXIII, XXVI, XXIX, XXX. Mense Septembri, die, I, III, V, XXIII, XXV. Mense Octobri, die XIII, XVI, XVII, XIX, XXIV, XXX. Mense Novembri, die I, II, XIII, XIX, XXI, XXIII. Mense Decembri, die IV, XXII, XXV, XXIX, XXXI. Et locis ferme octoginta, atque aliis non tam scrupulose hic annotatis, a simplicioribus codicibus aliis, tum excusis, tum mss., dissentit Usuardus Pratensis (quanquam non semper ea causa e purorum numero exclusus sit), tot, inquam, locis aut mutatus, aut auctus, aut contractus, aut interpolatus est, quid igitur aliud inde consequens videri possit, quam aut autographum non esse codicem illum, aut saltem aliud fuisse autographum unum vel plura, ex quo vel ex quibus Heriniensis et alii, Pratensi [Col. 0557C] puriores, de quibus infra agemus, descripti sint.

201. Scio cum Mabilione et Castellano mihi reponendum, non paucas ex recitatis variationibus tales esse, ut licet lituris inscriptae, aut ad finem additae, aut translatae, transpositae et intortae sint, potuerint tamen ab ipsomet Usuardo, opus suum identidem recognoscente, ascribi vel superaddi. Novi poetae verbum, jus summum summam saepe esse malitiam, vel ut alii legunt, injuriam. Nolo esse exactor nimis rigidus, nolo contendere, nolo vetustissimum primariumque Usuardi exemplar concutere, nedum convellere; imo id pervelim, ut venerandus codex ab omni prorsus suppositionis vel minima suspicione liberetur. At enim, ubi nuda veritas inquiritur, [Col. 0557D] nefas est quidquam dissimulare; aperte omnia eloquor. Id scrupuli remanet, quod mihi hactenus eximere haudquaquam potui. Demus additiones plures, mutationes, interpolationes, superinductiones, transpositiones, ab ipso auctore factas; necdum perspexi qua satis ratione solvantur variationes illae, prima ipsa manu in ipso textu codicis Pratensis expressae, quae in nullis aut solum perpaucis codicibus, tum scriptis, tum impressis, reperiuntur. Hinc enim fit verisimile, quod supra innuebam, argumentum, aut Pratensem codicem plane autographum non esse, nec proinde Usuardi ipsius manuscriptum; aut Usuardum ipsum plura autographa scripsisse, quorum alia ab aliis descripta [Col. 0558A] fuerint. Id jam paulo clarius et distinctius exponendum superest.

202. Toties appellatus et inposterum appellandus Pratensis codex, ad XII Januarii, sic secundam annuntiationem exprimit: In Caesarea Mauritaniae, sanci Archadii, etc., nulla usquam litura, nulla superinductione apparente. Atqui ea positio, seu martyrii locus in Caesarea Mauritaniae, in nullis aliis nostris codicibus, tum excusis, tum manuscriptis, praeterquam in extracto Aquicinctino occurrit; ergo codices alii ex autographo Pratensi descripti non sunt, ergo vel autographum non est, vel necesse est admittere plus quam unum autographum exstitisse, aliosque codices ex uno, alios ex alio descriptos. Quid ad hoc argumentum Castellanus reposuerit [Col. 0558B] eo die explicatum, et, ni fallor, abunde refutatum invenies. Mihi certe ea ratio urgentissima semper visa est, talisque ut nulla exceptione, nullo effugio enervari facile valeat, quidquid variis modis tentaverim, aut vim elidere, aut saltem aliquo pacto emollire, ut paulo infra latius explicabo. Ne vero ex unica illa commemoratione id me credas conficere, vide quae aliis locis in eamdem rem dicta sunt, XVI et XXXI Januarii, XII et XVII Aprilis, XV et XVII Junii, XII et XXIII Augusti. Unum praeterea aut alterum exemplum adducamus: XVII Aprilis sic penultimo loco, ante annuntiationem Cordubensium legitur: In Oriente, beati Nicofori, etc. Abest Nicephorus a probatissimis quibusque codicibus, in solis Rosweydino, Aquicinctino et Bruxellensi repertus, [Col. 0558C] adeoque nec fuit in eo autographo, ex quo alii notae optimae desumpti fuere.

203. Notavit Castellanus in textu Usuardino, Pratensi diem 5 Junii fuisse transcriptum (redeécrit) in adjecto foliolo, incipiendo a Bonifacio, praetermissis martyribus Aegyptiis. Quaero an primaria manu, an secundaria? Si primum, militat argumentum; si secundum, non minus premit. Nam hic etiam cum Pratensi conveniunt perpetui ferme ejus socii, Antuerpiensis major, Rosweydinus et Aquicinctinus, aliis omnibus plane discrepantibus. Rursus, codices omnes, excepto Pratensi et sociis illis tribus, legunt XVII Junii in medio textu: Eodem die sancti Vulmari confessoris, admirandae, etc., alii isti tres cum Pratensi, ipso illo die et loco agunt de Gundulfo [Col. 0558D] Bituricensi. Recurrit major confusio ad diem XX Julii, ad quem interpolator aliquis Vulmarum transtulit, expuncto illic Paulo, martyre Cordubensi, quem alii codices prope omnes constanter signant. Haec et id genus alia, ab ipsomet Usuardo mutata fuisse mihi quidem non satis fit credibile, ut diebus illis, pluribus ostendo. Sequitur denuo primarios nostros et puriores codices, ex quibus Usuardi textus desumi debuit, aliunde quam ex Pratensi codice fuisse descriptos. Qui dies caeteros hic assignatos aliosque plures consuluerit, eamdem ipsam conclusionem facile eliciet.

204. Hisce aut componendis, aut utcunque salvandis, modos potissimum duos excogitari posse [Col. 0559A] video. Primum, si concedatur, auctorem Martyrologii Usuardum, opus suum semel atque iterum et forte tertio transcripsisse aut transcribi curasse, sic ut ecgrapha illa successive descripta, prout forte imperatori aut aliis offerri debebant, hinc inde postea in nonnullis ab auctore ipso correcta, limata aut mutata fuerint, accedentibus, ut fit, novis notitiis, seu veris seu falsis. Porro ex diversis illis transsumptis accepta fuerint apographa illa, quae cum autographo in sancti Germani relicto, non usquequaque concordant. Hoc vero ibi servatum, toties subinde deletum, erasum, superinductum, interpolatum et deturpatum sit, ut Mabilio ipse de vera ejus authentia dubitaverit. Certe aliquid, mea quidem sententia, defuisse fatendum est, cum eruditi [Col. 0559B] illi viri, tot antiquorum manuscriptorum editores, ab hoc promulgando, quantumvis saepe provocati, tandiu abstinuerint: procul dubio, liturarum et mutationum intercurrentium multitudine deterriti. Sed quidquid a vulgando Usuardo suo ipsos remorari potuerit, via hic assignata, ad elidendas et aliquousque explanandas objectas difficultates, mihi semper verosimillima, aliisque omnibus expeditior visa est.

205. Aliam nihilominus, seu modum alium suggero, praefatis objectionibus sese extricandi; quanquam non tanta probabilitate subsistat: si nempe tantisper supponatur primos ipsos Usuardini autographi descriptores, aut per oscitantiam omisisse aliqua, aut proprio arbitrio decerpsisse quae arriderent, [Col. 0559C] eademque auctoritate, quae non placerent, praeteriisse. Id equidem satis plausibiliter excogitari posse non inficior; verum an harum rerum periti, id sibi persuaderi patientur? An credent id tam facile contingere aut potuisse, aut saltem licuisse, in eo potissimum Martyrologio, quod Caesarea, ut ita dicam, auctoritate, ad communem Gallicanarum Ecclesiarum usum destinabatur? quibus id quidem concessum fateri possumus, ut propria ecclesiae suae festa adjicerent; Sanctos autem extrudere, aut commemorationes mutare; id vero est, quod sub ipsis principiis toleratum, haudquaquam existimamus. Haec fere sunt, quae pro suspectanda vel propugnanda tuendaque Pratensis codicis vetustate candide censuimus, hoc unice quaerentes [Col. 0559D] ut ei sarta tecta maneat vel ipsa Usuardi aetas, admittaturque correctiones omnes, interpolationes, etc., in quibus eadem manus apparet, ab ipso Usuardo factas fuisse; quanquam id creditu difficillimum, propter aliud quoque argumentum, quod hic subjicio.

206. Qui Usuardum pridem ad Caroli Magni tempora rejecerunt, ea ducti sunt ratione, quod ejus Martyrologium Carolo Augusto dedicatum esset; ast alii nobiscum recte reposuerunt probationem nullam esse, cum et Carolus Calvus Augustus, seu imperator fuerit, atque huic ut imperatori oblatum. Supra autem ex Mabilionis conjectura admisimus scriptum fuisse Martyrologium inter annum [Col. 0560A] 869 et 877; imo admittendum erit scriptum, vel saltem completum fuisse post annum 875, quo primum Calvus imperator creatus est, adeoque probabilissime anno proxime sequenti 876. Insistendo Mabilionis conjecturae, consequens etiam erit obiisse Usuardum ante Calvum, cum hic alia manu Necrologio inscriptus sit, proindeque, ut summum, ad initium anni 877 supervixisse, uno circiter post absolutum et oblatum Carolo imperatori Martyrologium suum. Quis jam credat unius aut paulo amplius anni intervallo, tam multa Usuardo occurrisse, quae in Martyrologio vixdum imperatori, atque adeo ecclesiis Gallicanis communicato, eradenda, mutanda, obliteranda, transponenda, interpolanda fuerint? Imo quis suspicari ausit id Usuardo aut fas [Col. 0560B] aut integrum fuisse, postquam Martyrologium ab imperatore et ecclesiis esset admissum? Rursus, quis suadeat toties recursurum eamdem manum, addentem, detrahentem, etc., et tamen tam saepe apparere atramentum aliud, vel indicia alia, quae satis convincant multos annos faciendis correctionibus certo intercurrisse.

207. Aliud est, quod codicis Pratensis authentiam seu autographiam incertam reddit, inde deductum quod prima ipsa scriptoris manus constare omnino nequeat. Si enim sola ista, quae ipsum textum exprimit, autographa et Usuardina manus est, quaecumque manu alia et recentiori ad marginem sive ad calcem adjiciuntur, Usuardo adjudicanda sunt. Atqui non raro occurrit, ut similia adjectamenta, [Col. 0560C] in omnibus aliis codicibus proprio loco reperta, certo demonstrent illa ipsa verissime Usuardina esse; hinc itaque consequitur, omnia, quae in eo codice continentur, prima ipsa Usuardi manu scripta non esse, vel ipsum diverso charactere usum fuisse, quorum alterutrum non facile digerent autographi illius, seu veri seu praetensi propugnatores. Inter varia exempla, illud in argumentum assumo, quod nobis offert mensis Novembris dies VII in elogio Herculani Perusini episcopi: Cujus corpus post abscisionem capitis, etc., desumptum ex Magni Gregorii Dialogorum lib. III, cap. 13. Hoc autem reperitur in exemplaribus omnibus, seu primae, seu secundae, seu cujuscunque notae, sive manuscriptis, sive typis editis, si Tornacensem et Pulsanensem [Col. 0560D] excipias, quibus familiarissimum est similia elogia aut decurtare, aut prorsus rescindere. At vero hoc ipsum elogium codici Pratensi ad marginem adjectum est, ac teste Castellano (à la marge et en lettres moins anciennes que le texte) hoc est, recentiori manu: ergo in praefato codice aliqua vere Usuardina sunt, quae nihilominus recentiori manu ascribuntur; ergo non constat primam manum esse Usuardinam. Quaero, utra sit? Falli et doceri cupio, at tot defectus, augmenta, inductiones, mutilationes, etc., plane natae sunt suspicionem injicere, codicem illum qualemcumque, non magis quam caeteros autographiae praerogativa donatum.

208. Haec et quaecunquae alia in Observationibus [Col. 0561A] Usuardinis de illustrissimo codice, ultro citroque dicta, sic velim accipiant eruditissimi nobisque aestimatissimi RR. PP. Benedictini sancti Germani, ut, veritatis indagandae gratia, unice discussa et disputata. Solam illam, solam Usuardinam simplicitatem, jam tot annis atque ex tam variis exemplaribus quaesivimus; quae si ex solo Pratensi manuscripto hauriri potuisset, non existimo codicis illius possessores, tot saeculis eruditos omnes, ejus avidissimo, tanto thesauro privaturos fuisse. Solet passim longe pluris fieri Molani editio, quam laudatus toties codex, sive vere sive praetense autographus, nec me in ita sentientium numero esse diffiteri ausim. Si fallor, errorem et mihi et caeteris eximat ex ea celeberrima Congregatione doctus aliquis, [Col. 0561B] harumque rerum peritus; dubia mea, imo errata, in quae, codice ipso privatus, incidi, explanet et diluat; primus ego promptissime retractabo quidquid forte de autographo illo iniquius sensisse dici possum. Satis equidem de republica litteraria meritus videbor, si id ab ipsis importunius extorsero, quod nemo hactenus precibus et exhortationibus impetrare valuit: puta, si id dubitationibus meis efficiam ut Usuardum ipsi suum nativa simplicitate, iisque, quibus voluerint, adnotationibus vindicatum, publici juris aliquando faciant; imo si eodem impetu Usuardum nostrum succutere conentur, sic cecidisse, triumphus erit; eumdem omnes scopum praefixum habemus, ut, dissipatis tenebris, errores depellantur, eruatur veritas, antiquitas ecclesiastica [Col. 0561C] vel aemulis studiis illustretur, ad majorem Dei sanctorumque gloriam.



§ II.---De nostro primario Heriniensi codice.

209. Bollandus dicto superius praefationis loco pag. 51, postquam Pratensem, et alium Miraei codicem laudasset, sic pergit: »Sed quod supra citavi exemplar nostrum, utrique illi longe praefero, et purius ac sincerius reor, nam antiquissimum illud Parisiense, Idibus Januarii haec habet: In monte Verziaco, S. Viventii confessoris, cum constet, post Usuardi aetatem translatas esse Vergiacum S. Viventii reliquias, nisi extremis fortasse Calvi temporibus scripsit, et diu postea illi superstes vixit, istaque tunc adscripsit. Sed a nostro illa, quod ideo magis genuinum [Col. 0561D] censeo, absunt exemplari. Fuit hoc quondam monasterii Carthusianorum, quod B. Mariae Virginis Capellae dicitur, sive de Herines« (hinc nos HERINIENSIS appellationem derivavimus) »juxta Edingam, aut ut nunc appellatur Enghianum, Belgii oppidum: deinde Augustini Hunnaei, viri celebris fuit, postea donatum collegio nostro Lovaniensi.« Quod hic Bollandus praeclarissimum codicem nostrum Heriniensem Pratensi praeferat minime miror; magis etiam fortasse praetulisset, si labes novisset et maculas, quibus respersum esse a Castellano edocti sumus: praeferet quilibet, nisi vehementer fallor, qui utrumque inspexerit contuleritque. Verum illud, quo Bollandus utitur, argumentum elidit idem Castellanus, [Col. 0562A] sincere testando, annuntiationem istam: In monte Verziaco, etc., secundaria aliqua manu codici Pratensi adjectam, ut XIII Januarii agnoscimus; id quod a Sirmondo et Cortasio observatum non fuerat.

210. Si de utriusque manuscripti vetustate quaeritur, ultro et lubens fateor, Heriniensem nostrum membraneum Pratensi palmam omnino cedere, si vel sola characteris forma attendatur, quae, teste Castellano, in Pratensi modum scribendi antiquissimum refert, quem ipse vocat Carlovingiacum; Heriniensis vero, paulo elegantiorem ac nitidiorem, duobus minimum saeculis posteriorem. At si puritatem spectemus, sinceritatem, integritatem, simplicitatem, non dubium est quin codex noster alteri [Col. 0562B] longe antecellat. Scriptura vetustatem satis probat, tametsi a peritissimo librario depicta sit, habetque prae caeteris ferme codicibus, quod diphthongum ae clare semper efformet per e, recepto more saeculo XI, ad quod codicem illum revocandum majores nostri merito censuerunt, cum nulli sancti eo saeculo recentiores adjiciantur. Sic XIX Aprilis textui Usuardino attexitur: Depositio domni Leonis papae, qui Ecclesiam beati Remigii dedicavit: sed, ut vides, absque sancti titulo; obiit nimirum anno 1054. Item I Junii legit: Treveris civitate, depositio beati Simeonis monachi, etc., quem mortuum constat anno 1035. Titulo beati insignitur, communi nomine, etiam post canonizationem (anno 1042 factam) a Martyrologis tribui solito. Cum autem IX Maii referatur [Col. 0562C] translatio sancti Nicolai, si haec vere contigit anno 1087, consequi debet codicem nostrum sub saeculi finem exaratum fuisse.

211. Scio majores nostros pro occurrentium circumstantiarum varietate, nonnunquam circa hujus codicis aetatem, opinionem tantillum mutasse, uti de Henschenio invenies tomo I Junii, pag. LXXXVIII, litt. D.; at de sinceritate et puritate dubitari haudquaquam potuit. Non negaverim additiones aliquas ab Usuardo diversas hinc inde occurrere; verum si Rhemenses, aut provinciae Rhemensis, quae ferme Treverim usque extendebatur, sancti removeantur, luce meridiana clarius patescet inter omnes Usuardinos codices, tum excusos, tum manuscriptos, principem locum meritissime tenere, adeoque ex aliquo [Col. 0562D] Usuardino autographo, vel saltem purissimo apographo olim fuisse descriptum. Difficultas Henschenio visa est quod XV Octobris in textu secundo loco inseratur: Eodem die: sancti Oswaldi, episcopi et confessoris, ut habetur tomo III Februarii, pag. DCCL. Sed tunc in ea erat opinione Henschenius quod codex noster saeculo X esset antiquior, cum alia loca, quae juniorem ostendunt, necdum expendisset. Si quaeras cur eo die potius quam XXVIII aut XXIX Februarii Oswaldum retulerit codicis descriptor, fatebor me veram causam ignorare. Si conjecturas quis cupiat, apud Henschenium citato loco requirendae sunt. Fatemur annuntiationem Oswaldi additamentum esse ex cultu, quem in Gallia, praesertim in [Col. 0563A] provincia Rhemensi, peculiari aliquo titulo obtinuerit.

212. Tales accessiones Rhemenses in hoc nostro codice frequentius offeruntur; quae si abessent, paucissimae aliae reperirentur, ut recte Molanus supra numero 191 ipsum vocaverit, Usuardinum manuscriptum, qui vix ullas habet additiones, praeterquam de sanctis Rhemensibus. Hanc codicis patriam esse prorsus non dubito: inde translatum oportet ad carthusiam Heriniensem, olim S. Mariae Eremi, seu Montis Dei, quae e primis totius Belgii carthusiis fuit. Conjecturam hanc meam, atque una codicis aetatem confirmat addita recentiori manu ad marginem II Nonas, seu die VI Octobris, haec commemoratio: In Calabria, depositio beati Brunonis confessoris, [Col. 0563B] primi institutoris ordinis Carthusiensis, quam appositam reor ex solo singulari hujus carthusiae erga parentem veneratione, cum aliunde notum sit quam tarde Brunoni publicum cultum Ecclesia decreverit. Ex his abunde declarantur Usuardi hujus Heriniensis aetas, patria, natales et migrationes; ne quid desit, et formam addo, quae recepto usu, in quarto nuncupari solet; estque compactus cum tractatu manuscripto sancti Hieronymi in Epistolas Pauli et alias Canonicas; cui in fine attexitur Kalendarium cum anniversariis coenobii Heriniensis. Dixi supra num. 169 annum in hoc codice, uti et in Pratensi, inchoari a vigilia Nativitatis Domini.

213. Jam vero, ut de ejusdem simplicitate et puritate statuas, percurre menses singulos, augmenta [Col. 0563C] Rhemensia secerne, continuo perspicies pauca additamenta immisceri, raras interpolationes, lituras vix unam aut alteram. Ad IV Januarii refertur Rigobertus Rhemensis archiepiscopus; XV de Mauro adjectum, discipuli B. Benedicti abbatis. Demum XXIII nescio unde accersitus sit beatissimus Hildephonsus. nisi hic aut in provincia Rhemensi, aut in coenobio, cujus olim codex fuit, peculiarem cultum habuerit. Mense Februario, Blasius ad III retractus est; VIII additur Paulus Virodunensis, forte ibi etiam proprius. Mense Martio, sola prima die defectus aliquis reperitur. Mense Aprili, praeter Rhemensia, XVIII de Materno, XIX, de Leone IX; XXIV, de Bova et Doda; XXX, de Maderniano; sola occurrit Maria Aegyptiaca, quae ad IX signata est Mense Maio; quinque dies sunt [Col. 0563D] ab Usuardo diversi, ut I de Marculfo; VIII, de Gibriano; IX, de translatione Nicolai; XX, Romani monachi; XXIX, de translatione Remigii; sed multum fallor nisi haec omnia Rhemensi provinciae propria sint. Mense Junio, VIII in Medardo, aliquid deest; XXI, omissus Leutfredus; XXIII, deest Felix Sutrinus, quemadmodum et III Julii, socii ejus Irenaeus et Mustiola, de quibus vide nostras Observationes.

214. Praeterea, mense Julio una occurrit litura in principio, quam puto esse de translatione S. Benedicti; XVIII, adjectus est Arnulfus; deinde XX et XXIII translationes Rhemensibus celebres de Theodosia et Nicasio. Mense Augusto, XIX superadditur textui Bertulfus abbas, ex propria, opinor, coenobii [Col. 0564A] institutione. Tum XXV, In pago Viromandensi, S. Hunegundis. Mense Septembri, I, agit de Aegidio, Sinicio, et Nivando, tanquam Rhemensibus; III, additur Remaclus; VII, XXV et XXVII, item de Rhemensibus: at X nonnihil mutilus est, XX interpolatus, ut Observationes nostrae fusius explicant. Mense Octobri, I, purus non est; XXVII, ponitur Vigilia sanctorum Simonis et Judae; de qua dubitari potest an Usuardina non sit; XI, XV, XVI, XX, XXI et XXV, non excedit nisi in solis Rhemensibus. Mense Novembri, I, II, VI, IX, XV, XVIII, XXIII, XXVI. Demum mense Decembri, IV, XVI et XXIX, pleraque additamenta pure Rhemensia sunt. Ineat modo rationem curiosus aliquis, conferat Heriniensem cum famoso Pratensi autographo, utriusque excessus aut defectus [Col. 0564B] ad aequam lancem, ad justam trutinam excutiat, si nullo ducatur partium studio, spondere ausim, ratione rite subducta, pedibus et manibus in nostram iturum sententiam.



§ III.---De Tornacensi aliisque vetustioribus maxime probatis.

215. Secundum ab Heriniensi codicem censemus eum qui apud nos Tornacensis vocatur, quem aliquando cathedrali illi perantiquae in usu fuisse, si aliunde nobis non constaret, ex additionibus ei ecclesiae propriis satis demonstraretur. Credimus autem ex Altovillariensi prope Rhemos coenobio Tornacum delatum, aut forte ex monasterii illius codice aliquo olim transsumptum, ut dixi in Observationibus meis, praesertim [Col. 0564C] IV Julii. At quaecunque demum codicis origo fuerit, speciem et antiquam et elegantem refert, majori forma in membrana scriptus, atque elegantibus, quamvis nonnihil extritis, cancellis distinctus, quibus quandoque textus magis aptari videtur, quam cancelli ipsi textui accommodentur. Aetatem ejus ex subjuncto Necrologio, eadem, ut apparet, sed pressiori manu scripto, sic probabiliter erues, si attendas Anselmum et Geraudum vel Geraldum, Tornacenses saeculi XII episcopos; atque item Stephanum et Gosuinum, alias Goscelinum, qui anno 1203 et 1218 vita functi sunt, prima manu signari; at vero Walterum, oriundum de Tornaco, hujus ecclesiae episcopum, cui Sammarthani cognomentum Marvis apponunt, quique sedem tenuit ab anno 1219 [Col. 0564D] ad 1252, in praefato Necrologio referri XIV Kal. Martii, manu secundaria, quemadmodum et successores, Walterum de Mandra, defunctum 1262, et Joannem de Buchel vel Buchiaul, mortuum 1266; unde verosimiliter conficitur scriptum fuisse Martyrologium inter annos 1219 et 1252. Haec pro codicis aetate.

216. De sinceritate et simplicitate ex Observationibus nostris statuent aequi lectores. Certum est a prioribus duobus multum recedere, non quidem saepius in sanctorum numero, sed nonnulla annuntiationum correptione, quasi revera paratis cancellis, ut jam dicebam, Usuardini indiculi aptari debuerint; vel quod librarius minori scrupulo, grassari [Col. 0565A] nonnunquam, et longiores orationes contrahere, sibi licitum putaverit. Quod si cavisset scriptor ille, quicunque primus codicem temeravit, de nativa simplicitate codex hic cum Heriniensi ferme certaret. Singulas contractiones enumerare nimis taediosum foret; generatim loquendo, aut purus passim, aut puro proximus est; aliquantulum deviat XVI, XVII, XVIII et XX Julii, atque item XIX Octobris, ubi excusari potest, quod propria aliqua, aut Altovillariensia, aut alia perperam Usuardo, vel saltem Martyrologio sub Usuardi nomine ascripserit. Dolendum profecto amanuensium vel incuria, vel audacia tam insigni codici debitum decorem splendoremque ademptum fuisse. Titulus et praefationes avulsae sunt, habetque hiatum plane notabilem a IX Augusti [Col. 0565B] ad XXVI Septembris, avulsis, imperitorum culpa, pretiosis foliis. De adjuncto Necrologio, satis diffuso, dicere coepimus; ex eo Tornacensis ecclesiae benefactores plurimi facile dignosci enumerarique possent.

217. Tornacensi aetate suppar, qui multo antiquior majoribus nostris visus est, codex domus professae societatis Jesu Antuerpiae, quem Henschenius, non uno loco; tomo II Aprilis, pag. CCCCXLV, infra E; tomo II Maii, pag. CXXXI, infra B; in Praetermissis, de S. Letardo; rursus XVIII Maii, in Praetermissis de S. Mildreda virgine; tomo IV, pag. CXXXVI, infra A, et alibi, ante annos sexcentos scriptum putavit. Specimina ex eo inter Bedae exemplaria protulit Bollandus praefationis generalis pag. XLIX, ubi [Col. 0565C] recte advertit, Bedae nomine, sed ab recentiore manu praetitulatum esse. Notat item, et vere, Anglicanum esse, nam pluribus diebus, ut alibi saepe suis locis ostendimus, augmenta Anglicana adjecta exhibet. Hoc vero codici huic peculiare quod uniformis non sit, aliquando enim, ut mense Januario, auctior est, alibi passim purus Usuardus; mense Octobri et Novembri manu paulo recentiori suppletus. Quod de Heriniensi diximus, seclusis Rhemensibus, purissimum esse, id ferme de hoc codice dici posset, si Anglicana nonnullaque in principio liberiora augmenta abessent. De Auctariis Anglicanis, vide mensibus singulis dies plerumque aliquos; notavi: ex Julio, II, VI, VII, VIII, XV, XVII, XXXI. Ex Augusto, XXIV. Ex Septembri, IV, XVI, XXX. Ex Octobri, VI, [Col. 0565D] VIII, XI, XII, XIII et XV, etc.

218. Haec codicis patriam abundantissime probant. Ad aetatem quod attinet, puto extritas rubricas, exesas litteras, et lacera hinc inde folia Henschenii oculos fefelisse, nam ex sexcentis annis, meo quidem judicio, bina saecula subdici possunt, sic ut ad saeculum XIII pertineat. Forma litterarum cum Tornacensi satis aperte convenit; at decretorium argumentum praebet adnexa VII Julii, S. Thomae martyris translatio, ubi certissime Cantuariensem episcopum indicari existimo, cujus translatio eo die, saltem eo mense facta cognoscitur anno VIII Honorii III pontificis, qui est 1223. Unde patet me recte principio dixisse codicem hunc cum Tornacensi [Col. 0566A] aetate supparem esse; quod etiam ostendit apposita utrique XXV Novembris sanctae Catharinae commemoratio, in antiquioribus, Pratensi, Heriniensi, sequenti Rosweydino aliisque ignotae. Porro codex iste ut inter Usuardinos proprio aliquo nomine designaretur, breviori appellatione a nobis vocatus est Antuerpiensis major, ut contradistinctus a minimo in forma octava, quem simpliciter Antuerpiensem dicimus, et alium grandem tomum, qui Antuerpiensis maximus nominatur, cum hic noster sit in forma quarta membraneus, compactus cum Beda ecclesiae Atrebatensis, ex quo Florus ille a nostris editus potissimum eductus est. Notavi superius non pauca hinc inde reperiri, in quibus cum Pratensi concordat, tum maxime cum hic a caeterorum turba recedit.

[Col. 0566B] 219. Postremis duobus Usuardis hic descriptis, aetate paulo superior est praeclarus omnino codex, manu elegantissima in membrana, majori forma seu folio exaratus, qui fuit ecclesiae B. Mariae Ultrajecti, tanti olim a Rosweydo aestimatus, ut ex eo genuinum Usuardum reddere cogitaverit in magna illa Martyrologiorum, duobus voluminibus collectione manuscripta, quae apud nos exstat, hujus praefationis exordio atque alibi non semel citata. Hinc codici ipsi nomen inditum: ne enim saepius recurreret longa illa paraphrasis ecclesiae B. Mariae Ultrajecti, breviori nomenclatura Rosweydi, vel Rosweydinum semper appellavimus. Habet sane nostrum hoc manuscriptum quo nitore, ornatu et elegantia legentium oculos rapiat; at enim licet his titulis, imo et vetustate [Col. 0566C] sua priores duos Tornacensem et Antuerpiensem majorem antecellat, locum duntaxat quartum inter Usuardinos Musaei nostri obtinet, cum puritate et sinceritate tantum illis inferior sit quantum superat antiquitate. Non multa contrahit hic scriptor, sed pro sua licentia amplificat; frequentiora ex Hieronymianis codicibus additamenta nonnunquam mihi suspicionem injecere, Grevenum in augendo Usuardo, vel ipsum hunc codicem, vel saltem ejus ecgraphum adhibuisse.

220. Caeterum de codicis hujus aetate notavit Henschenius tomo II Aprilis, pag. VII, infra litt. A, hoc Martyrologium citans, quod ante quingentos annos ex Martyrologio aliquo Anglicano videtur transcriptum. Hic et aetas et patria vere ab Henschenio [Col. 0566D] designantur. De annis quingentis iterum agit tomo IV Junii, pag. CCCCLVI, col. 1, circa finem. At die V Junii, pag. 456, litt. D, in Bonifacio episcopo Moguntino, praedictam aetatem distinctius determinat, afferens exaratum fuisse circa annum 1138. Recte, opinor, et accurate, idque Henschenius colligere potuit ex brevissimo chronico, Martyrologio isti praefixo, quod ad annum 1138 pertingit, in quo clarissime eadem apparet manus qua totum Martyrologium scriptum est. Non puto verosimiliori argumento veteris cujusdam codicis aetatem definiri posse; atque hoc est quod dicebam, Tornacensi et Antuerpiensi majore antiquiorem esse. Accedit et alia valde probabilis ratio, quod careat annuntiatione sanctae Catharinae [Col. 0567A] virginis XXV Novembris. Imo clarissime, ni fallor, confici potest ex eo quod de sancto Thoma episcopo Cantuariensi, celeberrimo saeculi XII martyre, altum sileat, cum is in utroque priore diserte exprimatur, ut vide in Auctariis XXIX Decembris.

221. Quod vero aliis istis simplicitatis atque adeo auctoritatis ordine postponatur, facit jam insinuata descriptoris libertas, qui Martyrologium Usuardinum nimis frequenter ex codicibus Hieronymianis et ex Adone interpolavit, aut aliunde auxit, aut modice corripuit, ut Observationes quotidianae Auctariaque nostra manifeste ostendunt. His adde accessiones Anglicanas (unde patriam superius observabat Henschenius) quarum hic pauculas attigisse satis est; caeteras lector suis locis facile animadvertet. [Col. 0567B] Ad diem XII Martii adjicitur Elfragus Wintoniensis episcopus. Ad VI Julii, depositio Sexburgae. Ne singula prosequar, videantur XIII, XV et XXXI Augusti; IV Septembris et alibi saepe. Prope exciderat adnotare, quod in aliis codicibus rarum est, id in hoc reperiri, ex quo de ejus vetustate liceat facere conjecturam, nempe, quod aeque ac Heriniensis diphthongum ae ascribat per e subvirgulatum, quemadmodum supra de primario illo codice nostro Heriniensi studiose monuimus. Hoc denique repetendum quod de Antuerpiensi majore observatum est, Rosweydinum, quo de loquimur, manuscriptum, cum praefato codice et Aquicinctino, Pratensis vestigiis plerumque insistere, dum hic a reliquis omnibus dissentit.

[Col. 0567C] 222. Illustrem vocavit Henschenius tomo I Aprilis, pag. XIV, infra litt. E, codicem alium, a praecipua ejus annuntiatione XX Junii posita, Pulsanensem dictum, quoniam ibi de Joanne abbate Pulsanensi ita agit, ut plane det intelligere olim in coenobio illo ex antiquiori Usuardino exemplari descriptum fuisse, sed saepissime contractum et decurtatum. Ex anno obitus Joannis, incarnati Verbi 1139, ferme collegit Papebrochius tomo IV Junii, pag. 39, num. 8, tam vetustum esse hoc Martyrologium, ut sub immediato sancti successore Jordano scriptum videatur, quippe aliorum Pulsanensium sanctorum nomina nulla habens. Facile assentior, cum ea signa praeferat quae vetustatem omnino commendent. Indicium vero haud obscurum exhibet, dum de Thoma Cantuariensi ad [Col. 0567D] marginem et recentiori caractere meminit, ut est in Auctariis citata superius die XXIX Decembris. Quo pacto ad nos pervenerit, explicat ibidem laudatus Papebrochius, ex notula a Bollando codici praefixa. Scriptus est in membrana, forma octava, principio diebus quatuor mutilus. Jam dixi, et ex toto opere nostro liquet multoties Usuardum abbreviari, et nonnulla quandoque nimis libere omitti; addo, mense Junio Usuardum nonnunquam deseri, et ex Hieronymianis suppleri, forte quod in apographo Usuardino, ex quo descriptus est codex, aliqua defuerint quae oportuit aliunde accipere.

223. Vetus item, membranes, in minori forma scriptus est codex ille, quem quia alio remittere [Col. 0568A] non possumus, simpliciter vocamus Antuerpiensem. Nulla certa aetatis signa praefert, praeter characterem, qui saeculum XIII sapere omnino videtur, mihique id adeo facilius persuadeo, quod nullos sanctos signet eo saeculo posteriores. Sunt in praefixo Kalendario S. Thomas confessor, VII Martii; XXIX Aprilis Robertus abbas, is haud dubie qui ordinem Cisterciensem primus inchoavit. Tum XX Augusti, litteris miniatis, Bernadus abbas, unde non inepte conjicitur codicem olim ad Cisterciense aliquod monasterium spectasse. Ad XV, Octobris, ponitur Franciscus; ad XIX Novembris, Elisabeth. At vero notandum Kalendarium a manu longe recentiori esse quam sit Martyrologium cui praemittitur; certe nulli in hoc sancti reperiuntur Francisco aut Elisabeth recentiores. Purissimum [Col. 0568B] Usuardum non esse docebunt Auctaria. De caetero notavi superius num. 172 ex hujusmodi manuscripto factam esse primam illam et omnium vetustissimam editionem Lubecanam anni 1475; unde in opere nostro semper conjunguntur haec duo Martyrologia citando Antuerp. et Max.-Lubec; quibus plerumque accedit codex alius, cujus solum extractum seu collationem habemus, ex bibliotheca celeberrimi abbatis Ughelli, unde nomen inditum, Ughellianus, de quo cum aliis extractis infra agemus.

224. Usuardinis manuscriptis melioris notae etiam annumerandus venit codex Marchianensis, quem putamus in ipsa abbatia integrum non exstare quandoquidem solum mensem Februarium inde acceperimus, cum lacinia aliqua mensis Martii. Ex eo specimine [Col. 0568C] caetera facile cognosces; utinam, si adhuc supersint, ad nos aliquando transmittantur: id per aliquos e nostris Patribus saepe jam frustra impetrare tentavimus. Viciniae gratia, Marchianensi subjungo Aquicinctinum exemplar, quod licet totum quoque et plenum non habeamus, defectum illum abunde supplet accuratissima ejusdem collatio, cum secunda Molani editione anni 1573, ubi ea qua fieri potuit diligentia, variantes lectiones omnes appositae sunt, ex quibus de totius codicis puritate et simplicitate judicium feratur. Ex praefatis extractis videor posse conjicere codicem illum saeculo tertio decimo haud posteriorem esse; eadem pro Marchianensi sententia. Hoc autem Aquicinctino nostro cum Antuerpiensi majore et Rosweydino commune est, [Col. 0568D] quod ubi Pratensis a reliquis deviat, hic cum duobus solitis sociis classem illam peculiarem constituat, de qua jam saepe superius atque in Observationibus nostris Usuardinis frequenter sermo recurrit.

225. His omnibus subjungi debet, si non puritatis, aut simplicitatis, saltem antiquitatis jure, vetus codex sancti Richarii, quem a priori coenobii illius nomine Centulensem indigitamus, et merito, cum ex IV Junii, XXVI Augusti, II Decembris et aliis diebus clarum sit ibi olim scriptum atque usurpatum fuisse. Manu sua ascripsit Rosweydus se Martyrologium suum habuisse ex abbatia S. Vedasti, unde prius ecgraphum sibi describi curaverat, quod inter collecta [Col. 0569A] manuscripta, ad Bedam pertinentia, repositum inveni. Fefellit titulus, hoc modo expressus: Incipit Martyrologium secundum Bedam, per anni circulum. Hinc factum ut a Bollando praefationis generalis pag. XLVIII primo loco inter Bedae exemplaria repositum sit, extractis sex primis anni diebus, licet a vigilia Nativitatis scriptor Martyrologium exordiatur. Evincunt soli isti dies nihil in toto illo Martyrologio haberi quod ad Bedam ullo modo pertineat. Mihi evidens est scriptorem, quisquis fuerit, Usuardum habuisse prae oculis, quem pro suo libitu aut commodo mutavit, corripuit, interpolavit, in id maxime intentus, ut quotidie pleraque abbreviaret. Jam dixi Martyrologium incipere a vigilia Nativitatis; addo hic principium tale esse, ut si librarius reliqua eo [Col. 0569B] modo prosecutus fuisset, merito codex ille inter Usuardinos primae et optimae notae computaretur.

226. Ad quod saeculum reducendus sit, ex scripturae modo non facile statues, hic enim vetustatem, nisi vehementer fallor, justo antiquiorem praefert. Pressus character, satis elegans et paulo grandior in membrana, forma quarta, in principio multum exesus, saeculum XII ferme sapere videretur, nisi ibi legerem ad IV Kal. Maii, seu XXVIII Aprilis: Eodem die Mediolani, sancti Petri martyris ab haereticis occisi. Item XXV Augusti: In Francia, sancti Ludovici regis Francorum, ac gloriosissimi confessoris, XII, lc. in cap. Haec enim plane innuunt scriptum duntaxat fuisse sub initium saeculi XIV. Atqui [Col. 0569C] haec tamen qualiscunque aetas, praecipuus est titulus, quo sibi aestimationem aliquam codex ille conciliat, cum de caetero rarissime, praeterquam in principio, puritatem attingat, semper ad Auctaria rejiciendus; sicut plurimum, singularem classem constituens, quemadmodum facit codex alter, qui inter extracta collocatus est olim coenobii Carthusianorum Ultrajectensium, sub nomine Matriculae, unde quotidie inter accessiones citatur sub titulo Matriculae Carthusae Ultrajectensis, quae est etiam purum putum Usuardi compendium, saepe vel in solo sanctorum numero deficiens. Utrique id quodammodo privilegii concessum, ut amborum textus integri diebus singulis describendi fuerint.



§ IV.---De codicibus quos mediae notae appellamus.
[Col. 0569D]

227. Sequentibus codicibus, plerisque Belgicis, mediae seu saltem inferioris notae appellationem indidimus, quod tum aetatis, tum Usuardinae simplicitatis ratione, cum superioribus plane conferri non possint. Videntur ex eodem, aut saltem non multum dissimili fonte promanare, longioribus hinc inde elogiis respersi; sed, quod mirere, non multis sanctis Belgicis aut aliis popularibus aucti. Inter hos, a voluminis magnitudine nomen sortitus, praecipuus et speciosissimus est codex maximus, eleganti charactere in in membrana descriptus, corio suillo vestitus, cujus cum verum domicilium hactenus non detexerim, Antuerpiensem maximum a diuturna commoratione [Col. 0570A] nominandum censui. Belgicum esse constat, ex festis propriis in Kalendario signatis, ubi X Julii notanter ponitur, singulari rubricae praerogativa, S. Amelberga, quae cum in monte Blandinio festivius colatur, suspicionem ingerit, aut in ea abbatia, aut saltem Gandavi codicem olim usurpatum fuisse. Aetatem scrutando reperi, nam inter parva opuscula Martyrologio subjuncta, ante, Provinciale omnium partium mundi, in explicatione versiculorum Paschalium, indicatur annus 1425, eadem manu qua caetera omnia ascriptus. Codicis splendorem et magnificentiam ex eo intelligas, quod singulae facies, dierum singulorum Usuardinis textibus respondeant; sinceritatem, ex toto operis nostri decursu.

228. Antuerpiensi isti maximo aut compar aut [Col. 0570B] proximus est Usuardus Ultrajectinus, forma quarta et ipse membraneus ac nitide scriptus, ad cujus calcem, ante variarum benedictionum collectionem, et patriam suam et domum designat, his verbis: Pertinet ad domum Clericorum S. Jheronymi in Trajecto. Haec cognomenti ratio fuit, atque ut a duobus aliis Usuardinis Ultrajectinis distingueretur, majorem illum insignem, qui fuit ecclesiae B. Mariae, quemque tanti fecit Rosweydus, ab ipso supra vocavimus Rosweydinum; alterum vero typis excusum, cujus solum semestre primum ad nos pervenit, de quo meminimus num. 173, editionem Ultrajectinam Belgicam, hunc simpliciter Ultrajectinum placuit nuncupare. Nusquam occurrunt certa aetatis indicia; at, [Col. 0570C] si recte conjicio, Antuerpiensi maximo non multo antiquior esse potest. Quodnam proprie tempus designet festivitatis sacrorum Stigmatum, XVI Septembris primo loco posita, non ausim temere determinare. Ut ut fuerit, nihil codici illi detractum volumus, tametsi in serie Usuardinorum manuscriptorum mediae notae Antuerpiensi maximo postponatur.

229. Sequuntur bini codices, simul compacti in forma quarta, quorum alter Belgice in membrana, alter Latine in charta crassiori exaratus. Fuit ille, qui vernacula lingua scriptus est, ad usum Sororum regularium lacus sanctae Mariae juxta Leydam, ut notavit Bollandus tomo I Januarii, pag. 165; alter in Actis vocatur Usuardus Leydensis sanctae Caeciliae. Nos eam nomenclaturam in utroque servavimus, ne [Col. 0570D] alias longiori paraphrasi Lugdunenses Batavorum dicendi essent, aut si simplicius, Lugdunenses vocarentur, facile imperitior aliquis Lugdunum Galliae, cum Lugduno Batavorum confunderet. Ambos codices Usuardinos esse dubitari omnino nequit, sed auctos atque prioribus duobus Antuerpiensi maximo et Ultrajectino perquam similes. Fateor Belgicum, quanquam male depictum, nonnunquam purius aliqua referre, in quibus cum Antuerpiensi maximo aliquando consentit, ut suis locis indicatum est: verum ea passim tam exigui momenti sunt, ut hac causa Belgicus Latino praeferri non magnopere debeat. Ubi autem concordes invenio, quemadmodum plerumque concordant, sub uno eodem Leydensis nomine [Col. 0571A] utrumque complector. Neuter antiquitate saeculum XV superare videtur.

230. Duobus proxime adumbratis elegantior est, sed ejusdem, nisi multum fallor, aetatis, codex alius ejusdem formae, in membrana descriptus, quem a collegio nostro Lovaniensi, cujus olim fuit, Lovaniensem indigitamus. Ipsum ex Antuerpiensi maximo, vel Antuerpiensem maximum ex ipso transumptum crederes, nisi saepius sanctorum elogia decurtata aut mutilata repraesentaret. Submonuit Bollandus alicubi Martyrologium hoc Lovaniense Ecclesiae alicujus Belgicae olim fuisse; cum sanctos signet dioecesis Cameracensis, ut Gudilam, Rumoldum, Gaugericum, Nicasium et alios. At postremi duo Usuardini sunt, ut proinde a solis Gudila et Rumoldo [Col. 0571B] firmanda sit conjectura. Aliunde satis colligitur fuisse coenobii alicujus ordinis sancti Augustini, quandoquidem sanctissimo doctori semper adjectum exhibeat titulum Patris nostri, idque non solum in ipsius Martyrologii contextu, verum etiam in subjectis opusculis, quae cum Martyrologio olim compacta, ac religiosis illis Augustinianis in usu fuisse existimo. Canonicis autem Regularibus potius quam Eremitis servivisse, inde conjicio quod de sancto Nicolao Tolentinate non meminerit.

231. Sextus mediae notae codex nomen habet ab eo coenobio cujus notam praefert his verbis appositam: Liber monasterii beati Anthonii in Alberghen, Canonicorum Regularium, datus a venerabili domino Henrico Mathie, vicario in Wersloe. Ex Miraeo, in [Col. 0571C] Originibus Canonicorum Regularium didici, praedictum coenobium situm fuisse in Tuenta, dioecesis olim Ultrajectensis, ex qua codex hic sanctos plerosque consignat. Forma et scriptura cum Leydensi Latino satis convenit, sed isto nonnunquam auctior est. Scriptus videtur ad usum Patrum ordinis S. Francisci, quod patet ex IV et XI Octobris, ex XIII ac XX Junii aliisque locis. Nec mirum videri id debet, cum monasterium istud Albergense exstrui primum coeperit anno 1406, ut habet antiquus aliquis codex noster ms. sub nota + ms. 34, fundationem ipsius describens, narransque evocatos illuc fratres ex congregatione Zwollensi, quae per id tempus cum Daventriensi regularis disciplinae observantia et sanctitatis fama maxime inclarescebat, teste praefato [Col. 0571D] nostro codice manuscripto aliisque historiis Transisalanis saeculi XV. Atque haec pro codicis notitia satis dicta sint.

232. Ordine uti et sinceritate posterior est, licet fortasse aetate paulo prior, codex noster Danicus, qui ab Henrico quodam equite, cognomine Rancou, emptus Lubecae 1584, ad domum professam Societatis nostrae Pragensem devenerat, dono datus Bartio et Janningo an. 1688 ibi existentibus. In prima pagina ascripta sunt haec verba: Liber conventus Nistadensis provinciae Daniae. Ad Franciscanam familiam spectasse conventum illum probat in inferiore ora folii XVII Septembris recentius ascripta: In monte Alverno, impressio sacrorum stigmatum [Col. 0572A] beati Francisci, festum majus duplex. Item XIX Augusti, charactere etiam novo: Civitate Massiliensi, beati Ludovici episcopi et confessoris, de ordine Fratrum Minorum, festum majus duplex. Rursus XI Octobris: Translatio sanctae Clarae virginis, festum minus duplex. Et VIII Novembris: Item translatio S. Ludovici confessoris. Sic ad marginem appositi sunt Bernardinus XX Maii; Bonaventura, XIV Junii, etc. Franciscus primum locum in textu occupat, IV Octobris XXV Maii: Apud Assisium, translatio beatissimi Patris nostri Francisci. Cum autem translatio Antonii Patavini facta 1349 aut 1350, et quae primo citavimus ab alia manu sint, videtur conjici posse codicem illum saeculo XIV recentiorem non esse. Patriam manifestant X et XI Julii, Kanutus et Ketillus, aliique [Col. 0572B] locis aliis. Quantum porro ab Usuardina simplicitate distet, ex quotidianis auctariis intelligi dabitur.

233. Supersunt codices duo integri, non ignobiles, forma quarta, membranei et satis antiqui, Bruxellensis et Hagenoyensis, quibus inter manuscriptos mediae notae postremus locus dandus fuit, quoniam praeter caeteros liberius ac liberalius aucti et interpolati sunt: praeterquam quod stylo, ordine et ineptiori scribendi modo reliquis cedere debeant. Bruxellensis tomos duos complectitur, praefixo Kalendario et tractatu de decem persecutionibus, per gentiles Romanorum imperatores Ecclesiae illatis, etc., quibus subnectitur canonici Bruxellensis praefatio, ubi, laudatis antiquorum Martyrologorum, praesertim [Col. 0572C] Usuardi, conatibus, sic inter alia disserit: »Sed negligentiae vitio hucusque non caruit, quod hujusmodi sanctorum (quos Ecclesia Bruxellensis recolebat) in lectione Martyrologii memoria non fieret, pro iis diebus, quibus nos eorum festa celebramus. Quae res pia quadam sollicitudine, venerabiles dominos, praeceptores meos, decanum et capitulum hujus ecclesiae collegiatae et plebaniae sanctorum Michaelis archangeli et Gudilae virginis, matricis aliarum ecclesiarum totius hujus insignis oppidi Bruxellensis Cameracensis dioecesis, ad jubendum, meque ipsorum inutilem canonicum ad obediendum compulit, quatenus ex praefatorum Patrum Martyrologiis, sanctorum solemnitates,« etc. Hinc licentius evagatus, multa collegit, sed male, pro suo [Col. 0572D] arbitrio disposuit, uti auctaria legenti ultro occurret, ex quibus etiam intelliget quantum absit ab Hieronymianorum brevitate, de qua re diximus num. 38. Aetatem nemo facile eruet: nisi fallor, ad finem saeculi XIV vel ad initium saeculi XV pertinet.

234. Hagenoyensem vocamus ab incolatu, sive a possessore Mag. Nicolao Schickio, Hagenoio, nam de caetero non video magis ad Hagenoyam quam ad aliam quamlibet Alsaciae vel Palatinatus civitatem revocari debere. Scriptor nomen indicat versibus quatuor pinguioris Minervae ad calcem adjectis, ex quibus habemus scriptum fuisse Martyrologium anno milleno quater C et duodeno, Junii die decima sexta, Penna facit litteras Wydo Krentzelin has glutinatas. [Col. 0573A] Poterat scriptionis tempus non improbabiliter colligi ex XXVII Septembris, ubi Elzearius Ariani comes per Urbanum V noviter canonizatus dicitur: cum enim ea canonizatio facta fuerit an. 1469, non poterat codex a fine saeculi XIV vel initio XV longe recedere. Porro si Krentzelinus iste, alicubi a Castellano citatus, hujus Martyrologii collector fuerit, non magnam retulit laudem, nescio quas historias passim commiscens quae ab Usuardi aliorumque codicum Usuardinorum stylo remotissimae sunt, quasque saepe referre piguit. Non poterat tamen codex ab Usuardina classe excludi, cum plerumque eosdem sanctos, imo passim Usuardi ipsius phrasi, quanquam corrupta et luxata, consignet. Hactenus de codicibus plenis et integris quibus in hac editione et [Col. 0573B] recensione usi sumus.



ARTICULUS V. De codicibus quorum sola habemus extracta seu lectiones variantes.

235. Hos codices merito distinguimus ab iis quos plenos et integros, seu typis editos, seu manuscriptos hactenus retulimus. Per extracta autem seu variantes lectiones, ea hic intelligo in quibus ab Usuardi textu aut excedunt aut deficiunt. Ut rem clarius percipias, paucis explico quae mihi saepius narravit bonae memoriae magister meus Papebrochius extractorum, praesertim posteriorum, hanc rationem reddens. Dum cum Henschenio annis 1660, 1661 et 1662 per Germaniam, Italiam et Galliam peregrinatus, ea de sanctis monumenta, tum Graeca tum Latina, collegit [Col. 0573C] quibus Museum nostrum egregie locupletatum est, ne in describendis Martyrologiis Usuardinis, quorum tanta apud nos erat copia, nimium detinerentur, hac usi sunt methodo. Greveni editione, ut facile portatili magisque commoda, in exemplum assumpta, ubicunque manuscriptum aliquem Usuardum nacti sunt, totum cum Greveni editione anni 1521 contulere, variantibus seu auctariis in adversaria relatis, unde percommode accidit ut, facto temporis compendio, ea omnia compararint quae alias longiorem moram sumptusque majores postulassent; puta, si singuli isti codices per ipsos aut per amanuenses ad verbum describendi fuissent. Haec itaque omnia quae sic adnotata et extracta sunt, lectiones variantes seu accessiones Usuardinas vocamus, quas inter nostra [Col. 0573D] auctaria collocanda putavimus.

236. Praefata extracta, seu variantium elenchi, ferme triginta sunt numero; suntque adeo totidem codices, quos si superius enumeratis editionibus, quibus usi sumus, quatuordecim, codicibus mss. decem et septem, denique octodecim aliis a Chiffletio collectis, adjunxeris, patebit postremam hanc nostram editionem ex codicibus propre octoginta adornatam, illustratam, repurgatam. Nolim tamen dissimulare esse aliquid quod in collationibus et recensionibus ab Henschenio et Papebrochio factis mihi displiceat, cum ex indiculorum nostrorum modo perspexerim non omnes interpolationes appositas esse, ut manifeste comperi in codice Ughelliano, [Col. 0574A] passim simili editioni Lubecanae maximae et Antuerpiensi manuscripto; prioris enim additamenta omnia exactissime notata sunt, non item ea quae haud dubie in medio textu inserta fuerant. Quod cum Papebrochio pridem objicerem, candide fassus est ita ab ipsis institutas fuisse collationes manuscriptorum cum Greveno, ut nonnisi de prima et ultima annuntiatione solliciti fuerint. Haec praemonere oportuit ut advertat lector quam sincere juxta ac rigide expensa et discussa sint documenta omnia ex quibus haec nostra Usuardina editio concinnata est. Jam extracta, atque una codices unde accepta sunt, sic breviter repraesentabo, ut nihil praetermissurus sim quod ad sufficientem omnium notitiam desiderari queat.

237. In nostra collectione primum locum occupat [Col. 0574B] codex Aquicinctinus, non ab Henschenio et Papebrochio, sed ab aliquo, fortasse coenobii illius monacho, accuratissime et distinctissime collatus, ne neglectis quidem intercurrentibus minutiis. De hoc supra dicere coepimus num. 224, ubi ipsi et Marchianensi fragmento inter antiquiores purioresque manuscriptos codices datus est locus, notatumque in multis convenire cum Pratensi, Antuerpiensi majore et Rosweydino, tum vel maxime, cum hi a caeterorum turma segregati sunt. Hic praeterea cursim observabo quae codicis Aquicinctini aetatem non obscure definire queant. Qui manuscriptum cum secunda Molani editione anni 1568 contulit ad 25 Augusti, descripta ultima commemoratione; Ipso die, Parisius, elevatio beati Ludovici confessoris, sedulo notavit, haec calamo [Col. 0574C] longe recentiore adjecta esse. Sic XXI octobris, ad hanc ultimam etiam annuntiationem: Coloniae SS. undecim millium virginum, additur: Haec sunt a manu recentiore. Hujusmodi indicia satis probare videntur codicem ipsum autographum saeculo XIII aut forte citius exaratum fuisse. De hoc paulo fusius, reliquos omnes multo brevius enumerabimus, ea sola describendo quae a collatoribus observata fuerint.

238. Antiquitatis et simplicitatis ordine sequi hic deberet manuscriptus Usuardus Marchianensis, citato num. 224 etiam laudatus; sed cum sola fragmenta duo, nempe mensis Februarius et pars Martii penes nos sint, plura dicere supersedeo.

239. Victorinus citari poterat sub duplici nomine, [Col. 0574D] quippe cum altero collatus: sed satis est id verbo hic indicasse. Variantes seu extracta scripta sunt manu Henschenii, praemisso hoc titulo; Usuardus Parisiensis ms. sancti Victoris, et excusus Molani, collatus cum ms. serenissimae reginae Sueciae, quod pertinuit anno 1521 ad Bernardum Hannetreau presbyterum curatum B. Mariae in ecclesia Silvanectensi. Videtur fuisse alicujus monasterii in dioecesi Nivernensi. Saepissime convenit, adeoque in Auctariis saepe citatur, cum alio codice reginae Sueciae signato n. 130, de quo infra.

240. Sequuntur fragmenta aliqua codicis ecclesiae Pulsanensîs ac Messanensis, tum Martyrologii Pleschionensis, quorum primum non magni momenti [Col. 0575A] est; alterum paulo majus, desumptum est ex manuscripto Longobardico, quod verosimiliter aut plenum non fuit, aut saltem integre legi nequivit.

241. Proximo extracto, etiam ab Henschenio descripto, haec in fronte praemittuntur: Usuardus manuscriptus reginae Sueciae, qui fuit illustrissimi principis domini D. Petri Vok Ursini, domini domus a Rosemberg, ultimi et senioris, et e primatibus Bohemiae, celsissimi et antiquissimi, an. 1609 collatus cum ms. Ultrajectensi in quarto, et excuso Molani. Codicem antiquum non esse ostendit commemoratio S. Bernardini posita XX Maii, cum hic sanctus obierit an. 1444.

242. Ex chartis PP. Fulliensium Parisiis hic interjicitur [Col. 0575B] sanctorum elenchus, qui an plane Usuardinus sit non audeo statuere. Sic incipit: Ex antiquissimo Martyrologio ms. prioratus de Daverone, ordinis sancti Benedicti, dioecesis Carnotensis. Citatur in Auctariis sub nomine codicis Daveronensis. Admiscetur series antiqua regum Franciae. Tum: Index et catalogus sanctorum, quorum passiones et Vitae continentur in Legendario ms. RR. PP. Carmelitarum Discalceatorum suburbii S. Germani Parisiis.

243. Ultima totius scripti pars est Martyrologium manuscriptum ecclesiae Ambianensis. Cum ipsum in serie Usuardinorum repererim, ut tale in Auctariis citavi.

244. Superius num. 116 locuti sumus de codice aliquo integro, inter extracta reposito, sub hoc titulo: [Col. 0575C] Compendiosum Martyrologium, excerptum ex matricula carthusiae Ultrajectinae, conscripta in pergameno, saltem primo digesta, jam facile a ducentis aut amplius annis. Poterat hujus codicis descriptor, qui ipsum cum Martyrologio Romano contulit, paulo certius aetatem determinare, si advertisset, XXX Julii sic legi: Brigittae sanctimonialis, a qua habent ortum illius ordinis observatrices, quae modernis temporibus in dioecesi Trajectensi oriri coeperunt. Non ponitur Bruno VI Octobris. Est merum Usuardi compendium, semper integre, ut citato numero diximus, in Auctariis descriptum.

245. Tres Usuardi Bigotiani satis puri esse debent, cum pauca additamenta invenerint Henschenius et Papebrochius; hic singulis notas apposuit. De [Col. 0575D] primo sic habet: Usuardus collatus cum Martyrologio M. bibliothecae Bigotianae, sub nomine Eusebii, Hieronymi et Bedae, quod olim fuit alicujus conventus Patrum Coelestinorum, sign. P. 5. De secundo scribit: Ex ejusdem bibliothecae codice antiquo signato E 4, vel E 40, qui fuit ecclesiae S. Stephani, ut putatur, Cadomensis, in quo fere simplex textus Usuardi et paucissima Bellini. Vix ulla in isto additamenta reperta sunt; nec multa in tertio: Usuardus collatus cum tertio vetustiori, sign. D 9. Omnes incipiunt a vigilia Nativitatis Domini, quo modo Usuardum ipsum Martyrologium suum inchoasse diximus num. 169.

246. Sequitur foliolum, P. Chiffletii manuscriptum, [Col. 0576A] sub hoc titulo: Excerpta ex Martyrologio S. Benigni Divionensis, quod ipsum est Usuardi Martyrologium, paucis vel textui insertis, vel ad marginem ascriptis, quae hic pleraque collegimus. Pauca certe Usuardo adjecta invenio: quae ad marginem apposita dicuntur, spectant ad dedicationes altarium, vel capellarum, ut plures habentur in famoso Pratensi codice, sed eas prope omnes praetermisimus, nisi cum in aliis exprimuntur. Altera collatio a manu Papebrochii sic depingitur: Martyrologium Usuardi, collatum cum ms. S. Benigni Divionensis, quod est apud Cistertium. Primum vocavimus Divionense hoc Cistertiense. Alia sunt inter Chiffletianos extracta, de quibus suo loco.

Est deinde Martyrologium Usuardi, collatum cum [Col. 0576B] manuscripto Cluniacensi. Exiguus accessionum numerus satis ostendit codicem istum purioribus annumerandum.

247. Martyrologium Usuardi, collatum cum ms. monasterii sancti Laurentii Canonicorum Regularium civitatis Augensis. Et in hoc pauca auctaria reperit Papebrochius, atque adeo si collatio recte instituta est, hic etiam puris nostris Usuardis accedit.

248. Paulo auctior est is quem Papebrochius ita designat: Martyrologium Usuardi, collatum cum ms. Fratrum Conventualium monasterii sanctae Mariae Chamberii, cui subjunctum Kalendarium, continens obligationes et mortes memorabiles illius conventus.

249. Sequens collatio facta est cum duobus Usuardis [Col. 0576C] manuscriptis reginae Sueciae, quorum alter notam praefert numeri 130; estque is idem, quem supra diximus saepe convenire cum codice Victorino. Secundus distinguitur per numerum 428. Utrumque auctiorem, ac proinde a simplicitate Usuardina multum recedere docebunt Auctaria

250. Ut tres proximi satis dignoscantur, describendus est totus Papebrochii titulus: Martyrologium Usuardi, collatum cum ms. A, domini Le Mare, quod fuit collegii Canonicorum S. Lazari Augustoduni, habetque in margine notatos obitus et obligationes istius collegii ex vi legatorum, etc., quae accuratissime exprimuntur. Item cum ms. B, in quo scribitur S. P. N. Augustini. Et ms. C, quod fuit alicujus conventus Franciscani, ut patet ex festis et Ordini propriis: [Col. 0576D] utrumque post seculum XIV, scriptum; pertinensque ad D. Du Cheval Divione, cum primum ante sexcentos annos scriptum esse constet. Extracta omnia ita inter se commista sunt, ut vix securus sim de recta singulorum citatione. Hic vere locum habet poetae dictum: Dum brevis esse laboro, obscurus fio. Eadem confusio proxime recurret in codicibus Florentinis ab Henschenio collatis.

251. Copiose auctus, et contra copiose contractus, codex Usuardinus Vaticanus, signatus num. 5949, scriptus charactere Longobardico, quem vocat Papebrochius Novam collectionem ex Usuardo, Adone et aliis factam pro ecclesia Beneventana. Pro ea ecclesia collectum aut compositum esse satis innuit titulus S. [Col. 0577A] Sophiae, toties in contextu relatus. Ex Adone vix quidquam habet, potius ex aliquo Hieronymiano interpolatus est. Aetatem quodammodo conjicere voluit Papebrochius, dum ait meminisse S. Romualdi et Thomae Cantuariensis. Sed de ea pluribus disputare operae pretium non est.

252. Hix sequitur codex ille, de quo supra non semel memini, nempe Usuardus abbatis Ughelli sive Ughellianus, quem in omnibus puto convenire cum nostro Antuerpiensi et antiquissima editione Lubecana maxima. Qui si accuratius collatus fuisset, haud dubie a duobus aliis nunquam divelleretur. Nolim tamen id tam certo affirmare, cum facile etiam in aliquibus dissentire potuerit.

253. Altempsianum recte advertit Papebrochius [Col. 0577B] in Anglia auctum esse, cum hujusmodi additamenta saepe recurrant. Qua occasione Romam pervenerit, explicatum non est, nec de ejus aetate scrupulosius inquirenda multum sui sollicitus: id vero observavi, codicem olim fuisse ecclesiae Wintoniensis, cum XXX Octobris ita legat: Ipso die ordinatio sanctissimi antistitis atque patroni nostri Swithini; alii scribunt Swithuni. Collatio nostra incipit a mense Martio, rejectis in finem Januario et Februario. Suspicor autographum ipsum ita olim scriptum, vel forte male compactum fuisse.

254. En modo confusionem Florentinorum codicum, de qua dicebam num. 250. Sic in fronte scripsit Henschenius: Martyrologium Usuardi collatum 1o cum ms. D. Caroli Strozzii, senatoris Florentini, [Col. 0577C] in quarto. Collatum 2o cum Martyrologio Florentino, edito Florentiae anno 1486 (alibi notatur 1484, sed primum numerum servavimus), per Franciscum de Bonaccursiis presbyterum, et spectat ad eumdem Strozzium, in quo dum desunt additur (+ deest). Collatum 3o cum manuscripto Medicaeae bibliothecae, in pergameno, in quarto. Quae si conveniat, inferius subditur, si alia ibi sola sint, superne linea trahitur. Quam haec errori obnoxia sint, nemo non videt. Conatus sum, qua potui diligentia, ad proprios codices referre singula; sicubi deflexerim, prudens lector facile ignoscet. Non videntur hi codices saeculum XV superare, certe perpetuis ferme redundant auctariis.

255. Sequuntur extracta, seu collationes aliae, [Col. 0577D] Florentiae et alibi factae, cum aliis Martyrologiis, ex Adone et ex aliis multum interpolatis, quae pro Usuardinis non agnovit Henschenius, neque nos eorum accessionibus Auctaria nostra crescere voluimus, aliunde satis ampla et numerosa. At cum Chiffletiana pleraque ex codicibus Usuardinis accepta videantur, eorum potior habita est ratio, unde hic singulorum nomina percurremus, ne quid in toto opere recurrat quod non undequaque explicatum sit. Hic titulus a Papebrochio omnibus praefigitur.


Extracta ex variis Martyrologiis a R. P. Petro Francisco Chiffletio.

256. Ex veteri manuscripto Usuardi S. Rigaud, [Col. 0578A] hoc est S. Rigaldi, in territorio Matisconensi. Si ex additionibus de codicis puritate judicare liceat, probum esse oportet, cum illae paucae sint numero.

257. Ex Martyrologio monasterii Jurensis S. Ragnoberti, ex Adone et Usuardo contexto, inquit Papebrochius; at si singula recte expenderis, a stylo Adonis permodice participat. Magis crediderim Usuardum esse ad aliorum morem, sed non multum interpolatum.

258. Ex Martyrologio ecclesiae Lugdunensis sancti Stephani; sub nomine Bedae, sic iterum loquitur Papebrochius, sed Adoni similiori. Non satis capio unde haec rursus similitudo accepta sit, nam Auctaria pleraque, si non Usuardum, saltem ejus enuntiandi modum ferme sapiunt.

[Col. 0578B] 259. Ex Martyrologio Usuardi ecclesiae Burdigalensis. Nihil additum est ex quo de ejus aetate statuatur. Quantum a primigenia simplicitate absit, intellige ex Auctariis.

260. Ex veteri Martyrologio Castri Karoli, seu, mavis, ex coenobio sanctae Mariae de Castro Karoli. Locum mihi hactenus ignotum fateor. Si codex Usuardinus est, non videtur contemnendus.

261. Ex Martyrologio Bizunticensi S. Pauli. Non multa habet ex quibus magis ad eam quam ad aliam quamlibet urbem pertinere dicendus sit. Huic addi possunt extracta alia non magni momenti, desumpta ex Martyrologio Luxoviensi. De hoc etiam peculiare quidquam notatum non invenio, nec observare ipse potui.

[Col. 0578C] 262. Ex Martyrologio sancti Anatolii Salinensis. His extractis subjunguntur alia etiam perpauca, ex Martyrologio Franciscanorum Salinensium. Sola nomina indico, cum dubiis conjecturis indulgere nolim.

263. Aeque obscura sunt ea quae Chiffletius sumpsit ex Martyrologio abbatiae Gollianae.

264. Item ex Martyrologio Montis Sancti, nisi quod in eo magis exornentur Romaricus (a quo nomen sortitur locus, ut sit mons sancti Romarici) aliique sancti cum eo conjuncti, aut ad idem coenobium spectantes.

265. Ex Martyrologio Usuardi, Caudiacensis prioratus. Memini me alicubi in Actis hunc codicem reperire sub nomine Candracensis, sed servanda est [Col. 0578D] nomenclatio, qua etiam in Auctariis usus sum potissimum. Tot solus hic codex additiones habet quot in sequentibus quatuor reperiuntur.

266. Ex Martyrologio Balernensi. Duae solae annuntiationes extractae sunt, quae aliunde in Auctariis satis notae, ex hoc codice citari non merebantur.

267. Ex Martyrologio sancti Vincentii Cabillonensis. Patriam suam clarissime indicat, nam quaecunque habet, loci ipsius propria sunt.

268. Ex Martyrologio Usuardi, monasterii sancti Benigni Divionensis. Idem nomen ex ipsiusmet Chiffletii manuscripto supra citavimus num. 245; verum extracta non plane conveniunt, nam in priori [Col. 0579A] nonnisi sex, in hoc annuntiationes undecim reperiuntur. Sed tanti non est ea discrepantia, ut hic ei explanandae diutius immoremur.

269. Ex Martyrologio Divionensi ecclesiae sancti Stephani. Et hic codex pauca suppeditat. Inter additiones undecim, duae duntaxat Divionensibus propriae reperiuntur.

270. Ex Martyrologio pervetusto Remensis ecclesiae sanctorum Timothei et Apollinaris. Codex hic valde copiosus est, pluribus abundans auctariis quam ullus ex praecedentibus. Utrum vere Usuardinus sit, non explicavit Chiffletius.

271. Ex Martyrologio sanctae Mariae Belnensis. Et hoc vere nomen suum praefert, cum non habeat nisi Belnensia. Vide egregium specimen XXVI Aprilis.

[Col. 0579B] 272. Ex Martyrologio Accincti. Unicam habet commemorationem: In territorio Bisuntino, monasterio Bellevallis, translatio S. Petri episcopi et confessoris; de qua vide VIII Maii.

273. Chiffletianis postremo hoc loco superadditur extractum non maximi momenti ex Martyrologio Usuardi Abdinghoffensis in Westphalia, quod vix pagellam implet. Alia ex eodem codice adjunguntur quae huc non pertinent.


Codices alii in hoc opere non adhibiti.

274. Praeter longam codicum Usuardinorum seriem, satis fuse hucusque descriptam, alia penes nos manuscripta sunt, quae numerum augere poterant, nisi tanta aliorum copia fuisset. Habemus codicem [Col. 0579C] alterum Ultrajectinum ecclesiae sanctae Mariae Canonicorum, manu Belgica, in folio, cui ascripsit olim Rosweydus non esse Usuardum; recte, si de puro intellexit, at ex Usuardo et aliis compilatum fuisse statim perspiciet, qui Usuardum noverit. Citat Molanus, praefationis cap. 13, Usuardum Guilielmitarum Brugensium, quo in sua editione usus sit. Invenio descriptos inde menses duos, ex quibus colligo, multum convenire cum Usuardis nostris Leydensibus, praesertim cum Belgico, unde et cum ipsis codicibus, praedicti duo menses compacti sunt. Est item codex alius parvus, manu recentiori scriptus, quem simpliciter Brugensem vocamus, semel aut iterum, ni fallor, a nobis citatus, sed subinde rejectus, quod ab Usuardo nimis saepe deflecteret. Adjungo [Col. 0579D] his codicem alium minimum, corio nigro coopertum, qui fere Usuardinus dici posset, nisi nimium et quasi studio contractus esset. Citantur in Actis non raro Additiones manuscriptae Cartusiae Bruxellensis, sed hae nihil ad Usuardum, cum mera augmenta sint, editioni Grevenianae superaddita. Contulit Papebrochius editionem Lubeco-Coloniensem, cum codice aliquo abbatiae Praemonstratensis S. Michaelis Antuerpiae, verum et in eo additiones sunt additionibus superadjectae. Demum in Actis frequenter recurrit Florarium Sanctorum, in quo Usuardina multis aliis immista sunt. Sufficiebant mihi codices jam enumerati, quotidie evolvendi, ut facile reliquos omnes intactos relinquerem.

[Col. 0580A] 275. Erit fortasse qui ex citatis praefationis hujus initio Bollandi verbis, quaerat cur inter tot Usuardos hic jam ordine recensitos, locum non habeat Pragensis ille quem cum Bruxellensi ibidem nominat? Dicam candide nullum me peculiarem codicem Pragensem nosse. Non diffitebor tamen in nostra Martyrologiorum collectione, Martyrologium aliquod Pragense reperiri, quod proprium Pragense vocavit Henschenius; idque merito, cum solos eos dies signet, quibus Pragae festivitas aliqua celebratur, propter sanctorum reliquias a Carolo IV Caesare, magno numero procuratas eoque collatas. In manuscripto nostro manu Papebrochii notatur P. Gamansium codicem ipsum Pragensem ad Bollandum olim misisse, sed ad dictum Patrem remissum [Col. 0580B] anno 1681. Caeterum satis mihi certum est, de tali Martyrologio Bollandum in praefatione generali locutum non esse. Malim credere Pragenses Patres nostros, Usuardi Danici olim possessores, extracta aliqua et specimina ad Bollandum misisse, ex quibus ipse facillime judicare potuerit, amplificata sanctorum elogia, et plurima nomina ascripta. Si praeter hoc, aliud Pragense Martyrologium aut vidit, aut sibi commodatum habuit, certum est in Museo nostro hodie non exstare. Quod si fortasse lector codices alios sub Usuardi nomine in Actis citatos reperiat, meminerit incompletos esse, aut extracta aliqua ad majores nostros fuisse transmissa, sicuti de Hieronymiano Tamlactensi diximus praefationis hujus num. 25.



ARTICULUS VI. Editionis hujus fides, ratio, ordo.
[Col. 0580C]

276. Quod praefationis hujus principio testatus sum, secure denuo sub finem audeo asserere, me in tota hac nova recensione id maxime habuisse prae oculis ut, praeter Martyrologiorum genealogiam, Usuardum purissimum et sincerissimum proferrem; in quo, confidenter dicam, nihil operae, nihil laboris, nihil diligentiae a me praetermissum fuisse. Fontes assignavi ita repurgatos et mundatos, ut limpidam veritatem ex iis haustam existimem; atque adeo tuto et absque ullius invidia Usuardo huic applicare possim quod pontifici Paulo V de suo Adone asseverabat Rosweydus: »Ea fide curaque recensitum, ut affirmare non verear, parum a calamo menteque auctoris abesse. [Col. 0580D] Intererat profecto reipublicae Christianae, ne quid magni viri titulo legeretur, quod ipsius non esset, ne quid corruptum ejus nomine circumferretur, aliena adsutum manu; ne viri auctoritatem secuta posteritas, erroris funiculos necteret; ne quoque USUARDO quidquam abjudicaretur; cui certissimum ab unanimi codicum suffragio testimonium esset.« Ne vero plura in hanc rem argumenta coacervando, praefationem jam satis, forte nimis diffusam, ulterius protraham, asserti mei sinceritatem per singulos dies perspiciet, qui Observationes nostras consulere dignabitur.

277. De operis item ratione et ordine paucissima dicenda supersunt. In fronte cujusque diei ponitur [Col. 0581A] textus ipse Usuardinus, ex praecipuorum, imo omnium codicum collatione eductus; quorum, qui eo die puri reperti sunt, nomina minori charactere Italico subjiciuntur, tanquam praemissi textus Usuardini probatio. Si quando nullus codex integre purus et simplex fuerit, attexitur dissertatiuncula, qua de textus simplicitate lector abunde edoceatur. Eo autem ex probatioribus codicibus expurgato, caetera omnia quae Usuardo abjudicanda censemus, in eum elenchum rejecta sunt, quem Auctaria appellavimus. Porro, operis ordine, sequitur manipulus lectionum variantium, in codicibus Usuardinis, pro eo textu citatis occurrentium, ubi si forte minutiae observentur momenti perexigui, meminerit lector me hic omnium gustibus deservire debuisse, adeoque et [Col. 0581B] morosis antiquariis non nihil tribuere. Hos vero qui noverit, scit cum iis se ingeniis conflictari, quibus religionis est vel minimum apicem in hisce rebus negligere. Qui similibus non delectantur, auctor iis sum ut de Variantibus nihil solliciti, ad Observationes transeant, ibi reperturi quaecunque ad auctaria nostri illustrationem conducere posse censuimus.

278. Prima cura fuit textus Usuardini genesim eruere et explanare, ut lectores quotidie habeant, quam supra dicebam, Usuardi cum patre, avo, vel avis et abavis, cognatis et affinibus conjunctionem, eo plane modo quem supra praefatione principio repraesentare conatus sum. Praeter Martyrologos, ad demonstrandam cultus sanctorum diuturnitatem, non semel adduxi antiqua Kalendaria, eaque praecipuae [Col. 0581C] hoc tempore inter eruditos auctoritatis, ut est celeberrimum illud et vetustissimum, primum a Bucherio vulgatum, in commentario ad Victorii Aquitani Canonem Paschalem a pag. 267, et denuo editum a Ruinartio inter sincera et selecta martyrum Acta, in editione Parisiensi (qua sola usus sum) a pag. 692, in recentiori Amstelodamensi, a pag. 617; cui in utraque hac editione subjungitur Kalendarium aliud Carthaginense, etiam antiquissimum, quod primus reperit, publici juris fecit notisque illustravit laudatus saepe a nobis Mabilio, Analect. tomo III, a pag. 398.

279. Alia duo sunt, vel forte editorum duorum Kalendarium idem, quod primum Leo Allatius operi de Ecclesiae Occidentalis atque Orientalis perpetua [Col. 0581D] consensione, edito an. 1648, inseruit a col. 1487. Fronto autem, de quo supra egimus, sub alio ferme titulo vulgavit an. 1652, ut vide supra num. 110 ac saepius in operis nostri contextu. His adde Sacramentaria a Menardo, Thomasio et Mabilione edita recensitaque, quae omnia stabiliendo sanctorum vetusto cultui suis locis adducta sunt. Altera ferme quotidie mota est quaestio de Martyrologiorum nostrorum encomiis, seu Actis ipsis, unde illa a Beda et Adone accepta et contexta sunt, in quibus gravior plerumque difficultas, sed hic pro operis hujus instituto, sic paucis expedita, ut semestri primo ex Actorum commentariorumque nostrorum fide, res decisa plerumque sit, semestri autem altero, monumentis, [Col. 0582A] seu excusis, seu apud nos manuscriptis breviter discussis, intricatiora controversiarum capita ad majus opus remiserimus. Hic nonnunquam auctores citavi, necdum satis diligenter a me examinatos, atque inter eos praecipuum Sebastianum Lenain de Tillemont, in laboriosissimo opere Gallico sub titulo Commentariorum ad historiam ecclesiasticam, in sexdecim volumina distributo, quem et alios quoscunque in eamdem rem ita appellatos volo, ut eorum auctoritati nec hilum tribuam, si cum Romanae Ecclesiae consensu et approbatione non omni ex parte conveniat.

280. Haec lectorem eruditum promonuisse plus quam satis est; quod unice quaerimus: nam harum rerum imperitis talis nunquam monumentorum nostrorum [Col. 0582B] explicatio dabitur, quae ad omnium intelligentiam sufficiat. Idem ferme dictum sit de tota orthographiae ratione, quae in ipso Usuardi textu ex codicibus ferme servata est, eademque passim in Auctariis adhibita, sic ut nemo offendi debeat aut possit, si plurima perperam scripta inveniat, tum in rebus ipsis, tum in nominibus propriis. Sic passim scribitur in textu presbiteri, etc., Dionisii, Hieronimi, Hierosolimis, etc.; quorum omnium ratio redditur, in eo quem distinguimus articulo, sub nomine Variae lectionis. In Auctariis multa recurrunt longe absurdiora, ubi tamen visum est restituere diphthongum ae, quae in nullis codicibus, praeterquam in Pratensi, Heriniensi, Rosweydino atque Molani editione reperta est. Barbariei a nobis servatae vindicias dabit [Col. 0582C] Augustinus, relatus a Molano in adnotatione IX Januarii. Hic praefationis metas figo, nam id genus minutiarum exponendarum, si singulas vellem percurrere, nunquam esset finis; satis fortasse alibi taedii afferent, ut hic iis percensendis tempus denuo terere operae pretium non sit. Et mihi et omnibus faciam satis, si Usuardi Martyrologium, purum, germanum, sincerum et simplex exhibuero, qui est praecipuus operis nostri finis, ad unam, ut jam non semel diximus, eamque majorem Dei sanctorumque gloriam.



NOTANDA PRO INDICIBUS.

281. Ad evitandam, quae in Molani indice est, sanctorum Usuardinorum, aliorumque qui solum in additionibus referuntur, confusionem, duplicem toti [Col. 0582D] operi indicem subjunximus; alterum, qui sanctos pure Usuardinos aut festa alia ad Usuardum vere pertinentia complectitur; alterum, in quo Auctariorum omnium sancti continentur, sed ita dispositi, ut pleraque, codicum ipsorum, ex quibus desumpti sunt, errata, atque in transformandis, multiplicandis commutandisque sanctorum nominibus, item in iisdem saepe repetendis perturbatio ablata non sit, in quo etiam fidelitatem nostram lectori probatam voluimus. Neque vero hujus loci erat sanctos illos aut ad proprios dies natales revocare, aut controversa alia dissolvere, cum haec propria sit commentariorum nostrorum ad ipsa acta institutio, quo haec omnia reducenda et remittenda putavimus.




[Col. 0583]
PROLEGOMENA EDITIONIS [(a) 1Kb] J. BOUILLARTII.



PRAEFATIO

[Col. 0583A] Autographum Usuardini Martyrologii tanto studio per novem saecula asservatum, tantopere ab eruditis expetitum, toties efflagitatum, en tandem prodit e bibliotheca sancti Germani a Pratis. Ex quo R. P. Joan. Bollandus, cujus pios doctosque labores nulla unquam delebit oblivio, praeclarum istud monumentum sibi describi, et cum alio ejusdem abbatiae recentiori codice conferri curaverat, Usuardumque juris publici facturum esse se promiserat (Praef. in Acta. SS., tom. I); Benedictini, qui, suis modo ditescat opibus respublica litteraria, pro nihilo habent sibi munus acceptum referri, de illo typis mandando ne cogitabant quidem. Illa gloria frui Virum optime de Ecclesia merentem non solum aequo patiebantur animo; sed etiam gaudebant de suo nonnihil accessisse Collectioni quae uberes orbi Christiano fructus allatura erat. Sibi persuadebant viro erudito ejusque adjutoribus summo in pretio futurum esse suum codicem, eosque religioni ducturos addere quidquam vel detrahere.

[Col. 0583B] Nec eos terrebat, quod in sua praefatione celebris ille Jesuita magis in Heriniensem codicem, quam in Pratensem propendere videbatur. Cum enim Heriniensis illi non visus esset potior Pratensi, quam quod iste Idibus Januarii translationem reliquiarum S. Viventii Verziacum annuntiaret, nihil factu fuisset facilius, quam evellere ex animo tenuissimum illum scrupulum. Satis fuisset virum veritatis amantem admonere, adjectam recentiore manu fuisse illam translationem; scripturarum discrimen esse vel caeco perspicuum; in hujus generis opere nihil mirum esse, quod quaedam addita fuerint; nisi vellet pro novis festis novum subinde exaratum fuisse codicem; nihil inde auctoritatis autographo decedere, quod se satis scripturae antiquitate, nitore, elegantia tuetur atque defendit.

Sed nostra nos fefellit opinio. Postquam per septuaginta annos suspensam omnium exspectationem tenuerunt Antuerpienses Jesuitae, tandem in lucem [Col. 0583C] emittunt Martyrologium, Usuardi vocant, sed ita non purum, ut, si revivisceret Usuardus, in illo frustra se ipse quaereret. Quibusnam vero causis tantum sibi licentiae dederunt? quia in autographo Pratensi liturae sunt, et lituris superinducta quaedam, quae in caeteris Usuardini Martyrologii exemplis desunt. Mirum scilicet in autugrapho lituras videri, quasi non illud maxime laudaretur opus quod multa litura coercuit: et superinducta quaedam quid autographo fidei detrahunt, cum quae superinduxit manus, eadem est, quae reliquum codicem exaravit?

Illatam nostro codici tantam injuriam dissimulare non decebat, non licebat. Nam si notae chronologicae, quas prae se codex ille fert; si forma litterarum quibus describitur; si silentium de iis, qui postea sunt in sanctorum numerum relati; si festorum consecutis temporibus institutorum praetermissio; si nostra in [Col. 0584A] conservandis codicibus cura, vigilantia fidesque non possunt a suspicionibus tutum Usuardi autographum praestare: quid certi futurum est in litteris? Omnium auctorum qui nostris e bibliothecis exierunt, quem habemus habuimusve codicem, cujus vetustas et praestantia pluribus firmioribusque argumentis nitatur? Artis criticae veluti norma est, ut vetustissimus est codex et proxime ab auctore abest, ita minime interpolationis nomine suspectum esse: quid fiet, obsecro, illa norma, si, quem ab ipsomet auctore, aut eo dirigente scriptum esse constat, eum adulteratum fingere licet?

At enim, inquies, Sirmondus, Joannes Baptista de Cortas, Stephanus Chamillart Jesuitae codicem illum inspexerunt [(b) 1Kb] ; illum etiam Castellanus Parisiensis Ecclesiae canonicus semel et iterum contulit: qui fieri potuit, ut viri in dignoscendis conferendisque codicibus exercitati tam saepe fallerentur?

Istud mihi etiam, donec ipse hisce oculis codicem vidi, visum est incredibile. Quin et diu dubitavi an [Col. 0584B] revera Castellanus retulisset ea quae ab illo accepisse se testatur postremus Usuardi editor R. P. Sollerius soc. Jesu: necdum crederem, nisi tam umuissem illius fidem, quam parum ille timuit Benedictinorum suspectam habere. Utcunque est, nostra omnibus patet bibliotheca; praesto erit codex, unusquisque judex esse poterit. Tantum opus ex oculis. Atque ut omnes, quid occasionem controversiae dederit, sciant; non solum paginam integram aere incidi voluimus; verum etiam autographum exhiberi tetum, cujusmodi est. Quae addita fuerunt alia manu, ea certe pauca, alio charactere pinguntur; quae in margine posita, in margine relicta sunt; quae manca sunt et mutila, eadem videbuntur. Sic lector ipse judicabit, quae Usuardo abjudicari, quae eidem adjudicari, debeant.

Quis autem Usuardus ille fuerit; quo tempore Martylorogium scripserit; ex quibus illud fontibus hauserit, disputant inter se critici, totaque in his [Col. 0584C] rebus prolixissima versatur praefixa Solleriano Usuardo praefatio. Ego qui grandis voluminis minime sum ambitiosus, quae certis ex monumentis comperire licuit, narratione tradam brevi.

Usuardus vir magnae probitatis [(c) 1Kb] , sancti Germani Parisiensis sacerdos et monachus fuit [(d) 1Kb] . Jam anno 838, professioni monasticae nomen dederat [(e) 1Kb] . Tunc enim subscripsit instrumento, quo Pratenses monachi precum societatem sanxerunt cum Remigianis Rhemensibus. Annis circiter decem et novem elapsis. cum diruta a Saracenis vel Mauris Valentia civitate, spes data fuisset Pratensibus, facile se in ruinis illius urbis corpus beati Vincentii Levitae sui patroni inventuros; Hilduinus II abbas neminem judicavit Usuardo magis idoneum; qui pium hoc et laboriosum iter susciperet. Quod ingressus cum comite Odilardo, cum Valentiam ire non posset, Mauris itinera infestantibus, [Col. 0585A] Cordubam petiit, unde tandem anno 858 Egmantum in villam ad monachos Pratenses pertinentem et in Senonensi dioecesi sitam revexit sanctorum Georgii et Aurelii corpora et sanctae Nataliae caput.

Anno 863 Nortmannis, qui sancti Germani monasterium incenderant, in suam patriam reversis, Usuardus cum caeteris monachis Parisios rediit, jussuque Caroli Calvi Martyrologio operam dedit. Cur id negotii datum illi fuerit, ipse causam affert in Prologo. Tunc temporis plurima vulgata fuerant hujus generis scripta. Nam praeter illa quae Hieronymi et Bedae nomina praeferebant, Florus (incertum quis fuerit) aut peculiare quoddam concinnaverat, aut Bedae tantum auxerat. Rabanus Moguntiae archiepiscopus, Wandalbertus diaconus et monchus Prumiensis in dioecesi Trevirensi, ejusdem generis opus composuerant: quos secutus fuerat Ado primum Ferrariensis monachus, dein episcopus Viennensis. Ex omnibus illis Martyrologiis unum confecit Usuardus noster.

[Col. 0585B] Ex omnibus illis dico, quamvis illa nominatim non appellet. Nam clare indicat, praeter Hieronymi, Bedae et Flori martyrologia, alia fuisse quibus uteretur. Prologi verba sunt: quae res pia quidem sollicitudine (vestro, si recordamini, jussu dignanter admoto) me ad hoc, etsi indignum, compulit, quatinus sanctorum sacras atque anniversario recolendas festivitates ex quibusdam precedentium Patrum martyrologiis in quamdam colligerem unitatem. Erant igitur ante Usuardum quaedam praecedentium Patrum Martyrologia. At Rabanianum, Wandalbertinum et Adonianum composita ante fuerant, quam suo manum Usuardus admoveret. De duobus prioribus res extra controversiam est. De Adoniano inter eruditos convenit conditum ab Adone fuisse, antequam Viennensem cathedram occuparet, quam occupavit anno 860. Jam luce clarius est Usuardum confecisse suum postquam ex Hispania rediit. Id probant cum plurimi sancti ex Hispania, quos sacris fastis inseruit, tum [Col. 0585C] exceptio corporum sanctorum Georgii et Aurelii XIII Kal. Nov. prima manu consignata [(a) 1Kb] . Egmantum venit anno 858. Egmanti, in villa scripsisse libris omnibus destitutum, res est omnium absurdissima. Nec minus absurdum de Martyrologio Carolum Calvum cogitasse, dum Nortmanni regiam urbem obsidebant et vicina igne ferroque vastabant. Ante annum autem 863, Usuardum cum caeteris monachis Lutetiam non rediisse narrat Aimoinus testis oculatus et reditus comes [(b) 1Kb] . Non igitur ante annum 863 ad Martyrologium animum adjunxit Usuardus. Ante Usuardinum igitur Adonis Martyrologium scriptum fuerat; quod in causa est cur saepe in utroque elogia iisdem fere verbis concepta legantur. Nec Adonem tamen nec caeteros laudat nominatim; quia nec profitebatur se proprio Martyrologium conficere, et illi Martyrologi nemini tunc temporis noti non erant.

At illa, inquies, praecedentium Patrum Martyrologia sunt Hieronymi, Bedae et Flori martyrologia. [Col. 0585D] Repugnant Usuardi verba. Sic enim pergit paulo inferius: Praeterea et venerabilium, Hieronymi scilicet et Bedae presbiterorum, piis, quamvis succinctis, super hoc provocabar descriptis. Nemo haec attento animo cum antecedentibus comparaverit, quin intelligat illa praecedentium Patrum martyrologia non eadem esse ac illa, quae Hieronymi et Bedae pia [Col. 0586A] descripta vocat. Praeterea ait ideo suscepisse Martyrologium, quod recolebat in ipsis eorumdem (Martyrologiorum praecedentium) solempnitatibus quam multos propriae negligentiae excessus. At hujus vitii nec Hieronymum, nec Bedam, nec Florum accusat. Sic enim primum de Hieronymo: quorum alter brevitati studens. Si brevitati studuit, brevitas non fuit negligentiae: deinde de Beda: alter vero quamplures dies intactos relinquens adnotavit, ut ipse testatur in fine epitomes, omnes quos invenire potuit. Si ergo uterque multa inveniuntur hujus operis praeteriisse necessaria, alter brevitatis studio peccavit, alter ignoratione, neuter negligentia. Florum denique tantum abest ut negligentiae insimulet, ut illum sibi sequendum esse censuerit: Censui et Flori memorabilis latiora jam in eo ipso negotio sequi vestigia, etc. Igitur praeter Hieronymi, Bedae et Flori Martyrologia, prae oculis habuit Usuardus Rabanianum, Wandalbertinum, Adonianum, et fortasse alia quarumdam ecclesiarum propria, quae ante Usuardum composita [Col. 0586B] cognoscimus.

Neque vero praecedentium ita pressit Usuardus vestigia, ut ab illis aliquando recedere non auderet. Nullum in suo Martyrologio vitium reliquit ex iis quae sibi in aliis displicuerant. Hieronymianum aequo brevius dilatavit, supplevit quae Bedae deerant necessaria; Flori, aut, si mavis, Adonis (nam an secundus ille liber, quem sequi statuit, revera sit Flori, an ipsissimum Adonis Martyrologium, lis est adhuc sub judice) longiores narrationes paucioribus contraxit. Addidit etiam multa de suo; plures sanctos quos in Hispaniam iter faciens in eo regno coli didicerat; dies festos omnes sui monasterii proprios, et alia quae sagaci indagine perquisierat. Itaque qui cujuspiam sancti mentionem ab Usuardo factam idcirco negaret, quia de illo silent alia martyrologia, is inepte faceret; cum Usuardus ipse clamet non alia martyrologia se in omnibus imitatum esse. At si quid, inquit, praeter quod ab illis accepi in hoc opere actum [Col. 0586C] vel mutatum est, sagaci a me indagine id perquisitum agnosci poterit.

Opus tanto labore perpolitum, tantaque perfectum industria non poterat omnibus non probari. Ne tamen essent, qui illum levitate potius animi, quam rei utilitate ad corrigenda alia martyrologia adductum esse suspicarentur, suum Carolo, qui nondum Augustus erat, ut liquet ex vetustissimis hujus abbatiae, Regiae Bibliothecae, aliisque Usuardi codicibus, nuncupandum esse duxit: quo etiam illum impulit spes haud obscura fore ut liber tanta auctoritate munitus plus apud praesentes et posteros ponderis haberet. Res ad votum successit. Ita enim concinna sua et eleganti brevitate placuit istud Martyrologium, ut vix absolutum ab omnibus fere ecclesiis usurparetur.

Quandiu postea vixerit Usuardus, incompertum. Id unum exploratum est, vitam ejus prorogari non posse ultra annum 877. Nam in Necrologio, quod eadem aetate est et ejusdem auctoris ac Martyrologium, [Col. 0586D] Ermentrudis reginae uxoris Caroli mors prima manu notatur; alia eaque recentiore mors Caroli. Ermentrudis autem obiit anno 869, Carolus anno 877. Usuardus igitur intra illud spatium obiit mortem, idque Idibus Januarii. Nam hoc die in eodem Necrologio rubeis litteris memoratur Usuardus sacerdos.



VARIAE USUARDINI MARTYROLOGII EDITIONES Quae a Pratensi Codice recedunt.
[Col. 0587]
Lubecana annoColoniensis Greveni altera anno
[Col. 0587A]
1475
Ultrajectina anno	1480
Florentina anno	1486
Papiensis anno	1487
Lubecana alia anno	1490
Coloniensis anno	1490
Parisiensis Munerati anno	1490
Veneta Belini anno	1498
Lovaniensis Molani anno	1513
Coloniensis Greveni anno	1515
[Col. 0588A]
1521
Parisiensis Belini anno	1521
Parisiensis Munerati anno	1536
Editio incerta anno	1537
Lovaniensis Molani anno	1568
Lovaniensis Molani altera anno	1573
Antuerpiensis anno	1583
Parisiensis apud Michaelem Sonnium	1583
Antuerpiensis Sollerii anno	1714




REVERENDO PATRI JOANNI BAPTISTAE SOLLERIO PRESBYTERO ET THEOLOGO SOCIETATIS JESU D. *** Presbyter et Monachus Benedictinus Congreg. S. Mauri S. P. D.

[Col. 0587B] Tandem persolvisti munus, quod septuaginta abhinc annis Bollandus dux vester pollicitus fuerat. Opus sane magnum et magni laboris. Erudita praefatio, tam utilis quam prolixa. Neque enim dubium est quin doctis vehementer placeant, quae disseruisti de Bedae Martyrologio Flori diligentia aucto, tecumque tuis rationibus victi judicent Henschenium et Papebrochium deceptos Bedae adjudicasse quod Bedae et Flori erat; Floro tribuisse quod incerto interpolatori ascribendum fuit. De Martyrologio Romano Rosweidi curis edito multum etiam tibi debet litteraria respublica: in quo vindicando tuus eo gloriosior est triumphus, quo plures tibi erant et formidolosiores adversarii, Henricus Valesius, Saussayus, Fronto, Florentinius. Nec laudare non possum tuam de secundo Flori libro conjecturam, eum esse purum putum Adonis Martyrologium, si conjecturam vocare licet sententiam tot tamque solidis argumentis fultam. Quod contra omnium eruditorum opinionem affirmas, Adonem ante Usuardum scripsisse, fuisseque [Col. 0587C] modo non ab Usuardo exscriptum, id ita mihi videtur evidens, ut mirari satis non possim quo modo a criticis negari potuerit. Neque etiam inutiles futurae sunt Observationes. Verum est, postquam Usuardus ipse in prologo ingenue confessus fuit per quos profecerat, non admodum necessarium fuisse fontes indicare, unde fluxerat maximam partem ejus Martyrologium: sed quia oportuisset quatuor aut quinque libros conferri simul, quibus illi libri deerunt, aut conferendi otium non erit, ii non aegre ferent se hoc labore levatos fuisse. Denique Auctaria aut sanctorum ignotorum nomina suppeditant, aut notorum docent quo memoria pertinuerit; qui sane fructus haud quaquam est levis. Haec omnia pulchre, bene, recte. Si tam praeclaris principiis caetera responderent, o librum eximium! o Martyrologium nullis non laudibus extollendum! Verum in judicio quod de codicibus tulisti, pace tua dixerim, nec Henschenii et Papebrochii correctorem, nec Martyrologii [Col. 0587D] Romani assertorem agnosco: nihil video quod tuam referat; nihil, quod tibi honori esse [Col. 0588B] possit. Hinc pendebat tamen Editionis et pretium et utilitas. Nam ne legit quidem Praefationem qui Usuardo tantum opus habet. Caput est, Auctor ipse: et tuae editoris praecipuae partes erant curare, ut Usuardum exhiberes, ipsum, si fieri posset; sin, quam minime interpolatum. Tota res igitur in codicum delectu posita. Tu codicem omnium antiquissimum, integerrimum, reddendis Usuardi sententiis verbisque accommodatissimum, atque, ut verbo dicam quod codicem commendat maxime, ipsummet Usuardi autographum neglixisti nulla causa; praetulisti codices, quorum nullus omnino purus, alii sunt aliis inquinatiores, quique nec ad edendum Usuardum utiles tibi esse poterant. Atque haec culpa est, omnium quas editor possit committere gravissima, in quam te incidisse demonstrare aggredior. In quo cavebo quam maxime ne quid mihi excidat, quod vel tantisper tuum animum offendere possit. Sed sicubi aut acris indoles, aut calidius veritatis studium, aut tuae censurae iniquitas, aut paulo remissior [Col. 0588C] circumspectio fecit, ut injuriam injuria rependerem, id pro tua humanitate ignoscas velim. Incipio.

Ac primum contendo autographum esse nostrum codicem. Quibus rationibus, audi. 1. Liquet scripturam esse noni saeculi. Judicium oculorum est, a quo provocat nemo quin sit aut caecus aut male pertinax. 2. Certum est scriptum fuisse codicem ante 877, cum in Necrologio, quod eadem scriptum est manu, Caroli imperatoris hoc anno defuncti mors alia manu notetur. Scio quam huic argumento suspicionem asperseris. Quid si, inquis, totus ille codex centum et, si vis, ducentis annis, post Usuardi obitum scriptus sit, ecquid eadem prima manus Necrologium aliquo usque prosequi potuit, secundaria autem, nescio quae, reliqua superaddere? Quo in ludo, R. P., didicisti res certas suspicionibus eludere? Quid si Judaei Scripturas sacras finxerunt aut adulterarunt? Quid si Benedictini veterum Patrum non tam custodes fuerunt, quam fabricatores aut corruptores? Quid si ex eadem [Col. 0588D] officina prodierunt historici, oratores, poetae? Nosti quo perduceret isthaec suspicandi licentia? [Col. 0589A] Unde abii, revertor. 3. Carolo regi necdum Augusto dedicatum opus fuisse fidem faciunt mss. Pratenses, Regiae Bibliothecae, aliique non pauci codices, quorum prologus Carolum non Augustum, sed regem piissimum simpliciter appellat. 4. In abbatia Sangermanensi exaratum fuisse codicem, res est perspicua. Solemnitates omnes monasterii proprias Martyrologium refert; Martyrologio adjungitur sancti Benedicti Regula in capitulo legi solita; in Necrologio abbates et monachi ejusdem abbatiae memorantur; tria haec eadem manu. 5. Extra controversiam est Usuardum S. Germani a Pratis monachum fuisse: id ipsa indicat Prologi subscriptio: Explicit Prologus Usuardi monachi sancti Germani Paris. Neque suspicio esse potest adjectam hanc postea fuisse subscriptionem: ita enim Prologum inter et Augustini testimonium inseritur, ut, si defuit antea, nulla arte intrudi potuerit. 6. Nemo dubitaverit in usum hujus abbatiae cessisse hunc ipsum codicem per tria saltem saecula. Rem probant additae margini solemnitates, [Col. 0589B] quae post Usuardum celebrari coeperunt, et quae in aliis ejusdem Martyrologii exemplis, quae, expleto Necrologio, fuerunt eodem in monasterio scriptae ibidemque etiamnum asservantur; in textum ipsum translatae sunt. 7. Indubitatum est nunquam a nono saeculo aut combustam aut direptam fuisse hujusce monasterii bibliothecam. 8. Nemo Benedictinos criminatus est aut cudisse aut corrupisse veterum libros, nisi qui veterum auctoritatem defugere voluit. Quid tibi animi est, Rev. Pater? Hae certae non sunt autographi notae? haec argumenta meris conjecturis debilitari possunt? Tuas in causa tot tamque firmis subsidiis munita negligere liceret, et reapse negligerem, si mihi cum quovis lectore sermo esset: sed cum te a veritate abduxerint, illas dissipari, si non omnibus, tibi saltem utile fuerit.

Primum (Praef. c. 3, art. 4, § 1) autographo minime convenire tibi videntur tot liturae, erasiones, superinductiones, adjectiones, detractiones, mutationes. [Col. 0589C] Deerant recepta vocabula, quibus tuum a Pratensi codice alienum animum satis exprimeres: nova et Latinis auribus inaudita fabricari oportuit. Quam varia sunt hominum judicia! Ego nulla alia re magis adducor ad credendum Auctoris ipsius esse nostrum codicem, quam quod tot deleta, erasa, superinducta, adjecta, detracta, mutata video. An unquam fuit autographum operis saltem non mali, quod lituris vacaret? An ulli unquam vitio datum est damnasse quae placuerant, invenisse quae fugerant? An soli Usuardo non licuerit scire, stylum non minus agere cum delet? Certum habeo te tuis e schedis erasurum quidquid in Pratensem codicem non satis considerate dixisti. Id ut mihi inducam in animum, facit et nota tua probitas et veritatis amor, quem prae te fers. At si cui decem post mortem tuam annis Antuerpiensem Jesuitarum domum invisenti quispiam e sodalibus intuenda praeberet tua scripta sic emendata et correcta, ferretne sodalis ille sic argutantem: [Col. 0589D] Quaere peregrinum, scripta illa non sunt autographa. Non aliud ego recipio quam quod ipse in lucem edidit. Fuit symmista quidam, qui eruditi scriptoris famae consulere volens, suum stylum ad illius accommodandum esse censuit. Si typis mandandum denuo esset illud opus, exemplis uterer in vulgus disseminatis, tuo quod vocas autographo nullam tribuerem fidem. Illa enim sunt nitida, splendida, nullo additamento, nulla interpolatione; hoc autem horridum, sordidum, totum lituris interpolationibusque foedatum est. Cogita, R. P., quibus rationibus illiberalem illam cavillationem repelleret sodalis tuus, et iisdem tuam a nobis repulsam puta.

Dixeris (Praef. c. 3, art. 4, § 1, n. 199): Non tantum vitae Usuardo superfuit ut tot variationes in autographum suum induceret. Quod ut probabile videatur, rationem temporum computas. Scriptus est Pratensis codex, inquis ex Mabillione, hoc temporis utervallo, quod Ermentrudis inter et Caroli imperatoris [Col. 0590A] conjugis ejus mortem intercessit. Nam in Necrologio mors Ermentrudis reginae prima manu nonis Octobris; Caroli autem, pridie nonas Octobris recentiore manu signata est. Ermentrudis obiit anno 869, Carolus anno 877 defunctus est. Scriptum igitur fuit Martyrologium inter annum 869 et 877. Pergis tu (Praef. c. 3, art. 4, § 1, n. 206): Imo admittendum erit scriptum vel saltem completum fuisse post annum 875, quo primum Calvus imperator creatus est, adeoque probabilissime anno proxime sequenti 876. Insistendo Mabillionis conjecturae consequens etiam erit obiisse Usuardum ante Calvum, cum hic alia manu Necrologio inscriptus sit, proindeque, ut summum, ad initium anni 877 supervixisse. Atque ita subductis calculis Usuardum censes uno circiter post absolutum oblatumque Carolo imperatori Martyrologium anno vixisse; quo brevi temporis spatio non esse credibile tam multa potuisse Usuardo occurrere, quae in Martyrologio mutaret, obliteraret, adjiceret.

Ain tu, R. P., totus annus non sufficit, ut opus [Col. 0590B] tam exiguum in quinquaginta circiter locis corrigatur? Nam non plura sunt, ubi stylum verterit Usuardus. Cujusmodi sunt autem illae emendationes? Hic nuda litura est, illic additum sancti nomen; est ubi loci tantum mutetur appellatio; ut omnibus correctionibus vix decem pagellas impleas. Et unde habes nuncupatum Carolo imperatori fuisse Martyrologium? Non Augusto, sed rectum piissimo dedicatum esse docuerat praemissa tuo Heriniensi codici praefatio. Nullane est illius tantopere commendati codicis auctoritas, nisi ubi cum Pratensi pugnat? Neque etiam iste, neque Dervensis codex in bibliotheca regia servatus, de cujus vetustate et pretio dicam postea, Augusti nomen praefert. Quid contra tres istos codices recentiorum turba? Etsi igitur quod voluit noster doctae memoriae Mabillio, annum inter 869 et 877 scriptum fuisset Martyrologium, facile potuit Usuardus perfecto jam et oblato Martyrologio vivere superstes quatuor aut quinque annos; [Col. 0590C] longius quam necessarium erat, intervallum temporis ad eradenda quae displicebant, addenda quae magis apta judicabat. Praeterea, sive majoribus negotiis distractus fuerit Mabillio, cum conjecturam scribebat, sive ego tardus sim, omnino non capio cur, ex eo quod Ermentrudis Caroli uxoris alia, alia Caroli mors notata sit manu, necesse sit exaratum fuisse Martyrologium hoc temporis intervallo, quod inter utriusque mortem effluxit. Quid vetat scriptum esse duobus, quatuor, sex annis ante Necrologium? An quod eadem sit manus? sed manus cum annis non mutatur praesertim tam paucis. Fieri etiam potuit ut, cum Uusuardus Necrologium scriberet, nullius mors esset, quae Nonis Octoribus consignaretur. Erat enim hoc in more positum, ut qui Necrologium scribebant omnes anni dies primum ordinarent, posteaque mortuum quemque diei ascriberent, quo mors ejus acciderat: quod in causa est cur in Usuardino Necrologio plurimi sint hodieque [Col. 0590D] dies omnino vacui; plurimi etiam quos replevit manus Usuardina recentior.

Addis (Praef. c. 3, art. 4, § 1, n. 206): Quis suspicari ausit Usuardo aut fas aut integrum fuisse corrigere, postquam Martyrologium ab Imperatore et Ecclesiis esset admissum? Delicias facis, R. P. An nunquam lege cautum est ne quis Usuardino Martyrologio quidquam adjiceret aut detraheret? Nonne concessum omnibus Ecclesiis fuit, ut suas quaeque solemnitates adderent? Et illa codicum varietas nonne signum est impune fuisse mutatum, auctum, imminutum? Pergis porro (ibid.): Quis suadeat toties recursuram eamdem manum addentem, detrahentem, etc. et tamen tam saepe apparere atramentum aliud vel indicia alia, quae satis convincant multos annos faciendis correctionibus certo intercurrisse? Hic tu clamitas apparere saepe atramentum aliud, et toto tuo volumine bis tantum, si bene memini, de atramento conquestus es. Sed atramentum aliud atque [Col. 0591A] aliud saepe fuerit adhibitum; an atramenti laguncula multis annis sufficit? Nonne tibi, omnibus saepe usu venit, ut atramentum elapsa hebdomada decoloretur? Nae illi veteres non consulebant in longitudinem. Providere debuerunt sua scripta ob atramentum apud nepotes futuros plus minusve habitura auctoritatis; proinde curare ut ne sibi venderetur, quod brevi flavesceret. Quae alia illa sint indicia multos annos impendere debuisse Usuardum emendando codici, nescio. Refellam, cum assignare poteris.

Jam si rogites qui factum fuerit, ut Pratensis codex corrigeretur, caeteri non item: ratio in promptu est. Auctor sui Martyrologii exemplum offert Carolo regi. Statim probatur omnibus, exscribitur. Suus interim codex domi manet. Succedente tempore, novae notitiae accedunt. Incidit auctor in Acta quae prius ipsi non visa fuerant. Quoties in manus resumit opus, quaedam, ut fit, scripsisse, quaedam emisisse, quaedam non aptius adnotasse poenitet. Adjicit, obliterat, loco movet, luxuriantia adstringit, [Col. 0591B] dirigit inordinata, soluta componit, ad unguem castigat. Habes cur Pratensis emendetur. Emendati autem non sunt alii codices, quia alia procul dubio aliis mensibus exspolita sunt, et importunum fuisset, simul atque quidpiam corrigere visum fuerat, omnes Ecclesias admonere. Fortasse etiam admonuit; sed aut novos sumptus facere, aut alia nescio qua causa monitis parere noluerunt. Quid vero nos torquemus, ut ejus rei ratio reddatur, cum idem quotidie accidat? Non est auctor, qui anno postquam in lucem opus editum est, non animadvertat a se multa praetermissa, quae dixisse; multa dicta, quae praetermisisse vellet: nec tamen gratum aut commodum fuerit eruditis nova ejusdem scriptoris eadem de re singulis annis emptitare volumina; atque, ut exemplo utar quod ad rem accedit propius, praetaresne Baronii martyrologium qualicunque errato purum et integrum? In usu est tamen; nec de nova editione cogitatur, quoties aliquid naevi in eo critici reprehendunt. [Col. 0591C] Eodem prorsus modo correxit Usuardus; sed aut nescierunt caeterae Ecclesiae, aut neglexerunt. Haec de lituris hactenus.

Nunc ad argumentum venio cui palmam das, et propter quod te effers magnifice. Nimirum sexdecim et sexaginta anni dies magno apparatu enumeras (Praef. c. 3, art. 4, § 1, n. 200), quibus a simplicioribus codicibus aliis cum excusis tum mss. dissentit Usuardus Pratensis; unde efficis aut autographum non esse codicem illum, aut saltem aliud fuisse Autographum unum vel plura, ex quo vel ex quibus Heriniensis et alii Pratensis puriores descripti sint. Quam nulla ratione omnibus illis locis Pratensem codicem e purorum numero excluseris, Notae palam facient. Hic duntaxat argumentum excutiam. Igitur, si tibi credimus, ideo non est autographum Pratensis codex, quod a caeteris et quidem saepe numero recedat. An ex animo, R. P., justam esse causam existimas? Mihi quidem aliena prorsus videtur. Nam si codex [Col. 0591D] est autographum, tua ratio probat id unum, nulla fide exscriptum fuisse codicem. Primo igitur probatum oportuit autographum non esse; et addidisses postea nihil esse mirum quod toties a reliquis codicibus dissideat. Autographi enim a caeteris discrepantia quantalibet sit, nunquam argumento esse potest non esse autographum. Sentis, opinor, primum tui argumenti vitium. Quod aliud colligis aut aliud fuisse autographum; id equidem non negaverim: at ex illo alio autographo puriores Pratensi descriptos esse, id tibi nullo modo assentior. Tritum est vetustate proverbium: . Polit lima, non deturpat; nisi forte Usuardus similis fuerit illis medicis, qui etiam integra secant: quod tantum abest ut fecerit, ut etiam plura emendasse vellem.

Deinde legi et perlegi diligenter quidquid a te fuit observatum in illos dies, quibus e purorum codicum albo Pratensem expunxisti. Quaerenti tam iniqui judicii rationem, haec mihi tua fuisse visa est, corruptum [Col. 0592A] illum esse Codicem ubicumque lituris sordescit. Nam sanctos reddis omnes, quos sine litura Pratensis codex exhibet. Itaque quoties e tuis antiquiores memorant quosdam sanctos, ubi nulli sunt in Pratensi, aut in isto aliter annuntiantur: si litura fuit his locis in Pratensi, nunquam omittis tuos anteponere quasi nativam Usuardi simplicitatem assecutos, quam in nostro sublatam alia manu aut corruptam esse contendis. Tuumne sensum satis calleo? At ita parum idonea est ad elevandam Pratensis codicis auctoritatem ista ratio, ut mirum sit quomodo tibi, homini magna sagacitate magnoque judicio, in mentem venire potuerit.

Age, R. P., tam dociles veritati aures commoda, quam commodaturum te spopondisti. Litura non fit, nisi ut vel nihil sit, ubi quid antea scriptum fuerat; vel aliud legatur loco eorum quae scripta fuerant. Nihil igitur tibi proderunt liturae, quin aut quo loco litura est in autographo, eodem semper in aliis codicibus sancti legantur; aut sancti qui lituris inscribuntur, [Col. 0592B] nunquam iidem sint qui eodem loco videntur in aliis codicibus. Nam si aliquando accidit ut, ubi litura facta est in autographo, tui codices nullos referant sanctos, aut tui codices eosdem habeant sanctos, ac eos, qui in autographi lituris versantur; etiamsi verum aliquando esset deesse in autographo sanctos, ubi quosdam tui codices commemorant; aut in illo sanctos memorari alios ab iis quos referunt tui codices: nullum tamen ex lituris de autographo judicium ferre posses. Quid ita? Quia regula non est quae a seipsa dissidet secumque discordat.

Quantumvis perspicuitati studeo, vereor tamen ne intricatum tibi esse videatur hoc argumentum. Exempla confero. Die 17 Aprilis Pratensem codicem sequi propterea noluisti, quod Niceforum habet, qui tuis in codicibus desideratur. Sed quo loco nunc in Pratensi legitur Niceforus, eodem olim litura fuit. Ut igitur certus sis ducendam esse illo die ex tuis [Col. 0592C] codicibus primigeniam Usuardi simplicitatem, deberet in illis sanctus quispiam reperiri, qui ante lituram in Pratensi fuerit. Nullum autem hujus liturae fateris in tuis codicibus apparere vestigium. Qui ergo Nicefori mentio tibi potuit esse causa, cur tui codices potius quam Pratensis, primigeniam Usuardi simplicitatem redolere viderentur?

Item diebus 14, 28 et 30 Januarii; 10, 17, 29 et 30 Martii; 2, 17, 22, 23 et 26 Aprilis; 15 Junii; 23, 26 et 30 Augusti; 25 Septembris; 17 Octobris; 21 et 23 Novembris, Pratensem codicem vitiatum judicasti, quia in lituris quorumdam sanctorum facta fuit commemoratio, de quibus tui codices plane conticescunt. At diebus 16 et 19 Martii, 8, 13 et 29 Augusti; 20 et 21 Septembris; 17 Octobris; 2 Novembris aliisque locis foedatur etiam lituris Pratensis codex; nec tui tamen ab illo vel unguem discedunt. Ut igitur tui codices aliquando diversi sunt a Pratensi, ubi in isto sunt liturae: sic etiam cum illo nonnunquam [Col. 0592D] conveniunt. Liturae igitur tibi non possunt esse loco regulae, ex qua Pratensem codicem dijudices; cum regula illa nulla sit, quae non semper eadem est. Atque ut haec paucis omnia contraham: liturae Pratensis codicis usui tibi esse non possunt ad deprimendam ejus auctoritatem, nisi hinc indicaveris qui sancti ab Usuardo ante lituras inscripti fuerint; vel demonstres inscriptos lituris fuisse diversos ab iis quos Usuardus ipse designaverat. Neutrum ex tuis codicibus evincere potes; quandoquidem saepe repraesentant et sanctos qui in lituris leguntur, nullo liturarum vestigio; et eosdem qui in lituris videntur. Operam igitur lusisti, cum tuorum codicum numero potius et mole quam pretio et dignitate Pratensem obruere atque opprimere codicem agressus es.

Quid ad haec, R. P.? Num aliqua ex parte vitium facit haec argumentatio? Num quid effugii relictum est? Unum video, et quod quidem tibi monstraverim [Col. 0593A] lubens. Dic te non lituris solis usum fuisse pro regula, sed lituris simul et codicum discrepantia; te quibusdam locis aspernatum esse Pratensem, quia, praeter lituras, ab aliis discrepabat; aliis locis imitatum esse, quod, quamvis liturae essent, cum aliis tamen codicibus concordaret. Placetne? Atqui nihil factu facilius est quam hoc etiam tibi praecludere. Nam laeva manus non est dextrae similior quam quae in lituris sanctos a te rejectos scripsit similis est illi quae sanctos a te admissos notavit. Contestor oculos omnes. Si vel tenuissimum scripturarum discrimen sit, nullum verbum dico, quin codex non modo non autographum, sed etiam omnium codicum deterrimus habeatur. Cum igitur in utrisque lituris eadem scriptura sit, nullo modo ad nativam Usuardi simplicitatem explorandam subsidio esse potest codicum discrepantia.

Id nunc te sollicitum habet, qui fieri potuerit ut Heriniensis et Tornacensis codices, prae quibus Pratensem [Col. 0593B] contemnis, quasdam correctiones admiserint, quasdam vero minime. Equidem nullo negotio nodum expedire posse mihi videor. Antequam Usuardus exscribi juberet Martyrologium, quod Carolo regi offerendum erat, haud dubie jam in autographo liturae erant. Eruditum enim et multae lectionis opus est, et in hujusmodi operibus quid novi quotidie succurrit quod corrigas. Quae correcta fuerant in autographo, haec omnia traducta sunt in primum ejus exemplum, quod alterum autographum vocare licet. Ex isto tui sunt derivati codices. Hinc est quod quasdam primi autographi correctiones referant; alias autem non habent, quia nova identidem induxit Usuardus in suum quae alias Ecclesias latuerunt, aut ab illis neglecta sunt.

Propero ad ultimum tuum argumentum. Quaedam, inquis, in Pratensis codicis margine leguntur, quae, licet manu recentiore addita, in vetustissimis tamen quibusque Usuardi codicibus reperiuntur, [Col. 0593C] atque adeo Usuardi sunt. Unde consequens tibi videtur aut non ipsa Usuardi manu scripta esse omnia, aut ipsum diverso charactere usum fuisse. Inter varia exempla, quae falso subindicas magno numero adduci posse, unum tibi maxime visum est ad rem opportunum. Sic enim die 7 Novembris de sancto Herculano prima manus in Pratensi codice: Apud Perusinam Italiae urbem, natalis sancti Herculani episcopi; et in margine manus recentior: cujus corpus post abscisionem capitis ita unitum atque sanum die quadragesimo, ut scribit sanctus Gregorius papa, repertum est, ac si nulla hoc incisio ferri tetigisset. Quam tamen postremam longioremque elogii partem nullus non habet Usuardi Martyrologii codex etiam antiquissimus. Utra est, rogas, manus autographa? Fateor in vetustissimis hocce narrari miraculum, ut ego illud ex Dervensi exscripserim. Neque negari potest in margine adjectum esse manu recentiore et quidem imperita. Nam pro, ac si nulla hoc incisio ferri, scripsit, ac si ulla incisio ferri, quae sensu vacua [Col. 0593D] sunt. Lubens etiam dederim Usuardi esse totum illud elogium. Ergo non constat primam manum esse Usuardinam? Haec tua conclusio est, R. P. Mihi, qui ob oculos codicem habeo, longe secus videtur. Sancti Herculani inter et beati Amaranti commemorationem spatium interjicitur latum circiter pollicem, quod scalpello rasum est; sed ita ut hodieque facile legatur cujus prima manu scriptum. Hinc tu, qui tot, tam dudum scribis, quique adeo saepe expertus es quanta mobilitate ingenium probet, improbet, manum stimulet aut compescat, facile nodum solvis. Ego quidem sic rem intelligo. Cum illius diei articulum litteris mandaret Usuardus, primum in animo habuit ornare miraculo S. Herculani elogium. Scripta prima voce, repudiavit consilium quod primum instituerat. Dictanti postea codicem Carolo regi offerendum subiit animum non parum inde ornamenti accessurum articulo; dictavit, [Col. 0594A] nec tamen addidit suo codici, quia nihil loci relictum erat. Ducentis post annis sodalis quispiam aut in alio codice, aut in B. Gregorii Dialogis miraculum legit, delectatus est, graviter tulit ab Usuardo esse praetermissum, adjecit.

Verum etsi in reliquo codice una aut altera esset commemoratio alia manu scripta, modo omnium exemplorum illa sit, parum ad autographi fidem mihi videtur interesse, eadem an alia ejusdem aetatis manu exaratam esse. Nam non illud solum est autographum, quod ipsa scripsit auctoris manus. Satis est illud eo dictante aut dirigente esse scriptum. Quo concesso, quod negare non potes, an ad manum semper est idem scriptor? Nam ad id operis quod ab omnibus legi oportebat, Usuardus elegit procul dubio, qui nitidus elegantiusque pingeret. At scriptor ille abesse, aegrotare potuit, cum quid in mentem auctori veniebat, quod codici adjectum vellet. Summa est, quod omnibus exemplis est antiquius, id, sive eadem, sive alia ejusdem aetatis [Col. 0594B] scriptum sit manu, non posse nisi ad autographum pertinere. Quidquid igitur correctionum in omnibus Usuardi exemplis reperitur, id, quamvis in Pratensi codice liturae inscriptum, quamvis alia manu notatum, Usuardo ipsi vindicari debet. Satisne dubia tua, imo errata explanavi et dilui?

Quid si demonstravero tibi tuos codices neque ad ferendum de Pratensi codice judicium, neque ad edendum Usuardum utiles esse potuisse?

Autographum nosti codicem esse, quem auctor ipse exaravit propria manu, aut qui ipso dictante vel dirigente exaratus est, proinde ex quo certo dignoscitur quid, vel quid non scripserit. Cum igitur ex Heriniensi et Tornacensi aliisve pronuntiaveris Pratensem non esse autographum, oportet ex illis te perspectum habuisse quid scripserat, quid non scripserat Usuardus. Neutrum tamen a te comperiri potuisse vehemens mihi suspicio est. Neutrum enim tibi compertum esse potuit, nisi vel autographum [Col. 0594C] in manus venerit, vel saltem exemplum purissimum: et utrumque tibi defuisse mihi persuasissimum est. Quo argumento? Audies. Lutetiae, in bibliotheca regia, Usuardi Martyrologii servatur codex mirae vetustatis, Carlovingiaco charactere scriptus, vix ulla litura, perpaucis additamentis, iisque in quibus perfacile manum recentiorem agnoscas. Noni saeculi vertentis, aut saltem ineuntis decimi esse nullus dubito. Nam ad calcem texitur manu recentiore quidam librorum catalogus, eum hoc titulo, eum esse librorum, qui reperti sunt in arca Adsonis abbatis Dervensis, postquam is Jerosolymam profectus est. Profectus est autem anno 992. Est igitur decimi saeculi manus illa recentior. Quam prope ad Usuardi aetatem accedere oportet codicem ipsum, a qua manus recentior tam parum distat! Certe aut nullum est purissimum exemplum, aut illud est. Adde pertinuisse olim insignem illum codicem ad Dervense monasterium, quod a Carolo [Col. 0594D] Calvo tot beneficiis cumulatum fuerat, ut non dubium sit quin, ubi auditum est jussu regis concinnatum fuisse Martyrologium, illud abbas ejusque loci monachi in suum usum transtulerint. Adde etiam sancti Odonis commemorationem esse recentioris manus, qui tamen anno 944 obiit, et statim a morte cultu publico honoratus est. In illo tamen exemplo, quamvis plerumque cum tuis codicibus consentiat, multa sunt loca ubi dissentit. Vis nonnulla recenseam?

Die 15 Februarii, articulus incipit a sancto Blavio, ut in Pratensi, 28 Maii, nihil de sancto Charauno refert, ne nominat quidem; 5 Junii, nihil habet de sancto Bonifacio episcopo; 30 refert haec verba: non tamen eadem die, sed evoluto anni tempore, ut vir disertus Arator scribit; quae tu negas ab Usuardo esse scripta. 8 Julii, post Ciliani martyris, additur, et sociorum ejus; 12, de sancto Dyo silet; 20, ipso die sanctae Margaritae virginis; 28 Augusti, [Col. 0595A] item via Portuensi SS. martyrum Simplicii, Faustini et Beatricis temporibus Diocletiani, etc., quos martyres tui codices hoc die praetereunt. 7 Septembris, sanctus Clodoaldus simpliciter vocatur presbyter et confessor; 19, sanctum Sequanum non presbyterum, sed abbatem et confessorem dicit; 8 Octobris, Libaria virgo Pelagiae peccatrici adjungitur; 9, Eleutherius unus ex Dionysii sociis non diaconus, sed presbyter appellatur; 20, Syndulfum et Adraudum annuntiat; 23, de Benedicto confessore altum silentium; 30, de Germano Capuano nihil, sed: Medio vico SS. Martyrum Pientii et Agentii et S. Columbae virginis. Mitto caetera. Quid ex illa lectionum varietate consequatur, etiam tacente me, plane intelligis. Tui codices procul abscedunt a duobus aliis, quorum unum autographum esse constat, alterum ex alio autographo desumptum esse potius quam tuos, probabilissimum est. Qui potuerunt igitur ex autographo vel saltem purissimo apographo [Col. 0595B] describi? Quo pacto ex illis vel conjicere potuisti quid scripserat, quid non scripserat Usuardus? Quo jure ex illis pronuntiasti Pratensem non esse autographum? Tristis sane tuae editionis conditio. Video illam inter duos scopulos, quorum alterutro illidatur necesse est. Quo enim accuratius res ab auctore conscriptas ejusque verba reddit editio, eo censetur purior et castigatior: nihil utraque exhibet accuratius quam autographum; et ab autographo Usuardi, utrumvis demum illud sit, longe aberras.

Sed benigne tecum agere volo. Esto tui codices merum Usuardum referant, paucis exceptis additamentis, quae tu sagacissime odoratus fueris. Esto Pratensis codex non autographi titulo dignus sit, et inter apographa recenseri debeat. Hoc etiam dato, vide ne non sagacis et prudentis hominis fuerit Pratensi praeferre quemvis alium codicem. Primum fateris Pratensi caeteros omnes antiquitate cedere. Nonne tibi, R. P., incogitanti isthaec excidit confessio? [Col. 0595C] Satisne deliberasti? Advertistine quantum periculi fuerit id honoris habere Pratensi codici? Certe quo propior est aqua scaturigini, eo minus alienis miscetur; et Pratensis, si non fons ipse, saltem ita fonti vicinus est ut inter utrumque vix ullum perspici possit intervallum. Nam Heriniensis, te ipso teste, licet undecimi saeculi, Pratensi tamen ducentis est annis recentior. Nono igitur saeculo exaratus Pratensis codex. Te ipso etiam tempora computante, vita functus est Usuardus anno 876. Usuardo igitur ad summum 23 annis posterius apographum.

Dabis etiam, sat scio, illud ex autographo esse deductum. Neque enim simile veri est aliunde accersitum esse codicem, cum opus fuit, ut autographo nimis extrito, codex alius exscriberetur. Nimis extritum fuisse autographum R. P? Opus fuisse ut post tres et viginti annos exscriberetur codex membranaceus, qui semel tantum per dies singulos, et [Col. 0595D] singulis diebus per quatuor temporis momenta sumebatur in manus? An istud credibile tibi videri potest? cum nostris in templis chartacei videantur libri, qui licet singulis diebus sexaginta abhinc et eo amplius annis diu noctuque versantur, integri sunt tamen. Sed volo tantulum illud tempus durasse autographum. Saltem id concesseris monachos Pratenses, ut librum a suo sodale compositum a se per tres et viginti annos usurpatum restaurarent, non aliunde codicem fuisse mutuatos.

Id praeterea fatearis oportet, nullam ecclesiam, nullum esse monasterium, quod minus interpolationis nomine suspectum videri debeat. Qua causa, quo colore mutassent Martyrologium Pratenses monachi? Num eo temporis spatio quod Usuardi mortem inter et decimum saeculum interest, sanctos quospiam suis fastis addidit aut detraxit Parisiensis Ecclesia? An novis reliquiis ditata est abbatia Sangermanensis? Num societatem iniit cum alio monasterio, [Col. 0596A] qua sancto ejus colere obligaretur? Praesagio quid sis responsurus. Prima manus, inquies, bona fide autographum reddidit: sed post nonum saeculum perfida alia in totum codicem grassata est, et loco eorum quae scripserat Usuardus, alia substituit. Frustra te in istam latebram conjicis, R. P., habeo quo te teneam. Quae enim lituras fecit manus, et in lituras nova induxit, eadem reliquum codicem scriptum esse manifestum est. Quod si sponte concedere nolueris, id vel ab invito extorquebo, lituras esse decimo saeculo superiores. Nam codex Dervensis, quem et litterarum forma, et appositae temporis notae, et eruditi testantur nono saeculo vertente, aut ineunte decimo exaratum esse, multos ex iis articulis integros repraesentat, qui in litura scribuntur, nec verbum habet de iis, quae ante lituras scripta fuerant. Erant igitur illae liturae in Pratensi antequam scriberetur Dervensis codex. Neque enim dixeris ex isto Pratensem fuisse correctum. [Col. 0596B] Alioquin, cur uno potius loco quam altero? Cur priorum illarum correctionum nulla, aliqua superessent posteriorum vestigia? Eadem correctionum omnium est manus. Ergo omnes noni saeculi sunt. Eadem igitur aetate et exscriptus et correctus est codex. Nulla causa fuit nono saeculo cur Matyrologium a Pratensibus mutaretur. Fatearis igitur necesse est in nullam Eclesiam nullumve monasterium cadere minus posse interpolationis suspicionem.

Nunc in medium veniant tui codices, et cum Pratensi de honore et praestantia contendant. De aetate habeo confitentem reum. Ultro et lubens fateor, inquis (Praef. c, 3, art. 4, § 2, n. 210), Heriniensem nostrum membraneum Pratensi palmam omnino cedere . . . . duobus minimum saeculis posteriorem. Magnum temporis intervallum, R. P., et quo, etiamsi verum esset nihil novi insertum in Usuardum fuisse, id tamen non tam certo de Heriniensi quam de Pratensi judicare poteras; quod [Col. 0596C] satis fuit ut Pratensem anteferres.

Heriniensem aliosve ex autographo aut ex purissimo apographo expressos fuisse quo argumento tibi persuadere potuisti? Qua nota dignoscere quid Usuardum saperet, quid Usuardo repugnaret? Hieronymiani indices, Beda, Florus, Ado et quotquot ante Usuardum fuerunt martyrologiographi nihil subsidii conferre poterant, quandoquidem se ab illis aliquando recessisse non obscure indicat Usuardus ipse, cum ait in Prologo: At si quid praeter quod ab illis accepi in hoc opere actum vel mutatum est, sagaci a me indagine perquisitum agnosci poterit. Neque magis auxilio erant quotquot post Usuardum scripta sunt martyrologia. Vix enim duo invenias, quae omnibus anni diebus sint sibi invicem consentanea. Heriniense Rhemensis provinciae sanctis refercitur; Tornacensis codex multos ex Anglia admiscet; alii alios. Dices illos facile ab Usuardinis discerni, quia quarumdam Ecclesiarum proprii [Col. 0596D] sunt. At quot sancti sunt apud Usuardum, quos propria quadam et singulari ratione colunt quaedam Ecclesiae? Die 18 April. sanctum Maternum Usuardo abjudicas, ut Treviris proprium. Cur non Usuardus aeque Maternum adnotasset ac Maximum, quem etiam Treviri singulari cultu prosequuntur? 24 ejusdem mensis, tuus ille tantopere jactatus Heriniensis codex inter impuros turpiter relegatur, quod sanctas Bovam et Dodam Rhemensibus proprias commemoret. Cur purus habetur, cum sanctos Basolum et Theodoricum pagorum quorumdam ejusdem provinciae proprios annuntiat? Atque etiam aliquando accidit ut illi caeterisque majoris pretii nulla causa interpolationis notam inureres, et illis vitio verteres quod puritati tribuendum fuit. Die 10 Februarii Pratensem illis praetulisti. Injuria; nam in Pratensi sancta Austreberta in litura scribitur, et eam prima manus, ut vocas, ego, autographum Carolo regi oblatum non memoravit. Deest [Col. 0597A] enim sancta illa in Dervensi codice. Puri etiam erant 16 Martii. Hilarium et Tatianum suo codici adjecit Usuardus, deleto toto, quem antea scripserat, articulo. Deletus quoque Eustachius, additusque Eulogius Cordubensis die 20 Septembris. Tui codices primam, ut Dervensis, referebant manum, seu primum autographum. Cur illis fecisti injuriam? Neque in illos aequior fuisti 1 Novembris. Mutatum in ipsis non fuerat Marcelli elogium; vere Usuardinum fuit et primi autographi. Adeo nihil certi statuitur, ubi semel a regula discessum est. Nullam igitur notam suppeditabant tibi tui codices, qua Usuardina a non Usuardinis discerneres. Sine ergo te iterum interrogem, quo nomine tibi persuaseris illos ex autographo vel saltem purissimo apographo esse descriptos?

Denique alias ecclesias aliave monasteria potiori ratione suspectas esse, nihil opus est ut probem. Res ipsa loquitur. Cum ad illas pervenit Martyrologium Usuardi, jam propriae erant solemnitates. [Col. 0597B] Erant etiam in finitimis regionibus aliae, quas jampridem sibi adsciverant. Has omnes dubio procul adjunxerunt novo Martyrologio; quas, quia Usuardus ipse signare potuit, nullo indicio ab Usuardinis distinguere possis, nisi fontem ipsum adeas, aut ad fontem quam proxime accedas. Nullus rivulus, te ipso comprobante, propius abest quam Pratense, ut passus sum appellari, apographum. Nonne igitur sagacis et prudentis hominis fuit Pratensem codicem caeteris anteponere, etiansi tam certum esset esse apographum, quam autographum esse certum est? Etsi verum sit, ut est certe, tuis codicibus anteponendum fuisse Pratensem, quam meretur fidem tua Editio, qui tuos illi praetulisti? Nullius ergo ad edendum Usuardum utilitatis esse potuerunt.

Atque haec satis sunt, R. P., interturbare tua litteraria negotia longiori sermone, in publica commoda peccare esset. Arbitror nihil omisisse quod [Col. 0597C] te deinceps ad melius de Pratensi codice sentiendum adducere posset. Probatum est litterarum forma, notis chronologicis, perpetuo usu, fida custodia illum esse autographum: lituras, haud dubia autographi signa, demonstravi ab. Usuardo factas esse, nec ab illis faciendis eum aut ulla lege aut morte fuisse prohibitum. Planum feci autographi ab exemplis discrepantiam: his quidem, non illi adversari. Convelli fundamentum, quo tota tua censura nititur, vitiatum esse Pratensem codicem, ubicumque liturae sunt aut correctiones, quae in aliis codicibus non comparent; quandoquidem saepe correctiones admittunt et ipsi; saepe nihil habent eorum, quae ante lituras correctionesve scripta fuerant: scriptura in correctionibus ubique simili, aut ad omnia loca admoveri debuisse regulam, aut nullam esse. Lucem attuli exemplo, quod tibi suspicionem injecerat sibi non constare Usuardi manum. Parum fuit elidere ductum ex lectionum [Col. 0597D] varietate argumentum; ultra progressus ostendi tuos codices ab utroque autographo discrepare, atque adeo ex illis ferri non potuisse de Pratensi judicium. Et ne tuum animum severior exasperaret reprehensio, non sum gravatus me ad tuam demittere opinionem, apographum esse Pratensem codicem, aut saltem autographum recentiore manu [Col. 0598A] inquinatum. Sed probavi, etiamsi hoc tibi daretur, apographum esse ejusmodi, quod caeteris omnibus praeponere debueris: ac primum quidem quod omnium sit antiquissimum; deinde quod probabilius sit illud ex autographo descriptum esse, quam ullum aliud; postremo quod nullum aliud minus interpolationis suspectum esse possit.

In spem venio, R. P., fore, ut haec argumenta tibi omnem ex animo scrupulum eximant, Pratensem codicem tecum reducant in gratiam, et pro indictis haberi velis quaecumque in autographi sinceritatem integritatemque paulo acerbiora minusque vera dixisti. Ea tibi facile condono. Qui enim potuisses de illo codice recte judicare, qui alienis oculis iisque non admodum perspicacibus utebaris, et testimonia saepe adversa fronte secum pugnantia audiebas. Bollandus et Henschenius, magni viri et in hac palaestra subacti, codicem minime purum existimabant: Sirmondus et Mabillio nihilo inferiores asserebant autographum; [Col. 0598B] alia Castellanus, alia Stephanus Chamillart nuntiabant: suffusae hic illic liturae, nonnulla additamenta facessebant negotium; proclive erat peccare tot angustiis irretitum. Persuasum habeo multo benignius acturum te fuisse cum Pratensi codice, si tuis oculis illum perlustrare licuisset. Neque tamen est, quod de praepositis nostris conquerare. Non es nescius quanti momenti, quanti pretii sit singulare hujusmodi monumentum. Tutum non erat tam longe transportari in exteras hostilesque regiones. Satisne non fuit permittere, ut totum exscriberetur? ut Sirmondus vester cum alio exemplo conferret? ut postea Castellanus semel, iterum ac tertio inspiceret, et per dies singulos variationes quantumvis exiles solertissime adnotaret? (Soller. Praef. c. 3, a 4, § 1, n. 195.) Quorum omnium testimonia si tibi non facerent satis, cur non per epistolam percunctatus es quibus argumentis Usuardini Martyrologii autographum vindicaremus; cur essent liturae, cur iis lituris superinducta quaedam [Col. 0598C] quae ab aliis codicibus aberant; cur additae margini solemnitates; an eadem ubique manus, an diversa? Nemo hic est cui non pergratum fecisses; nemo qui officio non duxisset te de omnibus quam diligentissime facere certiorem. Vellem ex animo prudens istud cepisses consilium. Quoniam vero maluisti nostrum Codicem publice traducere; quod illum publice ulciscimur, a te maximopere peto et quaeso, ut aequi bonique facias Nec vereor ut id te exorem. Tu enim ipse non postulasti modo, sed etiam flagitasti (Praef. a. 4, § 1, n. 208), ut quis e nostris dubia tua, imo errata, in quae Codice ipso privatus, incidisti, explanaret et dilueret: pollicitus te promptissime retractaturum quidquid forte de autographo nostro iniquius sensisse dici posses. Quin de Republica litteraria satis tibi meritus videbaris, si id dubitationibus tuis efficeres, ut Usuardum ipsi nostrum, nativa simplicitate, iisque quibus voluerimus, annotationibus vindicatum, publici juris aliquando [Col. 0598D] faceremus. Sane hanc aequitatem exspectabam ab erudito viro, qui ex eorum numero est qui (ibid.) eumdem omnes scopum praefixum habent, ut, dissipatis tenebris, errores depellantur, eruatur veritas, antiquitas ecclesiastica vel aemulis studiis illustretur, ad majorem Dei sanctorumque gloriam. Vale.




[Col. 0599]
INCIPIT USUARDI MARTYROLOGIUM PER ANNI CIRCULUM.



PROLOGUS [a 1Kb] AD CAROLUM CALVUM.

[Col. 0599A] Domino regum piissimo CAROLO USUARDUS, indignus sacerdos ac monachus, perennem in Christo coronam.

Minime vestram latet celsitudinem, o sapientissime princeps, qualiter monemur imitandis antiquorum studiis, ut quidquid in gestis praecipue ecclesiastico dogmati congruis minus perfectum inventum fuerit, debeamus vel pro posse supplere, vel certe suppleri obtare. Quae res pia quidem sollicitudine (vestro, si recordamini, jussu dignanter admoto) me ad hoc, etsi indignum, compulit, quatenus sanctorum sacras atque anniversario recolendas festivitates ex quibusdam praecedentium Patrum Martyrologiis in quamdam colligerem unitatem. Recolebamque in ipsis eorumdem solempnitatibus [Col. 0599B] quam multos propriae negligentiae excessus, quos etiam purgari tali cupiebam officio. Praeterea et venerabilium Hieronymi scilicet ac Bedae presbyterorum piis, quamvis succinctis, super hoc provocabar descriptis; quorum prior brevitati studens, alter vero quamplures dies intactos relinquens, [Col. 0600A] multa inveniuntur hujus operis praeterisse necessaria. Quos tamen secutus censui, et Flori viri memorabilis latiora jam in eo ipso negotio sequi vestigia, praesertim in secundo ejusdem libro. Ibi enim multa, quae in priore omiserat, et correxit et addidit. At si quid praeter quod ab illis accepi in hoc opere actum vel mutatum est, sagaci a me indagine id perquisitum agnosci poterit. Caeterum, benignissime, idcirco hanc exiguitatis meae praefatiunculam huic opusculo inserere malui, ut sciretur non me in hoc usum levitatis conamine, sed potius vestris, ut erat dignum, paruisse imperiis catholicorum fidelium solito consulentibus utilitati. Unde quod vestrum est obsecro, ut si justum decernitur, propria tuitionis anchora roboretur, quod videlicet [Col. 0600B] et praesentibus regalis examinis auctoritate, et futuris tantae auctoritatis firmetur examine. Excellentiam magnitudinis vestrae per multa annorum curricula Rex regum Dominus sua dignetur custodire potentia. Amen.



[a 1Kb] PROLOGUS ALTER EX LIBRIS BEATI AUGUSTINI, Qualiter colendi sint sancti.
[Col. 0599]

[Col. 0599C] Festivitates sanctorum apostolorum seu martyrum antiqui Patres in venerationis mysterio celebrari sanxerunt, vel ad excitandam imitationem, vel ut meritis eorum consociemur, atque orationibus adjuvemur (AUG, l. XX, contr. Faust., c. 21). Ita tamen ut nulli martyrum, sed ipsi Deo martyrum sacrificemus, quamvis in memoriis martyrum constituamus altaria. Nemo enim in locis sanctorum corporum assistens altari aliquando dixit: Offerimus [Col. 0600C] tibi, Petre, aut Paule, aut Cypriane; sed quod offertur, offertur Deo, qui martyres coronavit: ut ex ipsorum locorum amore affectus assurgat ad augendam charitatem, et in illos quos imitari possumus, et in illum quo adjuvante possimus Colimus ergo martyres eo cultu dilectionis et societatis quo et in hac vita coluntur sancti homines Dei, quorum cor ad talem pro evangelica veritate passionem paratum sentimus. Sed illos tanto devotius, quanto securius. [Col. 0601A] Quos etiam fidentiori laude praedicamus jam in vita feliciore victores, quam in ista adhuc usque pugnantes. At vero illo cultu, qui Graece latria dicitur, Latine uno verbo dici non potest, cum sit propria quaedam Divinitati debita servitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii, unde idololatrae dicuntur qui hoc etiam idolis exhibent, nullo modo aliquid tale offerimus aut offerendum praecipimus, vel cuiquam martyri, vel cuiquam sanctae animae, vel cuiquam angelo. Et quisquis in hunc errorem delabitur, corripitur per sanam doctrinam, sive ut corrigatur, sive ut condemnetur; dum etiam ipsi sancti, vel homines, vel angeli exhiberi [Col. 0602A] sibi nolunt, quod uni Deo deberi norunt. Apparuit hoc in Paulo et Barnaba, cum, commoti miraculis quae per eos facta sunt, Lycaonii tanquam diis immolare voluerunt. Conscissis enim vestimentis suis confitentes et persuadentes se deos non esse, ista sibi fieri vetuerunt (Act. XIV, 14). Apparuit et in angelis, sicut et in Apocalypsi legimus angelum se adorari prohibentem atque dicentem adoratori suo: Conservus tuus sum et fratrum tuorum, Deum adora (Apoc. XIX, 10). Honorandi sunt ergo martyres propter imitationem, non adorandi propter religionem. Honorandi sunt charitate, non servitute.



MENSIS JANUARIUS HABET DIES XXXI.
[Col. 0601]


Kalendis. Die 1. [1Kb] [3Kb] [5Kb] [11Kb]
[Col. 0601]

Circumcisio Domini nostri Jesu Christi. Romae, natalis sancti Almachii martyris; qui, jubente Urbis praefecto, cum diceret: Hodie Octavae Dominici diei sunt, cessate a superstitionibus idolorum, a gladiatoribus occisus est. Via Appia, coronae militum triginta, sub Diocletiano imperatore. Item Romae, sanctae Martinae virginis, quae sub Alexandro imperatore diversis tormentorum generibus cruciata, tandem gladio martyrii palmam adepta est. Apud Spoletum, sancti Concordii presbyteri, et martyris, temporibus Antonini imperatoris; qui primo fustibus caesus, dehinc equuleo suspensus, ac ferro post in carcere maceratus, ibique angelica visitatione consolatus, demum gladio vitam finivit. In Caesarea Cappadociae, depositio sancti Basilii episcopi, cujus celebritas XVIII Kalend. Julii potissimum recolitur. In Africa, beati Fulgentii, ecclesiae Ruspensis episcopi, qui ob catholicam fidem, et eximiam doctrinam exilio relegatus, tandem ad propriam ecclesiam redire permissus, vita et verbo clarus, sancto fine quievit. In territorio Lugdunensi, sancti Eugendi [Bouillart., Augendi] abbatis, cujus vita virtutibus et miraculis plena refulsit. Alexandriae, sanctae Eufrosinae virginis.



IV Nonas. Die 2. [1Kb] [1Kb] [6Kb] [6Kb]
[Col. 0605]

Apud Antiochiam, passio B. Isidori episcopi. Et in Ponto civitate Thomis, trium fratrum Argei, Marcelli [Col. 0607] [Bouillart., Narcissi] et Marcellini pueri, qui sub Licinio principe inter tyrones comprehensus, cum nollet militare, caesus ad mortem, et diu in carcere maceratus, martyrium consummavit. In Thebaide, S. Macharii abbatis.



III Nonas. Die 3. [1Kb] [2Kb] [4Kb] [8Kb] [10Kb]
[Col. 0609]

Romae via Appia, natalis beati Antheros papae [a 1Kb] , qui cum duodecim annis rexisset Ecclesiam, passus est sub Maximiano, et in cimiterio Calixti sepultus. Eodem die, sancti Petri, qui apud civitatem Aulanam crucis supplicio est interemptus. In Hellesponto, sanctorum martyrum Cyrici, Primi et Theogenis. Civitate Parisius, sanctae Genovefae virginis, quae a beato Germano Autisiodorensi episcopo, Christo dicata, admirandis virtutibus et miraculis late claruit.



II Nonas. Die 4. [1Kb] [2Kb] [4Kb] [6Kb]
[Col. 0613]

Natalis beati Titi, qui ordinatus ab apostolo Paulo Cretensium episcopus, ac predicationis officium fidelissime complens, beatum finem adeptus est, ibique sepultus apud ecclesiam ubi fuerat dignus minister constitutus. Apud Africam, praeclarissimorum martyrum, Aquilini, Gemini, Eugenti, Martiani, Quinti, Theodoti, Triphonis, quorum gesta habentur. Romae, sanctorum Prisci presbiteri et Priscilliani clerici, ac Benedictae religiosae; qui sub tempore Juliani imperatoris gladio martyrium compleverunt. Item Romae, sanctae Dafrosae, uxoris Fabiani martyris, quae post interfectionem ipsius, primum relegata exilio, dein a praefato principe, capite jussa est puniri. Civitate Bononia, Hermetis, Aggei, et Gai.



Nonis. Die 5. [1Kb] [1Kb] [3Kb] [9Kb]
[Col. 0617]

Romae, natalis beati Thelesphori papae, qui septimus post Petrum apostolum pontifex ordinatus, illustre martyrium duxit. Apud Antiochiam, sancti Simeonis monachi, cujus vita, ac conversatio satis extitit admirabilis.



VIII Idus. Die 6. [1Kb] [2Kb] [3Kb] [9Kb]
[Col. 0619]

Epiphania Domini. In territorio Remensi, passio sanctae Macrae virginis; quae jubente Rictiovaro praeside, cum in ignem esset praecipitata, et permansisset illaesa, dein mammillis abscisis, et squalore carceris afflicta, super testas etiam acutissimas [Bouillart. add. et prunas] volutata, orans migravit ad Dominum. Redonis, sancti Melanii episcopi et confessoris, qui post signa virtutum, jugiter intentus coelo, migravit a saeculo.



VII Idus. Die 7. [1Kb] [2Kb] [4Kb] [10Kb]
[Col. 0623]

Relatio pueri Jesu ex Aegypto. Eodem die, beati Luciani Antiochenae ecclesiae presbyteri, et martyris, qui satis clarus doctrina et eloquentia, passus est Nicomediae ob confessionem Christi sub persecutione Maximini, sepultusque Helenopoli Bithiniae. Apud Antiochiam, sancti Cleri diaconi, qui pro confessionis gloria septies tortus et in carcere diu maceratus, ad ultimum decollatus, martyrium consummavit. Civitate Heraclea, Felicis, Januarii.



VI Idus. Die 8. [1Kb] [2Kb] [4Kb] [9Kb]
[Col. 0627]

Neapoli Campaniae, natalis sancti Severini episcopi, et confessoris, fratris beatissimi Victorini martyris, qui Severinus post multarum virtutum perpetrationem, plenus sanctitate quievit. Beluacus, sanctorum martyrum Luciani presbiteri, Maxiani et Juliani, quorum Maxianus et Julianus primo a persecutoribus gladio puniti sunt. Dein beatus Lucianus post nimiam caedem, cum Christi nomen viva voce confiteri non metuisset, priorum sententiam et ipse excepit. Eodem die, sancti Eugeniani martyris.



V Idus. Die 9. [1Kb] [3Kb] [4Kb] [7Kb]
[Col. 0631]

Apud Antiochiam sub Diocletiano et Maximiano, natalis sanctorum Juliani, et Basilissae virginis, quorum mirae passiones leguntur. Ex quorum etiam collegio venerabilis multitudo sacerdotum, et ministrorum ecclesiae Christi igne cremata est, quae ad eos confugerat propter immanitatem persecutionis. Post quos Antoninus presbyter, Anastasius et Celsus puer una cum matre, atque alii plures passi sunt. Mauritania Caesariensi, sanctae Martianae virginis. Apud Smirnam, sanctorum Vitalis, Revocati, et Fortunati. [Apud Bouillart . . . . . passi sunt. [a 12Kb] In Affrica sanctorum martyrum Revoluti et Firmini cum aliis tribus.]



IV Idus. Die 10. [1Kb] [2Kb] [4Kb] [8Kb]
[Col. 0635]

Apud Cyprum, beati Nichanoris diaconi de septem primis, qui gratia fidei, et virtute admirandus, gloriosissime coronatus est. In Thebaide, natalis beati Pauli primi heremitae, cujus animam inter apostolorum, et prophetarum choros ad coelum ferri ab angelis sanctus Antonius vidit.



III Idus. Die 11. [1Kb] [2Kb] [4Kb] [6Kb]
[Col. 0637]

In Africa, natalis beati Salvii. In hujus natali sanctus Augustinus verbum fecit ad populum Cartagini. Apud Alexandriam, sanctorum confessorum Petri, Leucii, quorum gesta habentur.



Pridie Idus. Die 12. [1Kb] [4Kb] [4Kb] [5Kb]
[Col. 0641]

Apud Achaiam, natalis beati Satyri martyris, qui transiens ante quoddam idolum, cum exsufflasset illud, signans sibi frontem, statim corruit, ob quam causam decollatus est. Eodem die, sancti Archadii martyris, genere et miraculis clari. [Apud Bouillart.: [a 2Kb] In Caesarea Mauritaniae sancti Archadii, martyris genere et miraculis clari.]



Idus. Die 13. [1Kb] [2Kb] [4Kb] [9Kb]
[Col. 0645]

Romae via Lavicana, coronae militum quadraginta, quas sub Galieno imperatore pro confessione verae fidei percipere meruerunt. Pictavis civitate, natalis sancti Hilarii episcopi et confessoris, qui ob catholicam fidem quadriennio apud Phrygiam relegatus, inter alias virtutes, fertur quod mortuum suscitaverit. Remis metropoli, depositio sancti Remigii episcopi, viri eximiae virtutis. Cujus sanctitatis praeconium, merito credulitatis suae, gens Francorum debitae venerationis cultu celebriter recolit. [Addit. Bouillart., cursivo charactere: [a 1Kb] In monte Verziaco, sancti Viventii confessoris.



XIX Kal. Die 14. [1Kb] [11Kb] [5Kb] [12Kb]
[Col. 0649]

Apud Nolam Campaniae, natalis sancti Felicis presbyteri [Bouillart., episcopi] [a 1Kb] et confessoris, de quo beatus scribit Paulinus, quia cum a persecutoribus in carcerem mitteretur, et cocleis et testulis superpositus jaceret, per noctem ab angelo solutus atque eductus sit. Eodem die, sancti Eufrasii episcopi.



XVIII Kal. Die 15. [1Kb] [2Kb] [3Kb] [9Kb]
[Col. 0653]

Abbacuc et Micheae prophetarum, quorum corpora sub Archadio imperatore, divina revelatione reperta sunt. Apud Aegyptum, beati Macharii abbatis, discipuli beati Antonii, et vita et miraculis celeberrimi. Item, sancti Isidori, in sanctitate vitae, fide ac miraculis praeclari. Civitate Arvernis, sancti Boniti [Col. 0655] episcopi et confessoris, cujus vita virtutibus refulsit. In territorio Andegavensi, sancti [a 2Kb] Mauri abbatis.



XVII Kal. Die 16. [1Kb] [3Kb] [4Kb] [10Kb]
[Col. 0657]

Roma via Salaria, natalis sancti Marcelli papae, qui ob catholicae fidei defensionem, jubente Maximino tyranno, primo fustibus caesus, deinde ad servitium animalium cum custodia publica deputatus, post multos annos ibidem serviendo amictu inductus cilicino defunctus est. Apud Arelatem, beati Honorati episcopi, cujus vita, doctrina et miraculis illustris fuit. [Interserit Bouillart.: [a 1Kb] Item civitate Odobergia sancti Titiani episcopi et confessoris.] Parrona monasterio, sancti Fursei confessoris.



XVI Kal. Die 17. [1Kb] [3Kb] [4Kb] [6Kb]
[Col. 0663]

Apud Thebaidam, beati Antonii monachi, cujus corpus, sub Justiniano imperatore divina revelatione repertum, Alexandriae delatum est, et in ecclesia sancti Joannis Baptistae humatum. Lingonis, natalis sanctorum geminorum Speusippi, Elasippi et Melasippi. Qui cum essent viginti quinque annorum, cum avia sua Leonilla, et Jonilla, et Neone martyrio coronati sunt, tempore Aureliani imperatoris. Bituricas civitate, depositio sancti Sulpitii episcopi, cujus vita et mors pretiosa gloriosis miraculis commendatur.



XV Kal. Die 18. [1Kb] [1Kb] [6Kb] [7Kb]
[Col. 0665]

Cathedrae sancti Petri apostoli, qua Romae primum sedit. Et passio sanctae Priscae virginis. Apud Pontum, natalis sanctorum martyrum Mosei et Ammonii, qui cum essent milites primo ad metalla deputati, novissime igni traditi sunt. [Bouillart. in Margine: Parisius, monasterio sancti Germani, dedicatio altaris in honore victoriosissimae crucis, et beatae et gloriosae semperque virginis Mariae et sanctorum martyrum Mauricii sociorumque ejus.]



XIV Kal. Die 19. [1Kb] [2Kb] [4Kb] [8Kb]
[Col. 0669]

[Col. 0669] In Smirna, Natalis beati Germanici martyris, qui sub Marco Antonino et Lucio Aurelio, per gratiam virtutis Dei, metum corporeae fragilitatis excludens, sponte praeparatam bestiam provocavit: cujus dentibus comminutus, vero pani, id est Domino Jesu Christo, pro ipso moriens, meruit incorporari. Apud Spoletum, sancti Pontiani martyris, temporibus Antonini imperatoris, quem judex pro Christo vehementissime virgis caesum, jussit super carbones nudis pedibus ambulare: a quibus nil laesus, equuleo et uncinis ferreis jussus est suspendi, et sic in carcerem trudi; ubi angelica visitatione meruit confortari - post quae plumbo fervente perfusus, tandem gradio percussus est. In pago Dorcasino, sancti Launomari presbyteri.



XIII Kal. Die 20. [1Kb] [2Kb] [5Kb] [7Kb]
[Col. 0673]

Romae, natalis beati Fabiani papae, qui cum tredecim annis Ecclesiae praeesset, martyrium est passus tempore Decii, et in cimiterio Calisti sepultus. Eodem die Catacumbas, sancti Sebastiani martyris, qui cum haberet principatum primae cohortis, jussus est sub titulo Christianitatis a Diocletiano imperatore ligari in medio campo, et sagittari a militibus, atque ad ultimum fustigari donec deficeret. Via Cornelia, sanctorum martyrum Marii, et Marthae cum filiis suis Audifax et Abacuc, nobilium de Persida, qui ad orationem venerant Romam tempore Claudii principis. E quibus post toleratos fustes, equuleum, ignes, ungues, manuum praecisionem, Martha in nympha necata, caeteri sunt decollati, et corpora eorum incensa.



XII Kal. Die 21. [1Kb] [3Kb] [6Kb] [6Kb]
[Col. 0677]

Natalis beati Publii episcopi, qui secundus post Dionysium Areopagitam Atheniensium Ecclesiam nobiliter rexit, et praeclarus virtutibus, ac doctrina praefulgens, ob Christi martyrium gloriose coronatur. Romae, passio sanctae Agnetis virginis, quae sub praefecto Urbis Symphronio ignibus injecta, sed his per orationem ejus extinctis, gladio percussa est. In Hispaniis civitate Tarracona, sanctorum martyrum Fructuosi episcopi, Augurii et Eulogii diaconorum, qui tempore Galieni in primo carcere trusi, deinde flammis injecti, exustis vinculis, manibus in modum crucis expansis, orantes ut urerentur obtinuerunt. Trecas, sancti Patrocli martyris.



XI Kal. Die 22. [1Kb] [3Kb] [5Kb] [6Kb]
[Col. 0679]

Natalis sancti Timothaei, discipuli beati Pauli. Hic ab eodem Apostolo episcopus Epheso ordinatus, post multos pro Christo agones, martyrio coronatus est. Eodem die apud civitatem Valentiam, sub Daciano Hispaniarum praeside, sancti Vincentii Levitae, et martyris. Cujus passionis nobilem triumphum conspicuus versificator Prudentius luculenter versibus exsequitur: sanctus quoque Augustinus ejusdem martyris praeconium, [Col. 0681] quantum sit laudis honore excipiendum, quodam sermone commendat. [Bouillart. Legit.: [a 2Kb] Apud Valentiam civitatem Hispaniae, sancti Vincentii Levitae et martyris, cujus certaminis triumphum, temporibus Dioclitiani et Maximiani post nimiam caedem ac gravia tormenta, textus ipsius passionis sub Datiano praeside completum esse declarat.] Romae ad aquas Salvias, sancti Anastasii monachi et martyris. Qui post plurima tormenta carceris, verberum et vinculorum, quae in Caesarea Palaestinae perpessus fuerat a Persis, postremo multa poena affectus atque ad ultimum decollatus est cum aliis septuaginta. Ipso die civitate Ebreduno, sanctorum martyrum Vincentii, Orontii et Victoris.



X Kal. Die 23. [1Kb] [3Kb] [4Kb] [6Kb]
[Col. 0683]

Philippis, beati Parmenae, qui fuit unus de septem diaconibus. Hic traditus gratiae Dei a fratribus, injunctum officium praedicationis plena fide consummans, martyrii gloriam adeptus est. Romae, natalis sanctae Emerentianae virginis, et martyris, quae dum oraret ad sepulcrum sanctae Agnetis, ac simul orantes a gentilium laesione defenderet, lapidata est ab eis. In Mauritania civitate Cneocaesarea, sanctorum Severiani et Aquilae uxoris ejus, ignibus combustorum. Apud urbem Antinoum, sancti Asclae martyris, qui primo atrocissime suspendio tortus, deinde flammis lateribus admotis exustus, ad ultimum pretiosam Deo animam, in flumen praecipitatus, reddidit.



IX Kal. Die 24. [1Kb] [2Kb] [3Kb] [6Kb]
[Col. 0687]

Apud Antiochiam, natalis sancti Babilae episcopi, qui persecutione Decii, postquam frequenter passionibus suis, ac cruciatibus glorificaverat Dominum, gloriosae vitae finem est sortitus in vinculis. Referuntur etiam passi cum eo tres parvuli, id est Urbanus, Prilidanus et Epolonus. Cneocaesarea civitate, sanctorum Mardonii, Musonis, Eugenii, Metelli, qui omnes igni traditi sunt, et reliquiae eorum in Axum fluvium dispersae.



VIII Kal. Die 25. [1Kb] [2Kb] [5Kb] [8Kb]
[Col. 0691]

Conversio sancti Pauli, quae evenit secundo Ascensionis Domini anno. Eodem die, sancti Ananiae apud Damascum, qui eumdem apostolum baptizavit. Civitate Arvernis, sancti Praejecti episcopi, et Amarini, viri Dei, qui passi sunt a proceribus praefatae urbis. Item civitate Gavalis, sancti Severiani episcopi, mirandae sanctitatis, et doctrinae viri.



VII Kal. Die 26. [1Kb] [4Kb] [9Kb] [7Kb]
[Col. 0693]

Apud Smirnam, natalis sancti Policarpi, qui beati Joannis apostoli discipulus, et ab eo episcopus ordinatus, totius Asiae princeps fuit. Postea sub Marco Antonino et Lucio Aurelio, personante universo populo [Col. 0695] ejusdem Urbis in amphitheatro adversum eum, igni traditus est. Cum quo etiam alii duodecim ex Philadelphia venientes, in praefata urbe martyrio consummati sunt. Eodem die, sanctorum martyrum Theogenis cum aliis triginta sex, qui contemnentes temporalem mortem, coronam vitae aeternae adepti sunt. [Bouillart. : . . . [a 2Kb] sub Lizinio imperatore coronam vitae aeternae adepti sunt, quae sequuntur omittens.] In territorio Parisiacensi, Baltildis reginae.



VI Kal. Die 27. [1Kb] [2Kb] [4Kb] [7Kb]
[Col. 0699]

Natalis beati Joannis episcopi Constantinopolitani, cognomento Chrisostomi, qui verbo atque exemplo plurimum Christianae profuit religioni. Item sancti Marii abbatis monasterii Bobacensis; cujus vitam virtutibus plenam vir illustris, ac patricius Dynamius scribit. In Bethleem Judae, dormitio sanctae Paulae. Hujus Vitam virtutibus admirandam sanctus Hieronymus scribens, testatur eam longo coronatam esse martyrio. In Africa, sancti Aviti martyris.



V. Kal. Die 28. [1Kb] [2Kb] [5Kb] [7Kb]
[Col. 0703]

Romae, natalis sanctae Agnetis secundo. Et in civitate Apollonia, sanctorum Leucii, Thyrsi et Calinici martyrum, qui tempore Decii, diversis tormentorum generibus excruciati, primus et ultimus abscisione capitis, medius coelesti voce evocatus spiritum reddens, martyrium consummaverunt. Alexandriae, beati Cyrilli episcopi, qui catholicae fidei praeclarissimus extitit propugnator. In monasterio Beomensi, depositio Joannis presbyteri, viri Dei. [Addit Bouillart.: [a 2Kb] Cinomannis, S. Juliani episcopi civitatis ipsius primi.]



IV Kal. Die 29. [1Kb] [3Kb] [4Kb] [5Kb]
[Col. 0707]

Romae via Numentana, natalis sanctorum Papiae et Mauri militum, quorum ora jussit Laudicius Urbis praefectus ad primam confessionem Christi lapidibus contundi, et sic eos in carcerem retrudi, ac postea fustibus caedi, atque in ultimo plumbatis, donec expirarent. Eodem die Treveris, depositio beati Valerii episcopi discipuli sancti Petri apostoli. In territorio Trecassino, sancti Sabiniani, qui jubente Aureliano imperatore pro fide Christi decollatus est. [Addit Bouillart.: [a 1Kb] Et octavae sancti Vincentii martyris.]



III Kal. Die 30. [1Kb] [3Kb] [6Kb] [6Kb]
[Col. 0709]

Apud Antiochiam, passio beati Ypoliti martyris, qui Novati schismate aliquantulum deceptus, operante gratia Christi correctus, ad charitatem Ecclesiae rediit, pro qua [Bouillart. add. et in qua] illustre martyrium consummavit. Hierosolimis, sanctissimi Matthiae episcopi, de quo mira, et plena fide narrant, quia multa pro Christo perpessus, ultimo in pace vitam finivit. Ipso die, passio sancti Flaviani martyris. Malbodio monasterio, sanctae Aldegundis virginis. [Apud Bouillart.: . . . . . Flaviani martyris. In territorio Parisiacensi [a 2Kb] Baltildis reginae.]



Pridie Kal. Die 31. [1Kb] [3Kb] [3Kb] [37Kb]
[Col. 0713]

Apud Alexandriam, natalis beati Metrani martyris, quo nolente impia verba proferre ad jussionem paganorum, omne corpus ejus fustibus coliiserunt; vultumque et oculos acutis calamis terebrantes, extra urbem cum cruciatibus expulerunt, ibique spiritum, qui in eo superat, lapidibus ejecerunt. Item Alexandriae, sanctorum martyrum Saturnini, Thyrsi et Victoris. Apud Trientinam urbem, sancti Vigilii episcopi et martyris. [Bouillart. om. Apud Trientinam . . . . . martyris [a 1Kb] .]



MENSIS FEBRUARIUS HABET DIES XXVIII.
[Col. 0717]


Kalendis. Die 1. [1Kb] [2Kb] [5Kb] [9Kb]
[Col. 0717]

Natalis beati Ignatii episcopi et martyris, qui tertius post Petrum apostolum Antiochenam rexit ecclesiam: ac persecutione Trajani Romam vinctus mittitur, ubi praesente eodem, circumsedente senatu, immanissimis poenarum suppliciis primo affectus, dehinc leonibus objicitur, eorumque dentibus praefocatus, hostia Christi efficitur. Apud Smirnam, sancti Pionii martyris, qui post squalorem carceris, ubi multos fratrum ad martyrii tolerantiam suis exhortationibus roboravit, cruciatibus multis vexatus, clavis confixus, et ardenti rogo superpositus, beatum pro Christo vitae finem sortitus est. Passi sunt cum eo et alii quindecim. Eodem die, beati Ephrem Edessenae ecclesiae diaconi. In oppido Tricastrino, sancti Pauli episcopi, [Col. 0719] cujus et vita virtutibus claruit, et mors pretiosa miraculis commendatur. In Scotia, sanctae Brigidae virginis, cujus vita miraculis claruit.



IV Non. Die 2. [1Kb] [1Kb] [3Kb] [7Kb]
[Col. 0721]

Ypapanti Domini. Apud Caesaream, beatissimi Cornelii Centurionis, quem Beatus Petrus baptizavit. Hic apud praefatam urbem episcopali honore sublimatus quievit. Romae via Salaria, passio sancti Aproniani, qui audiens una cum Sisinnio diacono, adhuc gentilis, vocem de coelo factam, Venite, inquiens, benedicti Patris mei et reliqua; credens, baptizatus est, et sic postea in confessione Domini finem vitae capitali sententia [Col. 0723] accepit. Item Romae, sanctorum Fortunati, Feliciani, Firmi, Candidi. Aurelianis, sancti Fuscoli episcopi.



III Non. Die 3. [1Kb] [5Kb] [3Kb] [8Kb]
[Col. 0725]

In Africa, natalis beati Celerini diaconi et confessoris, et sanctorum martyrum Laurentini, Ignatii, et Celerinae: de quorum omnium gloriosis laudibus extat beati Cypriani epistola. [Interserit Bouillart.: [a 2Kb] civitate Nicea, passio sancti Triphonis tempore Ducii imperatoris. Et in margine: beati Blasii episcopi et martyris.---Latiniaco, natalis sancti Deodati episcopi et confessoris.] Apud oppidum Vapingum, depositio episcoporum Tigridis et Remedii.



Id Non. Die 4. [1Kb] [2Kb] [4Kb] [7Kb]
[Col. 0729]

In civitate Aegypti, quae appellatur Thmuis, passio beati Fileae episcopi et Filoromi tribuni, cum quibus etiam innumera fidelium multitudo ex eadem urbe, pastoris sui sequens exemplum, martyrio coronata est, sicut octavus liber ecclesiasticae Historiae loquitur. Romae Foro Simpronii, sanctorum martyrum Aquilini, Gemini, Gelasii, Magni, Donati. Trecas, sancti Aventini episcopi et confessoris [a 1Kb] .



Nonis Die 5. [1Kb] [2Kb] [3Kb] [4Kb]

Apud Siciliam civitate Cathanensium, natalis sanctae Agathae virginis et martyris, quae post alapas et carcerem, post equuleum et tortiones, post mamillarum abscisionem, post volutationem in testulis et carbonibus, tandem sub judice Quintiano in carcere consummata est. Viennae, beati Aviti episcopi et confessoris, cujus fide, et industria atque admirabili doctrina, ab infestatione Arianae [a 1Kb] haereseos Galliae defensae sunt.



VIII Idus. Die 6. [1Kb] [2Kb] [4Kb] [7Kb]

Apud Caesaream Cappadociae, natale sanctae Dorotheae virginis, quae primum equuleo vexata, dein palmis diu caesa, ad ultimum capite punita est. In cujus confessione quidam Theophilus scolasticus conversus, et mox equuleo idem acerrime tortus, novissime gladio caesus est. Arvernis, beati Antholiani martyris. Eodem die, sanctorum episcoporum Vedasti et Amandi, quorum et vita et mors plurimis exstitit [a 1Kb] miraculis gloriosa. E quibus prior Adartensium, sequens vero Trajectensium rexit ecclesiam.



VII Idus. Die 7. [1Kb] [2Kb] [3Kb] [8Kb]
[Col. 0739]

In Britanniis civitate Augusta, natalis beati Auguli episcopi, qui cursum temporis per martyrium explens, aeterna meruit suscipere praemia. Item, sancti Moysetis episcopi. Hic primum in heremo vitam solitariam ducens, signis ac virtutibus magnifice [a 1Kb] innotuerat, post vero gentem Sarracenorum, cui episcopus fuerat factus, grandi ex parte ad fidem Christi convertit, sicque gloriosus meritis quievit in pace.



VI Idus. Die 8. [1Kb] [3Kb] [3Kb] [6Kb]

Apud Armeniam minorem, natalis sanctorum Dionisii, Emiliani et Sebastiani. Eodem die Alexandriae, sanctae Cointae martyris, hanc pagani correptam ad idola perducentes, adorare cogebant, quod cum illa execrans recusaret, vincula pedibus ejus innectentes, et per plateas totius civitatis eam trahentes, horrendo supplicio discerpserunt. [Bouillart.: [a 1Kb] In provincia Lusitania, civitate Corduba, sancti Salomonis martyris. Et charactere cursivo: Viriduno, sancti Pauli episcopi et confessoris.] Civitate Corduba, sancti Salomonis martyris.



V Idus. Die 9. [1Kb] [2Kb] [3Kb] [7Kb]
[Col. 0745]

Apud Alexandriam, passio sanctae Apolloniae virginis, cui persecutores, omnes primum dentes excusserunt. Deinde cum minarentur vivam se eam incensures, nisi cum eis impia verba proferret, illa paululum quid intra semetipsam deliberans, repente se e manibus impiorum prorupit, et in ignem, quem paraverant, prosilivit. Suevo apud Cyprum, sanctorum Ammonis et Alexandri. [Addit Bouillart., cursivo charactere: Fontenella, sancti Ansberti episcopi et confessoris.]



IV Idus. Die 10. [1Kb] [1Kb] [4Kb] [6Kb]
[Col. 0747]

Romae, natalis sanctorum martyrum Zotici, Hirenei, Jacincti, et Amantii. In Oriente, sanctae Sotheris virginis, quae graviter et diutissime alapis caesa, cum caetera quoque poenarum genera vicisset, gladio martyrium consummavit. Item Romae via Lavicana, militum decem. [a 1Kb] Apud Castrum Cassinum, sanctae Scolasticae virginis, sororis sancti Benedicti abbatis. [b 1Kb] In pago Rothomagensi, sanctae Austrebertae virginis.



III Idus. Die 11. [1Kb] [2Kb] [4Kb] [4Kb]
[Col. 0751]

Apud Lugdunum, natalis sancti Desiderii episcopi et confessoris. Eodem die castro Nantonense, sancti Severini abbatis monasterii Agaunensis, cujus precibus cultor Dei rex Clodoveus a diutina infirmitate sua liberatus est. Alexandriae, depositio sanctae Eufrasiae virginis, quae in monasterio virtute abstinentiae et miraculis etiam claruit.



Prid. Idus. Die 12. [1Kb] [1Kb] [4Kb] [7Kb]
[Col. 0753]

In Hispaniis, natalis sanctae Eulaliae virginis, quam constat, tempore Diocletiani imperatoris, gloriosam martyrii accepisse coronam, civitate Barcinona. In Africa, sanctorum martyrum Saturnini presbyteri, Dativi, Felicis, Apelii et sociorum ejus, qui passi sunt pro Christo sub Anolino proconsule. Apud Alexandriam, Modesti et Ammonii infantum.



Idibus. Die 13. [1Kb] [1Kb] [3Kb] [9Kb]
[Col. 0755]

Natalis sancti Agabi prophetae apud Antiochiam, de quo beatus Lucas in apostolicis Actibus scribit. In Militana civitate Armeniae, sancti Poliocti martyris, qui Latine interpretatur multum orans. Civitate Andegavis, sancti Lizinii episcopi, venerabilis sanctitatis viri.



XVI Kal. Die 14. [1Kb] [2Kb] [6Kb] [5Kb]
[Col. 0759]

Romae, natalis beati Valentini presbyteri, qui post multa sanitatum et doctrinae insignia, fustibus caesus, et sic decollatus est, sub Claudio Caesare. Item Romae, sanctorum martyrum Vitalis, Feliculae et Zenonis. Civitate Interamnis, beati Valentini episcopi, qui post diuturnam caedem, custodiae mancipatus, cum superari non posset, mediae noctis silentio ejectus de carcere, decollatus est. Apud Alexandriam, sanctorum martyrum Bassi, Antonii, Protolici, qui in mare mersi sunt. Item, Cyrionis presbyteri, Moyseos, Bassiani, Agathonis, qui omnes igni combusti sunt. Item Dionisii et Ammonii decollatorum.



XV Kal. Die 15. [1Kb] [3Kb] [4Kb] [8Kb]
[Col. 0763]

Apud Sebasten civitatem, passio sancti Blavii episcopi, qui multorum patrator miraculorum, sub praeside Agricolano, post diutinam caesionem atque suspensionem in ligno, ubi pectinibus ferreis carnes ejus disruptae sunt, post teterrimum carcerem, ac demersionem laci, unde salvus exivit, jubente praefato judice, capite cum duobus pueris truncatur. Novissime vero septem mulieres, quae guttas sanguinis ejus defluentes colligebant, deprehensae quod essent Christianae, post dira tormenta, gladio percussae sunt. Romae, sancti Cratonis martyris, qui a beato Valentino fidei documentis institutus, non multis post diebus, cum uxore et universa domo martyrio est consummatus. Civitate Brixa, sanctorum martyrum Faustini et Joviae virginis. In Galliis civitate Vasionensi, sancti Quinidi episcopi, cujus mortem in conspectu Domini pretiosam miracula crebra testantur. Civitatem Interamnis, sanctae Agapis virginis.



XIV Kal. Die 16. [1Kb] [2Kb] [7Kb] [5Kb]
[Col. 0767]

Natalis beati Honesimi, de quo sanctus Pauli scribit Philemoni: quem idem apostolus episcopum ordinans, praedicationisque verbum ei committens, apud Ephesiorum civitatem reliquit. Hic Romam perductus, atque ibi pro fide Christi lapidatus, inde ad loca, ubi fuerat ordinatus, corpus ejus delatum est. Civitate Cumis, sanctae Julianae virginis, quae post varia tormenta, et carceris custodiam, palam cum diabolo conflixit. Dein flammas ignium et ollam superans ferventem, capitis decollatione martyrium consummavit. Apud Aegyptum, sancti Juliani martyris cum aliis numero quinque millibus.



XIII Kal. Die 17. [1Kb] [2Kb] [4Kb] [5Kb]
[Col. 0769]

In Perside civitate Babilonia, natalis beati Polochronii episcopi et martyris, qui praesente Decio persecutore, os lapidibus caesus, manibus extensis, oculos ad coelum elevans, emisit spiritum. Apud urbem Concordiam, passio sanctorum Donati, Secundiani. Romuli cum aliis octoginta sex. In Scotia, sancti Fintani presbiteri et confessoris, magnae virtutis viri. Ipso die, sancti Silvini Taruanensis episcopi. [Apud Bouillart.: . . . magnae virtutis viri. [a 3Kb] In pago Tarvenensi sancti Silvini Tolosanae civitatis episcopi.]



XII Kal. Die 18. [1Kb] [2Kb] [4Kb] [6Kb]
[Col. 0773]

Natalis beati Simeonis episcopi et martyris, qui propinquus Salvatoris secundum carnem extitisse dinoscitur, ac filius Cleophae, qui fuit frater Joseph. Hic Hierosolimorum episcopus post Jacobum fratrem Domini ordinatus, persecutione Trajani multo tempore suppliciis affectus, martyrio consummatus est. Omnibus qui aderant et ipso judice mirantibus, ut centum viginti annorum senex crucis supplicium pertulisset. Civitate Ostia, sanctorum martyrum Maximi, Claudii et uxoris ejus Prepedignae cum duobus filiis, qui cum essent praeclarissimi generis, jubente Diocletiano sunt tenti, atque in exilium deportati; deinde incendio concremati, odoriferum sacrificium martyrii Deo reddiderunt.



XI Kal. Die 19. [1Kb] [2Kb] [3Kb] [5Kb]
[Col. 0777]

Romae, natalis sancti Gabinii presbyteri et martyris, qui a Diocletiano diu in custodia vinculis afflictus, pretiosa morte coeli gaudia comparavit. In Africa, sanctorum Publii et Juliani.



X Kal. Die 20. [1Kb] [2Kb] [4Kb] [7Kb]
[Col. 0779]

Apud Tyrum civitatem, beatorum martyrum, quorum numerum solius Dei scientia colligit. Qui jubente Diocletiano, multis tormentorum suppliciis sibi invicem succedentibus occisi sunt. Primo quidem flagris per omne corpus dilaniati, dehinc diversis bestiarum generibus traditi, sed ab his divina virtute custoditi, post addita feritate ignis et ferri, martyrium consummarunt. Horum gloriosam multitudinem incitabant ad victoriam Tyrannio et Silvanus, sed et Peleus atque Linus episcopi, Zenobius quoque presbiter, qui felici agone una cum eis martyrii palmam adeptus est. In Cypro insula, sanctorum Potamii, et Nemesii. Alemannia, sancti Galli presbiteri et confessoris.



IX Kal. Die 21. [1Kb] [1Kb] [3Kb] [5Kb]
[Col. 0781]

Apud Siciliam, sanctorum martyrum septuaginta novem, qui sub Diocletiano per diversa tormenta confessionis suae coronam a Christo sibi paratam percipere meruerunt. In Africa civitate Adrumeto, sanctorum Veroli, secundini, Servuli et aliorum viginti. [Bouillart., ad oram paginae: Apud monasterium S. Germani, consecratio altaris in honore beatorum martyrum Johannis et Pauli et S. Blasii necnon sanctorum confessorum Benedicti, Lupi et Egidii. Item consecratio altaris in honore SS. Innocentum et SS. virg. Columbae, Margaritae, Catherinae.]



VIII Kal. Die 22. [1Kb] [2Kb] [15Kb] [5Kb]
[Col. 0785]

Apud Antiochiam, Cathedrae [Bouillart., Cathedra] sancti Petri. Eodem die, beati Papiae Hierapolitanae civitatis episcopi, qui Joannis apostoli auditor, Policarpi autem condiscipulus et sodalis fuit. Item, sancti Aristionis, qui fuit unus de septuaginta duobus Christi dicipulis. Alexandriae, sancti Abilii episcopi, qui post beatum Marcum secundus episcopus, tredecim annos sacerdotium virtute conspicuus ministravit. [Apud Bouillart., ad oram paginae: Eodem die consecratio altaris in honore beatorum martyrum Eustachii sociorumque ejus et sancti confessoris Christi Medardi.]



VII Kal. Die 23. [1Kb] [2Kb] [5Kb] [6Kb]
[Col. 0787]

Apud Syrmium, beati Sineri monachi et martyris, qui jubente Maximiano imperatore tentus, cum se Christianum esse confiteretur, capite caesus est. Item natalis sexaginta duorum, qui martyrii certamen in praefata urbe consummantes, regna mansura perceperunt. Ipso die, sancti Policarpi presbiteri et confessoris, qui cum beato Sebastiano plurimos ad Christi fidem convertit, atque ad martyrii gloriam exhortando perduxit.



VI Kal. Die 24. [1Kb] [1Kb] [7Kb] [7Kb]
[Col. 0791]

Natalis beati Matthiae apostoli, qui post ascensionem Domini ab apostolis sorte electus, apud Judaeam Christi Evangelium praedicavit. Item, inventio capitis Praecursoris Domini, tempore Martiani principis, quando idem Praecursor duobus monachis, primum, ubi idem ejus caput celatum jaceret, revelavit. In Caesarea Cappadociae, sancti Sergii martyris, cujus gesta praeclarissima habentur.



V Kal. Die 25. [1Kb] [2Kb] [5Kb] [6Kb]
[Col. 0793]

Apud Aegyptum, natalis sanctorum Victorini, Victoris, Nicofori, Claudiani, Dioscori, Serapionis et Papiae sub Numeriano imperatore: quorum primus, secundus et tertius pro confessione deitatis constanter exquisita suppliciorum genera tolerantes, reliqui quatuor Claudianus et Dioscorus flammis incensi, Serapion et Papias gladio caesi sunt. Omnes itaque celebre martyrium dedicaverunt.



IV Kal. Die 26. [1Kb] [2Kb] [5Kb] [5Kb]
[Col. 0797]

In civitate Pergen Pamphiliae, natalis beati Nestoris episcopi, qui persecutione Decii, cum die noctuque orationi insisteret, postulans ut grex Christi custodiretur, comprehensus, nomen Domini mira libertate, et alacritate confessus, equuleo crudelissime tortus est. Exin crucis suspendio victor migravit. Apud Alexandriam, sancti Alexandri episcopi, gloriosi senis. Hic post beatum Petrum, Arrium presbyterum suum haeretica impietate depravatum, et divina veritate convictum, de ecclesia ejecit, ac postea inter trecentos decem et octo Patres, et eumdem in Nicaeno concilio damnavit.



III Kal. Die 27. [1Kb] [2Kb] [4Kb] [6Kb]
[Col. 0799]

Alexandriae, passio sancti Juliani martyris. Is cum ita podagra constrictus esset, ut neque incedere, neque stare posset, una cum Euno ministro suo, in sella judici offertur; qui camelis impositi jubentur per totam circumduci urbem, et flagris hinc inde inspectante populo laniari, usquequo finem ipsis verberibus sortirentur. In Hispaniis civitate Hispali, natalis sancti Leandri episcopi et confessoris, cujus praedicatione et industria, tota Gothorum gens per Recharedum regem ab Ariana impietate conversa est Lugduni, sancti Baldomeris viri Dei, cujus sepulcrum crebris miraculis illustratur.



Pridie Kal. Die 28. [1Kb] [1Kb] [4Kb] [7Kb]
[Col. 0803]

In territorio Lugdunensi locis Jurensibus, depositio beati Romani abbatis, qui primus illic vitam heremiticam duxit, et multis virtutibus ac miraculis clarus, plurimorum postea pater extitit monachorum. Eodem die, sanctorum Macharii et Rufini.



MENSIS MARTIUS HABET DIES XXXI.
[Col. 0805]


Kalendis Die 1. [1Kb] [1Kb] [4Kb] [8Kb]
[Col. 0805]

Romae, sanctorum martyrum ducentorum sexaginta, quos jussit primo Claudius pro Christi nomine damnatos arenam fodere. Deinde praecepit, ut foras muros portae Salariae mitterentur, et in amphitheatro ejusdem civitatis militum sagittis interficerentur. Eodem die, sancti Donati martyris, qui sub duce Ursacio et Marcellino tribuno Carthagini passus est. Andegavis, sancti Albani [Bouillart., Albini] episcopi et confessoris, viri praeclarissimae virtutis et sanctitatis. Civitate Massilia sanctorum Hermetis et Adriani.



VI Non. Die 2. [1Kb] [1Kb] [2Kb] [8Kb]
[Col. 0809]

Romae via Latina, sanctorum martyrum Jovini et Basilei, qui passi sunt sub Galieno et Valeriano imperatoribus. Item Romae plurimorum martyrum, quos diu cruciatos, imperator Alexander capitali sententia in extremo damnavit.



V Non. Die 3. [1Kb] [2Kb] [4Kb] [5Kb]
[Col. 0811]

Apud Caesaream Palestinae, sanctorum martyrum Marini militis et Asterii senatoris, sub persecutione Valeriani; quorum prior cum accusatus fuisset a comilitonibus, quod esset Christianus, et ille Christianum se esse clarissima voce testaretur, martyrii coronam capitis abscisione suscepit. Cumque sequens, capite truncatum martyris corpus subjectis humeris et substrata veste, qua induebatur, exciperet, honorem, quem martyri detulit, continuo ipse martyr accepit. Eodem die, natalis sanctorum Emetherii et Celedonii, qui primum apud Legionensem Galliciae civitatem milites, exsurgente persecutionis procella, pro confessione nominis Christi, plurimis afflicti tormentis, Calagurrim usque perducti, atque ibi martyrio coronati sunt.



IV Non. Die 4. [1Kb] [1Kb] [4Kb] [6Kb]
[Col. 0815]

Romae via Appia, natalis beati Lucii papae et martyris, qui persecutione Valeriani et Galieni, ob fidem Christi exilio relegatus et postmodum divino nutu ad ecclesiam suam redire permissus, martyrium capitis obtruncatione complevit. Item Romae via Appia, sanctorum martyrum nongentorum, qui sunt positi in cimiterio ad sanctam Caeciliam. Eodem die, sancti Caii palatini in mare mersi.



III Non. Die 5. [1Kb] [1Kb] [3Kb] [4Kb]
[Col. 0817]

Apud Antiochiam, natalis beati Focae martyris, qui post multas, quas pro nomine Redemptoris est passus, injurias, qualiter de antiquo illo serpente triumphaverit, hodieque populis declaratur. Ipso die passio sancti Eusebii palatini et aliorum novem martyrum.



Pridie Non. Die 6. [1Kb] [1Kb] [3Kb] [24Kb]
[Col. 0819]

Nicomediae, natalis sanctorum Victoris et Victorini, qui per triennium cum Claudiano et Bassa uxore ejus, tormentis multis afflicti et retrusi in carcerem, ibidem vitae suae cursum impleverunt. Civitate Toleto, depositio Juliani episcopi, qui apud ejusdem loci incolas famosissimus habetur.



Nonis. Die 7. [1Kb] [1Kb] [4Kb] [6Kb]
[Col. 0821]

In Mauritania civitate Tuburbitanorum, natalis sanctarum martyrum Perpetuae et Felicitatis, et cum eis Revocati, Saturnini et Secundoli, quorum ultimus in carcere quievit, reliqui omnes ad bestias sunt traditi sub Severo principe.



VIII Idus. Die 8. [1Kb] [2Kb] [3Kb] [5Kb]
[Col. 0825]

In civitate Antinoum, natalis sanctorum Philemonis et Apollonii diaconi, qui tenti et a judice auditi, cum constanter idolis sacrificare noluissent, perforatis calcaneis per civitatem horribiliter tracti, novissime gladio caesi, martyrium compleverunt. Eodem die apud praefatam urbem, passio Arriani, Theotici, et aliorum trium; quos judex submersos in mare necavit, sed obsequio delphini, corpora eorum littori sunt restituta. Cartagini, sancti Pontii diaconi beati Cypriani episcopi, qui usque ad diem passionis illius cum eo exilium sustinens, egregium volumen vitae et passionis ipsius reliquit, ac clarus passionibus, coronam vitae promeruit.



VII Idus. Die 9. [1Kb] [1Kb] [3Kb] [5Kb]
[Col. 0827]

Apud Nisenam civitatem, depositio sancti Gregorii episcopi, fratris beati Basilii Caesariensis, tam vita quam eloquentia clarissimi. Civitate Barcinona, sancti Patiani episcopi, qui tempore Theodosii principis, optima senectute finem vitae sortitus est.



VI Idus. Die 10. [1Kb] [3Kb] [3Kb] [6Kb]
[Col. 0829]

Apud Apamiam, natalis sanctorum Alexandri et Gaii martyrum, qui, ut Apollinaris scribit Hierapolitanus episcopus, in libro adversum Catafrigas, persecutione Antonini Veri, glorioso martyrio coronati sunt. In Perside, sanctorum martyrum numero quadraginta duorum. Parisius, depositio sancti Droctovei abbatis, discipuli beati Germani episcopi. [Bouillart. addit: Ipso die [a 2Kb] sancti Attali abbatis, discipuli sancti Columbani.]



V Idus. Die 11. [1Kb] [1Kb] [2Kb] [8Kb]
[Col. 0833]

Apud Sebasten Armeniae minoris, natalis sanctorum quadraginta militum, qui tempore Licinii regis, post vincula et carceres creberrimos, post caesas lapidibus facies, missi sunt in stagnum, et sic demum crurifragio martyrium consummaverunt. Erant autem nobiliores [a 1Kb] inter eos, Quirion et Candidus.



IV Idus. Die 12. [1Kb] [1Kb] [4Kb] [10Kb]
[Col. 0835]

Romae, beatorum pontificum Gregorii doctoris, ac apostoli Anglorum, et Innocentii. Apud Nicomediam, passio sancti Petri martyris. Hic cum esset cubicularius Diocletiani principis, et liberius causaretur de immensis martyrum suppliciis, jubente eodem, in medium educitur, ac primo suspensus, diutissime flagris torquetur, deinde aceto et sale perfusus, ad ultimum in craticula assatur, sicque veri Petri extitit et fidei haeres et nominis. Item Nicomediae, sanctorum Egduni presbiteri et aliorum septem, qui diebus singulis suffocati sunt, ut caeteris metus incuteretur.



III Idus. Die 13. [1Kb] [1Kb] [4Kb] [6Kb]
[Col. 0839]

[Col. 0839] Apud Nicomediam, natalis sanctorum martyrum Macedonii presbyteri, Patriciae et Modestae. Nicea civitate, sanctorum martyrum Theusetae, Horris, Theodorae, Nimpodorae, Marci, Arabiae, qui omnes igni traditi sunt. In Thebaide, depositio sanctae Eufrasiae virginis.



Pridie Idus. Die 14. [1Kb] [1Kb] [2Kb] [6Kb]
[Col. 0841]

Romae, passio sanctorum quadraginta et septem. Hi baptizati sunt a beato Petro apostolo, cum teneretur in custodia Mamertini, cum coapostolo suo Paulo, ubi novem menses detenti sunt; qui omnes sub devotissima fidei confessione, Neroniano gladio consumpti sunt. In Africa, sancti Petri martyris. Item sancti Eufrosii.



Idibus. Die 15. [1Kb] [1Kb] [3Kb] [7Kb]
[Col. 0843]

In Caesarea Cappadociae, passio sancti Longini, qui latus Domini lancea perforavit, ut in gestis ejusdem invenitur. Apud Thessalonicam civitatem, natalis sanctae Matronae martyris, quae deprehensa et multipliciter afflicta, novissime robustis fustibus usque ad mortem caesa, in confessione Christi incorruptum Deo spiritum reddidit.



XVII Kal. Die 16. [1Kb] [2Kb] [4Kb] [6Kb]
[Col. 0847]

[a 2Kb] Apud Aquileiam, natalis beati Hilarii episcopi et Tatiani diaconi, qui sub Beronio praeside, post equuleum atque alia tormenta, una cum Felice, Largo, et Dionysio martyrium terminarunt. Romae, passio sancti Cyriaci diaconi, qui post longam carceris macerationem, reliquata pice perfusus et in catasta extensus, ac tractus, etiam nervis et fustibus caesus, ad ultimum cum Largo et Smaragdo et aliis viginti, jubente Maximino, capite truncatus est. Horum tamen festivitas sexto Idus Augusti recolitur, quo die a beato Marcello papa eorum corpora sunt levata et venerabiliter tumulata. Arvernis, depositio sancti Patricii episcopi et confessoris.



XVI Kal. Die 17. [1Kb] [1Kb] [3Kb] [7Kb]
[Col. 0849]

In Scotia, natalis sancti Patricii episcopi et confessoris, qui primus ibidem Christum evangelizavit. [Col. 0851] Eodem die monasterio Nivigella, sanctae Gertrudis virginis. [Apud Bouillart . . . . : evangelizavit. Civitate Nicomedia, sanctorum martyrum Eugenii, Pamphiliani, Castoris et Sereni [a 2Kb] .]



XV Kal. Die 18. [1Kb] [2Kb] [2Kb] [6Kb]
[Col. 0853]

Natalis beati Alexandri episcopi, qui de Cappadocia, ex propria civitate, sancto desiderio Hierosolimam veniens, divina revelatione, ejus dein loci gubernaculum suscepit, et post venerandam senectutem ductus Caesaream, persecutione Decii ob confessionem Christi martyrium complevit. [Addit Bouillart.: [a 2Kb] Monasterio Nivigella sanctae Geretrudis virginis.]



XIV Kal. Die 19. [1Kb] [1Kb] [3Kb] [8Kb]
[Col. 0855D]

Natalis beati Joannis, magnae sanctitatis viri, qui de Syria oriundus pervenit ad Italiam: ibique apud Penarensem urbem constructo constructo monasterio, multorum servorum Dei per quadraginta annos pater existens, multis clarus virtutibus quievit in pace. Eodem die apud Surrentum, sanctorum Quinti, Quintilli, Quartillae, Marci, cum aliis novem. Civitate Brixa, sancti Caloceri [a 1Kb] martyris.



XIII Kal. Die 20. [1Kb] [1Kb] [4Kb] [6Kb]
[Col. 0859]

In Asia, natalis sancti Archippi commilitonis beati Pauli, cujus meminit idem Apostolus in epistola sua scribens Colossensibus. Apud Britanniam, depositio sancti Chutberti, qui ex anachoreta, ecclesiae Lindisfarnensis antistes totam ab infantia ad senium vitam miraculorum signis inclytam duxit. In Syria, sanctorum Pauli, Cyrilli, Eugenii cum aliis quatuor. Ipso die, sancti Vulfrani confessoris.



XII Kal. Die 21. [1Kb] [1Kb] [4Kb] [5Kb]
[Col. 0861]

Apud Cassinum castrum, natalis sancti Benedicti abbatis, hujus vitam virtutibus et miraculis gloriosam, beatus papa scribit Gregorius. Alexandriae, beati Serapionis anachoretae, magnarum virtutum viri. In territorio Lugdunensi, sancti Lupicini abbatis, cujus vita sanctitatis, et miraculorum gloria illustris fuit.



XI Kal. Die 22. [1Kb] [1Kb] [3Kb] [6Kb]
[Col. 0863]

Apud Septimianam civitate Biterris, depositio sancti Afrodisii episcopi et confessoris. Hic a beato Paulo [Col. 0865] Narbonensi episcopo eidem urbi ordinatus antistes, fidei documentis praeclarus virtutumque meritis ornatus, quievit in pace.



X Kal. Die 23. [1Kb] [2Kb] [3Kb] [4Kb]
[Col. 0867]

In Africa, sanctorum martyrum Victoriani, Frumentii et alterius Frumentii et duorum germanorum, qui persecutione Wandalica, ut scribit Victor Africanus episcopus, sub Hunerico rege, pro constantia catholicae confessionis, immanissimis suppliciis excruciati, egregio martyrio coronati sunt. In Antiochia, sancti Theodori presbyteri. Civitate Caesarea, sancti Juliani.



IX Kal. Die 24. [1Kb] [1Kb] [4Kb] [5Kb]
[Col. 0869]

Romae, passio beati Pigmenii presbiteri. Hic Julianum apostatam a puero nutrivit et sacris litteris erudivit, a quo ipse postea in Tyberim pro fide Christi necatus est. In Mauritania, natalis sanctorum Romuli, et Secundoli fratrum, qui pro Christo passi sunt. Apud Syriam, sancti Seleuci. Item in Phrygia, sancti Agapiti.



VIII Kal. Die 25. [2Kb] [5Kb] [8Kb]
[Col. 0871]

Apud Nazareth civitatem Galilaeae, Annuntiatio Dominica. In Sirmio, passio beati Hirenei episcopi, tempore Maximiani imperatoris, qui primo tormentis acerrimis vexatus, dein diebus plurimis in carcere cruciatus, novissime abscisso capite consummatus est. Romae, sancti Cyrini martyris, qui a rege Claudio, post facultatum amissionem, post carceris squalorem, post multorum verberum afflictionem gladio interfectus est. Nicomediae, natalis Dulae cujusdam militis ancillae, quae pro castitate occisa est. In Antro insula, sancti Hermelandi abbatis, cujus gloriosa conversatio miraculorum collaudatur praeconio.



VII Kal. Die 26. [1Kb] [2Kb] [4Kb] [8Kb]
[Col. 0875]

Apud Pentapolim Libiae, natalis sanctorum Theodori episcopi, Hirenei Diaconi, Serapionis et Ammonii lectorum. Romae via Lavicana, sancti Castoli martyris, qui, ut in gestis beati Sebastiani legitur, a persecutoribus tertio appensus, tertio auditus, in confessione Domini perseverans, missus est in foveam, et dimissa super eum massa arenaria, martyrio migravit ad Christum. In Sirmio, sanctorum Montani presbyteri et Maximae in mare mersorum.



VI Kal. Die 27. [1Kb] [2Kb] [3Kb] [8Kb]
[Col. 0879]

In Aegypto, depositio beati Joannis heremitae, qui inter caetera virtutum insignia, etiam prophetico spiritu plenus, Theodosio imperatori Christianissimo victorias de tyranno praedixit. In Pannonia, sancti Alexandri martyris. [Addit Bouillart.: [a 1Kb] Ipso die sancti Eucherii Turonensis episcopi.]



V Kal. Die 28. [1Kb] [2Kb] [2Kb] [6Kb]
[Col. 0881]

In Caesarea Palestinae, sanctorum martyrum Prisci, Malchi, Alexandri, qui persecutione Valeriani, divino fidei calore succensi, ultro judicem adeuntes, de saevitia in piorum sanguinem objurgant; quos ille continuo pro Christi nomine bestiis tradidit devorandos. Apud urbem Cabilonensium, depositio sancti Guntramni regis, qui ita se spiritalibus actionibus mancipavit, ut relictis saeculi pompis, thesauros suos ecclesiis et pauperibus erogaret. Tharso Ciliciae, Castoris et Dorothei.



IV Kal Die 29. [1Kb] [3Kb] [2Kb] [6Kb]
[Col. 0883]

Apud Africam, natalis sanctorum confessorum Armogasti, Archinimi et Satyri, qui tempore Wandalicae persecutionis, sub Geiserico rege, pro confessione veritatis multa et gravia perpessi supplicia atque opprobria, [Col. 0885] cursum gloriosi certaminis impleverunt. Ipso die, depositio Eustasii abbatis monasterii Luxoviensis, qui Pater ferme sexcentorum extitit monachorum et vitae sanctitate conspicuus, etiam miraculis claruit. [Bouillart., post martyres Africanos: [a 3Kb] Civitate Nicomedia, passio sanctorum Pastoris et Victorini.]



III Kal. Die 30. [1Kb] [1Kb] [4Kb] [7Kb]
[Col. 0887]

Romae via Appia, passio beati Quirini tribuni et martyris, qui sub Aureliano imperatore, post linguae abscisionem et equulei suspensionem, manuumque ac pedum detruncationem, agonem martyrii gladio consummavit. Thessalonicae, natalis sanctorum Domnini, et Victoris. [Bouillart. [a 2Kb] Thessalonicae, natalis sanctorum Domnini, Filopoli et Achaici, sequentia omittens.] Apud castrum Silvanectensium, depositio sancti Reguli episcopi et confessoris.



Pridie Kal. Die 31. [1Kb] [1Kb] [2Kb] [7Kb]
[Col. 0891]

Amos prophetae, quem Ozias, rex Israel, vecte per tempora transfixum necavit, ac postea semivivus patriam devectus ibique sepultus est. Romae, sanctae Balbinae virginis, filiae Quirini martyris, quae post devictum saeculi hujus cursum, sepelitur via Appia juxta patrem suum. In Africa, sanctorum Diodoli et Anesi.



MENSIS APRILIS HABET DIES XXX.
[Col. 0893]


Kalendis Die 1. [1Kb] [1Kb] [3Kb] [9Kb]
[Col. 0893]

Romae, passio beatissimae Theodorae, sororis illustrissimi martyris Hermetis. Haec sub Aureliano principe martyrizata, sepulta est juxta fratrem via Salaria, non longe ab urbe Roma. Eodem die, sancti venantii episcopi et martyris. In Aegypto sanctorum Victoris et Stephani.



IV Non. Die 2. [1Kb] [3Kb] [4Kb] [6Kb]
[Col. 0897]

Apud Caesaream Cappadociae, passio sanctae Theodosiae virginis, quae Diocletiani tempore ultro se confessoribus in custodia socians, tenta et nichilominus in equuleo cruciata, Dei virtute post de vinculis, aquis, bestiis eruta, novissime martyrium capitis abscisione complevit. Eodem die, natalis beati Nicetii Lugdunensis episcopi, cujus vita miraculis claruit, et pretiosa mors nichilominus miraculis commendatur. Apud Palestinam, [a 2Kb] sanctae Mariae Aegyptiacae, quae peccatrix appellatur. [Addit Bouillart.: Item sancti Eustasii abbatis monasterii Luxoviensis.]



II Non. Die 3. [1Kb] [2Kb] [5Kb] [4Kb]
[Col. 0901]

In Scithia civitate Thomis, natalis sanctorum Evagrii et Benigni. Thessalonicae, passio sanctarum virginum Agapis et Chioniae sub Diocletiano, quae primo in carcere maceratae, post in ignem missae, sed intactae a flammis, post orationem ad Dominum fusam, animas reddiderunt. Apud Tauromenium Siciliae, beati Pancratii.



II Non. Die 4. [1Kb] [1Kb] [5Kb] [5Kb]
[Col. 0903]

Mediolani, depositio beati Ambrosii episcopi et confessoris, cujus studio inter caetera doctrinae et miraculorum insignia, tempore Arrianae perfidiae, tota Italia ad catholicam fidem conversa est. Apud Hispalim, depositio sancti Isidori antistitis.



Nonis. Die 5. [1Kb] [2Kb] [4Kb] [5Kb]
[Col. 0905]

Apud Aegyptum, natalis sanctorum martyrum Martianae, Nicanoris, et Apollonii. Thessalonicae, sanctae Hirenis virginis, quae post tolerantiam carceris, sagitta percussa est a Sisinnio comite, sub quo et sorores ejus simul Agapes et Chionia martyrizaverunt. Apud Caesaream Liciae, sancti Amphiani.



VIII Idus. Die 6. [1Kb] [1Kb] [3Kb] [7Kb]
[Col. 0909]

Romae, natalis beati Sixti papae et martyris, qui temporibus Adriani, ut sibi Christum lucrifaceret, libenter mortem sustinuit temporalem. In Macedonia, sanctorum Timothei et Diogenis.



VII Idus. Die 7. [1Kb] [2Kb] [3Kb] [6Kb]
[Col. 0911]

Apud Africam, natalis sanctorum Epiphanii episcopi, Donati et aliorum tredecim. Eodem die, Egesippi Viri sanctissimi, qui vicinus Apostolorum temporum, omnes a passione Domini usque ad suam aetatem ecclesiasticorum actuum textuit historias, ut quorum vitam sectabatur, dicendi quoque exprimeret caracterem. In Alexandria, sancti Pelusii presbiteri.



VI Idus. Die 8. [1Kb] [1Kb] [3Kb] [6Kb]
[Col. 0915]

Apud Corinthum, beati Dionisii episcopi, cujus eruditione et gratia, quam habuit in verbo Dei, multi fruuntur usque hodie. Claruit autem item Christi electus temporibus Marci Antonini et Lucii Aurelii. Turonis, sancti Perpetui episcopi, admirandae sanctitatis viri.



V Idus. Die 9. [1Kb] [1Kb] [4Kb] [7Kb]
[Col. 0917]

Natalis beati Procori, qui fuit unus e septem primis diaconibus; hic fide et miraculis praeclarus apud Antiochiam martyrio consummatus est. In Sirmio, passio sanctarum septem virginum, quae dato simul pretio sanguinis, vitam mercatae sunt aeternam.



IV Idus. Die 10. [1Kb] [2Kb] [4Kb] [5Kb]
[Col. 0919]

Ezechielis prophetae, qui a judice populi Israel apud Babyloniam interfectus, in sepulchro Sem atque Arfaxad est sepultus. Romae, beatorum martyrum plurimorum, quos sanctus Alexander papa baptizavit cum teneretur in carcere. Hos omnes Aurelianus princeps navi vetustae impositos, in altum mare deduci, et illic ligatis ad colla lapidibus mergi in profundum maris fecit. Alexandriae, sancti Apollonii presbyteri et aliorum quinque.



III Idus. Die 11. [1Kb] [1Kb] [5Kb] [7Kb]
[Col. 0921]

Romae, natalis beati Leonis papae, cujus temporibus extitit sancta synodus Calcidonensis. Apud Cretam urbe Gortina, sancti Philippi episcopi, qui magnis virtutibus et optimis studiis praeditus fuit. Floruit [Col. 0923] autem temporibus Antonini Veri et Lucii Aurelii imperatorum. In Dalmatia, civitate Salona, sancti Domionis episcopi cum militibus octo. Nicomediae, sancti Eustorgii presbiteri.



II Idus. Die 12. [1Kb] [1Kb] [5Kb] [9Kb]
[Col. 0925]

Romae via Aurelia, natalis beati Julii papae, qui sub Constantio imperatore decem mensibus tribulationes et exilia perpessus, post mortem ejus, cum magna gloria ad suam sedem reversus, quievit in pace. [Interserit Bouillart.: Eodem die [a 3Kb] sancti Zenonis episcopi, qui inter procellas persecutionis Veronensem urbem mirabiliter rexit, ac tempore Galieni martyrio coronatus est.] Vapingo, depositio Constantini episcopi.



Idibus. Die 13. [1Kb] [2Kb] [6Kb] [5Kb]
[Col. 0929]

Apud Pergamum Asiae urbem, natalis sanctorum Carpi episcopi, Papirii diaconis et Agathonicae, optimae feminae, aliarumque multarum, quae pro beatis confessionibus martyrio coronatae sunt sub Antonino Vero et Aurelio Commodo. Cum quibus et vir mirabilis Justinus philosophus, pro religione Christi plurimum laborans scriptu, remunerationem linguae fidelis martyrii munus accepit. In Hispania, sancti Erminigildi, qui ob fidei catholicae confessionem, securi in capite percussus, regnum coeleste pro terreno, rex et martyr intravit. [Bouillart., ad oram paginae: Eodem die apud monasterium S. Germani, consecratio altaris in honore sanctae et individuae Trinitatis atque vivificae crucis, simul et beatissimae Dei genitricis Mariae, sanctique Guandregisili, necnon omnium sanctorum.]



XVIII Kal. Die 14. [1Kb] [2Kb] [4Kb] [5Kb]
[Col. 0933]

Romae via Appia, natalis beatissimorum martyrum Tiburtii, Valeriani et Maximi, Almachio praefecto, quorum primi fustibus caesi et gladio percussi, ultimus tandiu ad plumbatas est verberatus, donec exalaret spiritum. Apud Alexandriam, sancti Frontonis abbatis, cujus vita sanctitate et miraculis exstitit gloriosa. Interamnis, beati Proculi martyris. Item, sanctae Domninae virginis cum sociis virginibus coronatae.



XVII Kal. Die 15. [1Kb] [2Kb] [4Kb] [6Kb]
[Col. 0935]

Apud Persidem civitate Cordula, natalis sanctorum Olympiadis, et Maximi nobilium, qui jubente Decio fustibus caesi, et deinde plumbatis, ad ultimum capita eorum securibus sunt tunsa, donec emitterent spiritum. In Italia, beatorum martyrum Maronis, Euticetis et Victorini, qui primo ad insulam Pontiam, in Christi confessione longum ducentes exilium, postmodum sub principe Nerva, cum convertissent plurimos ad fidem, jussi sunt variis interfici poenis.



XVI Kal. Die 16. [1Kb] [2Kb] [3Kb] [9Kb]
[Col. 0937]

Apud Corinthum, natalis sanctorum Callisti et Carisii, cum aliis septem, omnium in mare mersorum. Caesaraugustae, sanctorum decem et octo martyrum Quintiliani, Cassiani, Matutini, Publii, Urbani, Martialis, [Col. 0939] Fausti, Successi, Felicis, Januarii, Primitivi, Evoti, Ceciliani, Optati, Frontonis, Luperci, Apodemi, et Julii. Hi omnes simul sub Datiano Hispaniarum praeside poenis affecti atque interempti sunt.



XV Kal. Die 17. [1Kb] [3Kb] [4Kb] [6Kb]
[Col. 0941]

Apud Africam, natalis sancti Mappalici martyris, qui, ut beatus scribit Cyprianus in epistola ad martyres et confessores, cum aliis pluribus coronatus est. Antiochiae, sanctorum martyrum Petri diaconi et Hermogenis. [Interserit Bouillart.: [a 2Kb] In Oriente, beati Nicephori, sub Valeriano et Galieno ob Christi martyrium coronati.] Item Corduba, sanctorum martyrum Heliae presbiteri, Pauli et Isidori monachorum.



XIV Kal. Die 18. [1Kb] [1Kb] [4Kb] [6Kb]
[Col. 0945]

Apud Messanam Apuliae civitatem, natalis sanctorum martyrum Eleutherii episcopi et Anthiae matris ejus, qui cum esset et sanctimonia vitae, et miraculorum virtute illustris, sub Adriano principe lectum ferreum ignitum, craticulam et sartaginem, oleo, pice, ac resina ferventem superans, leonibus quoque projectus, sed ab his illaesus, novissime una cum matre jugulatur. Romae, beati Apollonii senatoris, qui sub Commodo principe a servo proditus, quod Christianus esset, insigne volumen composuit, quod in senatu legit, ac deinde sententia senatus, pro Christo capite truncatus est. Cordubae, sancti Perfecti presbyteri et martyris.



XIII Kal. Die 19. [1Kb] [2Kb] [4Kb] [7Kb]
[Col. 0947]

[Col. 0947] Beati Thimonis diaconi de septem primis, qui primum apud Beroeam doctor resedit, ac deinde verbum Domini disseminans, venit Corinthum, ibique Judaeis et Graecis, ut traditur, primo flammis injectus, sed nihil laesus est, deinde cruci affixus martyrium suum implevit. In Armenia civitate Militana, natalis sanctorum martyrum Hermogenis, Gaii, expediti, Aristonici, Rufi, Galatae, una die coronatorum. Civitate Caucoliberi, passio sancti Vincentii martyris. Coenobio Laubiis, sancti Ursmari episcopi et confessoris. [Bouillart.: . . . Vincentii martyris. [a 2Kb] In pago Hainoensi, sancti Orsmari episcopi et confessoris. Et charactere cursivo: Apud monasterium sancti Germani, dedicatio ecclesiae in honore sancti Simphoriani martyris et beatissimi Nicolai confessoris.]



XII Kal. Die 20. [1Kb] [1Kb] [4Kb] [7Kb]
[Col. 0951]

Romae, natalis sancti Victoris papae, qui post beatum Petrum quintus decimus rexit Ecclesiam annis decem, et sub Severo principe martyrio coronatur. Item Romae, sanctorum martyrum Sulpitii et Serviliani, qui praedicatione et miraculis Domitillae virginis, ad fidem Christi conversi, cum nollent idolis immolare, a praefecto urbis Aniano capite caesi sunt. In Galliis civitate Ebredunensi, sancti Marcelli, ejusdem urbis episcopi et confessoris, qui, divino jussu, cum sanctis sociis Vincentio et Domnino ex Africa veniens, maximam partem Alpium maritimarum verbo et signis admirandis, quibus usque hodie refulget, ad fidem Christi convertit. [Addit Bouillart., charactere cursivo: Eodem die, apud monasterium sancti Germani, revelatio corporis sancti Georgii Bethleemitici monachi et martyris, et sancti Venantii abbatis.]



XI Kal. Die 21. [1Kb] [2Kb] [5Kb] [7Kb]
[Col. 0955]

Apud Persidem, natalis beati Symeonis episcopi et martyris, qui jubente Sapore Persarum rege comprehensus ferroque onustus, cum de Domino voce libera et constantissima testaretur, primum carcerali ergastulo cum aliis centum, e quibus alii episcopi, alii presbiteri, alii diversorum ordinum clerici, maceratus, novissime cum omnibus jussus est pariter decollari. Passi sunt cum eo etiam clarissimi quidam viri Ustazadis, Abdella, Ananias et Pusitius, cum filia, quae erat sacra virgo. Alexandriae, sanctorum Aratoris presbiteri, Fortuni, Felicis, Silvii, Vitalis, qui in carcere quieverunt.



X Kal. Die 22. [3Kb] [5Kb] [10Kb]
[Col. 0957]

Romae via Appia, natalis beati Gaii papae, qui cum Ecclesiam undecim annis, mensibus quatuor, diebus duodecim rexisset, martyrio coronatus est sub Diocletiano principe. Apud Persidem, sanctorum martyrum, qui pro Christi nomine gladio jugulati sunt sub rege Sapore. In quo fidei certamine passus est Melisius episcopus, Acepsimas quoque episcopus, cum presbitero Jacobo. Mareas et Bicor nihilominus episcopi, cum clericis fere ducentis quinquaginta, monachis etiam et sacratis virginibus plurimis. Inter quas et Symeonis episcopi soror, nomine Tarbua, cum pedissequa sua, serra scissa est. Civitate Cordula, natalis [Col. 0959] Parmenii, Helimenae et Chrisoteli presbiterorum, Lucae et Mucii diaconorum, quorum triumphus martyrii in passione beati Laurentii habetur. Lugduni, sancti Epipodii, qui persecutione Antonini Veri, post illata sibi gravia tormenta, martyrium capitis abscisione complevit. [Addit Bouillart.: [a 2Kb] Senones, sancti Leonis episcopi. Et charactere cursivo: Eodem die inventio sanctorum martyrum Dionysii, Rustici et Eleutherii.]



IX Kal. Die 23. [1Kb] [1Kb] [4Kb] [8Kb]
[Col. 0963]

In Perside civitate Diospoli, passio sancti Georgii martyris, cujus gesta passionis etsi inter apocriphas numerantur scripturas, tamen illustrissimum ejus martyrium inter coronas martyrum Ecclesia Dei venerabiliter honorat. In Galliis civitate Valentia, natalis sanctorum Felicis presbiteri, Fortunati et Achillei diaconorum, qui cum maximam partem supradictae urbis ad fidem Christi convertissent, a duce Cornelio in carcerem trusi sunt, dein diutissime verberati, cruribusque confractis circa rotarum vertiginem stricti, fumum quoque in equulei suspensione perpessi, ad extremum gladio consummati sunt. [Addit Bouillart.: [a 1Kb] Castro Silvaenectis, sancti Reguli episcopi et confessoris.]



VIII Kal. Die 24. [1Kb] [2Kb] [4Kb] [9Kb]
[Col. 0967]

Lugduno Galliae, natalis sancti Alexandri martyris, qui persecutione Antonini Veri, post carceris custodiam, primo ita laniatus est crudelitate verberantium, ut crate soluta costarum, patefactis visceribus, interiora corporis panderentur. Dein crucis affixus patibulo, beatum spiritum exanimatus emisit. Passi sunt cum eo et alii numero triginta quatuor. Eodem die, depositio sancti Melliti episcopi in Britannia. Item civitate Heliberri, sancti Gregorii episcopi et confessoris.



VII Kal. Die 25. [1Kb] [1Kb] [4Kb] [7Kb]
[Col. 0969]

Romae, Letania major ad sanctum Petrum. Apud Alexandriam, natalis beati Marci evangelistae. Hic discipulis et interpres apostoli Petri, rogatus Romae a fratribus scripsit Evangelium, quo assumpto, perrexit Aegyptum, primusque Alexandriae Christum annuntians constituit Ecclesiam, ac postea pro fide Christi tentus et graviter afflictus, primo angelica visitatione confortatus, deinde ipso Domino sibi apparente, ad coelestia regna vocatus est. Mortuus est autem octavo Neronis anno. Civitate Siracusa, sanctorum Evodii et Hermogenis. [Bouillart., ad oram paginae: Ipso die, Parisius, translatio corporis beati Droctovei abbatis, discipuli beatissimi Germani confessoris atque pontificis.]



VI Kal. Die 26. [1Kb] [3Kb] [6Kb] [9Kb]
[Col. 0973]

Romae, natalis beati Anacleti papae qui secundus post apostolum Petrum, cum rexisset Ecclesiam annis duodecim, persecutione Domitiani martyrio coronatus est. Item Romae, sancti Marcellini pontificis, qui cum Ecclesiam novem annis et mensibus quatuor rexisset, a Diocletiano pro fide Christi cum Claudio, Cirino et Antonino capite truncatus est. Quo tempore fuit magna persecutio, ita ut intra unum mensem, decem et septem millia coronarentur. [a 1Kb] Monasterio Centula [Bouillart., in pago Pontivo], sancti Richarii presbiteri et confessoris.



V Kal Die 27. [1Kb] [2Kb] [3Kb] [5Kb]
[Col. 0977]

Romae, depositio beati Anastasii papae, de quo sanctus Hieronymus venerabili testatur eloquio, quod ejus vita diuturna mundus immeritus sit frui. Apud Nicomediam, natalis sancti Anthimi episcopi et martyris, qui persecutione Diocletiani ob confessionem Christi, ut in historia ecclesiastica descriptum est, martyrii gloriam capitis obtruncatione accepit. Secuta est quoque illum universa pene gregis sui multitudo, per eamdem martyrii viam, quorum alios judex gladio obtruncari, alios ignibus conflagrare, alios naviculis impositos pelago immergi fecit. Tarso Ciliciae, sancti Castoris.



IV Kal. Die 28. [1Kb] [2Kb] [4Kb] [7Kb]
[Col. 0979]

Apud Ravennam, natalis sancti Vitalis martyris, qui cum corpus beati Ursicini sublatum, honestate sepelisset, tentus a Paulino consulari, post equulei tormenta, jussus est deponi in foveam profundam, et terra ac lapidibus opprimi, talique martyrio migravit ad Christum. Alexandriae, sanctae Theodorae virginis, quae sacrificare contemnens, cum esset in lupanar tradita, repente quidam ex fratribus, nomine Didimus, miro Dei favore, illam eripuit, ac postea cum eadem percussus, et simul coronatus est. Eodem die, Afrodisii, Carilippi, Agapii et Eusebii martyrum. In Pannonia, sancti Pollionis martyris.



III Kal. Die 29. [1Kb] [2Kb] [3Kb] [12Kb]
[Col. 0983]

Apud Paphum, sancti Tychici diaconi, discipuli beati Pauli. Hujus meminit in suis epistolis idem Apostolus, pronuncians eum fratrem carissimum ac conservum suum fore in Domino. In Numidia apud Cirtensem coloniam, natalis sanctorum martyrum Agapii et Secundini episcoporum, qui persecutione Valeriani, post longum exilium, apud praefatam urbem, in qua tum maxime gentilium rabies ad tentandam justorum fidem inhiabat, ex illustri sacerdotio effecti sunt martyres gloriosi. Passi sunt in eorum collegio Emilianus miles, Tertulla et Antonia, sacrae virgines, et quaedam mulier cum suis geminis.



Pridie Kal. Die 30. [1Kb] [2Kb] [3Kb] [8Kb]
[Col. 0987]

Apud Lambesitanam urbem, natalis sanctorum martyrum Mariani lectoris et Jacobi diaconi, quorum prior, cum jam pridem infestationem Decianae persecutionis in confessione Christi evicisset, iterum cum carissimo collega tentus. Deinde post dira et exquisita supplicia, divinis revelationibus mirabiliter secundo confortati atque allevati, novissime cum multis aliis gladio consummati sunt. Civitate Sanctonas, beati Euprobi martyris, quem sanctus Clemens, pontificalis ordinis gratia consecratum, dixerit in Gallias, peractaque praedicatione, ob Christi testimonium, illiso capite, victor occubuit.




Volume back matter





[Col. 0991]
ORDO RERUM QUAE IN HOC TOMO CONTINENTUR.



SANCTUS ADO, ARCHIEPISCOPUS VIENNENSIS.
    Sancti Adonis elogium historicum. 9
    CHRONICON. 23
    AETAS PRIMA.---Ab origine mundi usque ad diluvium. 23
    AETAS SECUNDA.---A diluvio ad Abrahami nativitatem. 25
    AETAS TERTIA.---Ab Abraham ad David usque. 33
    AETAS QUARTA.---A Davidis regno ad transmigrationem Hebraeorum Babyloniam. 43
    AETAS QUINTA---Ab eadem transmigratione ad Christum salvatorem nostrum. 49
    AETAS SEXTA.---A Christo ad mundi finem. 75
    ADONIS MARTYROLOGIUM. 139
    Epistola dedicatoria Paulo V pontifici maximo. 139
    Lectori monitum. 141
    De veteri Romano Martyrologio elogia. 143
    VETUS ROMANUM MARTYROLOGIUM. 143
    Mensis Januarius. 145
    Mensis Februarius. 147
    Mensis Martius. 151
    Mensis Aprilis. 153
    Mensis Maius. 157
    Mensis Junius. 159
    Mensis Julius. 161
    Mensis Augustus. 165
    Mensis Septembris. 167
    Mensis October. 169
    Mensis November. 173
    Mensis December. 175
    Quo genere cultus sancti martyres venerandi sunt. 179
    Rosweidus benevolo lectori. 179
    LIBELLUS DE FESTIVITATIBUS SS. APOSTOLORUM. 181
    INCIPIT MARTYROLOGIUM. 201
    Mensis December. 201
    Mensis Januarius. 205
    Mensis Februarius. 223
    Mensis Martius. 233
    Mensis Aprilis. 243
    Mensis Maius. 253
    Mensis Junius. 273
    Mensis Julius. 295
    Mensis Augustus. 313
    Mensis Septembris. 343
    [Col. 0991] Mensis October. 374
    Mensis November. 387
    Mensis December. 407
    Precatio Adonis. 419
    APPENDIX AD MARTYROLOGIUM. 419
    PASSIO SANCTI DESIDERII EPISCOPI VIENNENSIS. 435
    Praefatiuncula. 435
    Incipit Passio sancti Desiderii. 435
    PRIVILEGIUM quo ecclesiam Velnensem abbatiae S. Engendi jurensis confirmat. 443
    VITA SANCTI THEUDERII ABBATIS VIENNAE IN GALLIA. 443
    APPENDIX AD S. ADONIS OPERA. 449
    Translatio seu elevatio S. Barnardi, episcopi Viennensis. 449
    Miracula ejusdem. 451

USUARDUS MONACHUS SANGERMANENSIS.
    MARTYROLOGIUM. 453
    PRAEFATIO. 459
    CAPUT PRIMUM.---Martyrologiorum antiquorum inter se ac cum Usuardo propinquitas et connexio. 459
    ART. I.---De Martyrologii Hieronymiani exemplaribus. 467
    § II.---De Hieronymianis minoribus, tum manuscriptis, tum typis excusis. 472
    ART. II---De Bedae et Flori Martyrologiis novae conjecturae. 482
    ART. III.---De tribus aliis Martyrologiis Usuardi cognatis. 489
    § I.---De Vandalberti metrico. 489
    § II.---De Martyrologio Rabani. 492
    § III.---De Martyrologio Notkeri 494
    CAPUT II.---De Martyrologio quod VETUS ROMANUM appellavit primusque edidit Heribertus Rosweydus, nos tantisper ROMANUM PARVUM vocari posse censemus. 495
    ART. I.---Parvum Rosweydi Martyrologium [Col. 0992] non incongrue vocari posse Romanum, contra Valesium et Florentinium statuitur. 501
    ART. II.---Frustra nituntur adversarii ostendere Romanum parvum illud ipsum non esse Martyrologium quo se adjutum fatetur Ado, quodque Martyrologio suo se praefixisse asseverat 507
    § I.---Refelluntur Andreas Saussayus et Joannes Fronto. 507
    § II.---Diluuntur ea quae speciosius objicit Florentinius. 514
    ART. III.---Romanum parvum sic delineavit Ado, ut ex ejus praefatione ostendatur ipsissimum esse quod suo Martyrologio praefixit. 519
    ART. IV.---Romani parvi auctoritas, ex characteribus propriis, stylo, genere, aetate demonstratur. 524
    CAPUT III.---De Adonis et Usuardi propagine. 531
    ART. I.---De Martyrologio sancti Adonis Viennensis episcopi. 531
    ART. II.---De Martyrologio Usuardi monachi. 537
    ART. III.---Antiquiores Usuardi Martyrologii editiones recensentur. 542
    ART. IV.---De codicibus Usuardinis manuscriptis. 554
    § I.---De codicibus purioribus, ac primum, de Usuardo Pratensi. 554
    § II.---De nostro primario Heriniensi codice. 561
    § III.---De Tornacensi aliisque vetustioribus maxime probatis. 564
    § IV.---De codicibus quos mediae notae appellamus. 569
    ART. V.---De codicibus quorum sola habemus extracta seu lectiones variantes. 573
    Extracta ex variis Martyrologiis a R. P. Petro Francisco Chiffletio. 577
    Codices alii in hoc opere non adhibiti. 579
    Notanda pro indicibus. 582
    PROLEGOMENA EDITIONIS J. BOUILLARTII. 583
    Praefatio. 583
    Reverendo Patri Joanni Baptistae Sollerio. 587
    INCIPIT MARTYROLOGIUM. 599
    Prologus ad Carolum Calvum. 599
    Prologus alter. 599
    Mensis Januarius. 601
    Mensis Februarius. 717
    Mensis Martius. 807
    Mensis Aprilis. 893




FINIS TOMI CENTESIMI VICESIMI TERTII.

