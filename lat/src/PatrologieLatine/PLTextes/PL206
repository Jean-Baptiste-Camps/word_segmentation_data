
PATROLOGIAE TOMUS CCVI.

COELESTINUS III PONTIFEX ROMANUS. / THOMAS CISTERCIENSIS MONACHUS / JOANNES ALGRINUS S. R. E. CARDINALIS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CCVI.


COELESTINUS III PONTIFEX ROMANUS.



THOMAS CISTERCIENSIS MONACHUS

ET

JOANNES ALGRINUS S. R. E. CARDINALIS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume title page
SAECULUM XII.

COELESTINI III ROMANI PONTIFICIS



EPISTOLAE ET PRIVILEGIA

ORDINE CHRONOLOGICO DIGESTA. ACCEDIT

THOMAE CISTERCIENSIS MONACHI

ET

JOANNIS ALGRINI,



COGNOMENTO ab Abbatisvilla, S. R. E. CARDINALIS, THEOLOGI DOCTISSIMI,



COMMENTARIUM IN CANTICA.

ACCURANTE J.-P. MIGNE, BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 10 FR. GALLICIS.

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCVI CONTINENTUR.




THOMAS CISTERCIENSIS MONACHUS ET JOANNES ALGRINUS S. R. E. CARDINALIS.
Commentarium in Cantica. 	Col. 9

COELESTINUS III PONTIFEX ROMANUS.
Epistolae et privilegia. 	863





Main volume text




THOMAS CISTERCIENSIS ET JOANNES ALGRINUS SANCTAE ECCLESIAE ROMANAE CARDINALIS




[Col. 0009]
NOTITIAE
(OUDIN, Commentarii de scriptoribus et scriptis ecclesiasticis, tom. II, col. 1574; tom. III, col. 43)



I.

[Col. 0009A] THOMAS, Cisterciensis abbatiae monachus, circa annum 1180 clarus non tantum in hoc archicoenobio, sed etiam in ordine omni Cisterciensi exstitit. Uti vir doctus atque Scripturis volvendis assiduus, quas in manibus perpetuo habebat, menteque jugiter meditabatur, scripsit cum multo labore, ad Pontium Claromontanum episcopum, insignem et prolixum simul Commentarium libris XII in Cantica canticorum, cujus epistola dedicatoria incipit: Vehementer obstupesco, et ultra quam dici possit, admirari non desino, etc. Prologus incipit, Tria sunt Epithalamia, primum historicum, etc. Liber primus incipit, Osculetur me osculo oris sui. Haec est vox Synagogae, etc., quem vidi ms. in multis bibliothecis abbatiarum ordinis Cisterciensis, imo et impressum Parisiis a. 1521, typis Jodoci Badii Ascensii, et Lugduni iterum a. 1571, et alibi. Tempus quo hunc Commentarium scripsit Thomas Cisterciensis conjicere licet ex praefatione ad Pontium Claromontanum [Col. 0009B] episcopum. At certum omnino est ex Gallia Christiana, tomo II, pag. 528, in Claromontanis episcopis, hunc Pontium ex abbate Grandissilvae et Claraevallis, esse a. 1170 creatum episcopum Claromontanum, quam sedem tenuit usque ad a. 1189, quo moritur die 2 Aprilis. Unde Claromontanus episcopus nominatur a. 1173 in instrumento Silviniacensis abbatiae, anno 1174 in charta S. Martini Turonensis, et a 1175 cum Ainardo Sancti Illidii abbate, cujus successori Pontio confirmat donum ecclesiae de Valbellez. Exstat epistola illius ad Mauritium Parisiensem episcopum et Stephanum S. Evurtii abbatem, quae est tertia apud Stephanum Tornacensem, quem editiones male Petrum pro Pontio appellarunt. Scripsit ergo hoc opus Thomas, inter annum 1173, quo electus est in episcopum Claromontanum Pontius, et annum 1189, quo mortuus legitur die 2 Aprilis. Hunc serius quam par est collocasse videtur Guillelmus Cavus ad annum [Col. 0009C] 1201, in Historia scriptorum ecclesiasticorum, pag. 701, quo tempore jam mortuus fuisse videtur, quippe qui jam ab anno 1160 florebat. Dicitur vixisse usque ad annum 1190, imo usque ad 1200.

Scripserunt multi de auctore Commentarii praefati, qui fere omnes sunt decepti. Primus omnium [Col. 0010A] Carolus de Visch in Bibliotheca scriptorum ordinis Cisterciensis, impressa Coloniae-Agrippinae anno 1654, in-4o, apud Joannem Busaeum, et Duaci anno 1649, in-4o, apud Joannem Serruvier, auctores hujus Commentarii facit tres Thomas diversis locis, paginis nimirum 310 et 312 suae Bibliothecae, unum Cistercii monachum, alterum Persennae, ac tertium De Valcellis in dioecesi Cameracensi, illosque omnes hujus operis auctores. Deceptus fuit Vischius ex inscriptione mss. codicum hujus Commentarii in Cantica, qui saepissime inveniuntur sub nomine Thomae Valcellensis, ut in bibliotheca Colbertina cod. 2783, in Victorina Parisiensi, littera F. 18. Secundus, Joannes Lepaige, auctor Bibliothecae Praemonstratensis, lib. I, cap. 17, pag. 307, quae Parisiis in-fol. anno 1633 prodiit apud Aebrianum Taupinard. Hic ex affectatione aut fide aliena hunc Commentarium Thomae, cuidam canonico Viconiensis Ecclesiae attribuit, ut absque dubio ordinem suum [Col. 0010B] scriptore extraneo ditaret. Cum itaque a. 1680 Viconiae haud parum temporis haererem, omnesque insignis olim hujus bibliothecae manuscriptos codices excuterem, hunc Commentarium tenui, volvi, legi: quem anonymum, si solum Thomae nomen ei appictum excipias, inveni, nec ullam illic litterulam reperi, qua Viconiensi canonico alicui attribueretur. Cum vero in multis jam aliorum ordinum bibliothecis eumdem Commentarium reperissem, saepius anonymum, aliquando cum Thomae istius Cisterciensis expresso nomine, et Epistola praevia ad Pontium Claromontanum episcopum: imo et primas tam epistolae quam praefationis ac libri primi symbolas memoriter possiderem; intellexi statim esse ipsum opus Thomae, monachi Cisterciensis, tam saepe a me visum in bibliothecis aliis. Itaque vel bonus Joannes Lepaige opinatus est, quidquid anonymum in mss. inveniebatur Viconiensibus, spectare ad fratres Viconienses; vel alius quis forsitan ex [Col. 0010C] canonicis Viconiensibus satis in sui gratiam credulis ipsum fefellit, quod de Belgis omnibus Francicae vel Hispanicae dominationis, absque dissimulatione vel invidia, affirmare licet. Tertius, aperto Marte collatisque signis, Commentarium hunc auctori Franciscani ordinis vindicare imo furari omnigenis [Col. 0011A] cavillationibus conatus est. Hic Paulus Reatinus, minorita observantinus, qui zelo in Joannem Scotum suum praepostero, ut Franciscanum hunc quem doctorem subtilem appellant, suffuratis adhuc scriptis clariorem caeteris charioremque Fratribus Minoribus redderet, ausu temerario, sed irrito tandem conatu, evulgare hunc Commentarium aggressus est Romae anno 1653, in-folio, ex typographia Stephani Caballi, sub falso ac ficto nomine Joannis Duns Scoti, doctoris subtilis, super Canticum canticorum Salomonis. Quod cum rescivisset Joannes Malgorius, Bonae Combae monachus et provisor generalis ordinis Cisterciensis in curia Romana, nefariis Pauli Reatini conatibus pro parte ordinis sui se opposuit, impressionemque jam factam sub Joannis Scoti nomine distribuendam prohibuit. Interea nec ab incoepto Paulus Reatinus destitit, qui suam audaciam titulum sibi justum reputans, Malgorium Cisterciensem, reum simul [Col. 0011B] et insontem, in causam traxit. Intentata lite, rationibus hinc atque inde prolatis, chartis atque probationibus, ex mss. codicibus ac vetustis editionibus in medium productis, Joannes Duns Scotus hoc Commentario in Cantica canticorum destitutus abiit, ac Paul. Reatinus, minorita observantinus confusus, temeritatis et audaciae intolerabilis convictus. Sententia definitiva in forma publica reverendissimi Patris magistri sacri palatii apostolici, prolata a. 1655, indictione VIII, die vero decima quinta Martii, qua definitive pronuntiavit, Librum super Cantica canticorum fuisse et esse compositum, confectum et editum, a R. P. Thoma Cisterciense [(1) 1Kb] , etc.

Vidi unum ex istis Romanae impressionis exemplaribus [Col. 0012A] in-folio, in Bibliotheca Benedictinorum Sancti Germani Parisiensis, ubi a pagina prima ad paginam 403 et ultimam, inscribitur, JOANNIS DUNS SCOTI IN CANTICA, etc., juxta citatam Pauli Reatini minoritae editionem. Sed frontispicium ac primae paginae adjunctus titulus, THOMAS CISTERCIENSIS IN CANTICA CANTICORUM, opus concionatoribus utilissimum, ad eminentissimum et reverendissimum principem. Jacobum S. R. E. cardinalem Ninium, sacri palatii apostolici praefectum, et sacri ordinis Cisterciensis protectorem clementissimum. Doluit procul dubio Paulus Reatinus quod Joannem Scotum Sancto Thomae Aquinati similem, per furtivam Commentarii hujus in Cantica canticorum substitutionem facere non potuit. Atque utinam ausus similes censura simili comprimerentur, neque tot pro lubitu partiumque studio scriptorum anonymorum parentes invenirentur. Multa haec quidem, nec brevioribus tamen litem hanc mihi depingere licuit: [Col. 0012B] de quo nos iterum paucis postea ad annum 1220, ubi de Joannis de Abbatisvilla scriptis disseremus. Ut autem suppositionem suam impune et impudenter Paulus Reatinus faceret praefationem operis Pontio Claromontano episcopo factam abstulerat, et nomen Joannis Scoti, qui necdum natus erat tempore hujus episcopi, quo centum et quadraginta circiter annis posterior est, auctoritate propria apposuerat. Agunt de Thoma Cisterciensi Carolus Vischius in Bibliotheca scriptorum ordinis Cisterciensis, p. 310; Antonius Possevinus in Apparatu sacro; Guillelmus Cavus in Historia scriptorum ecclesiasticorum ad annum 1201 male, ut supra diximus.



II.
[Col. 0011]

[Col. 0011C] Joannes ALGRINUS, S. R. Ecclesiae cardinalis, Sabinensis episcopus, cognomento de Abbatisvilla, a natali solo, ex hac enim urbe Pontivi primaria oriundus fuit. Doctor theologus Parisiensis, anno 1220 ob doctrinam celebre sibi in Galliis nomen acquisivit. Unde factum ut, probis moribus huic eximiae mentis eruditioni accedentibus, postea Ambianensis Ecclesiae celeberrimae decanus factus sit, qui ut Albericus quoque in Chronico ms. scribit, anno 1225, in archiepiscopum Bisuntinensem, postridie sancti Lucae evangelistae consecratus est. Idem Anagniae a Gregorio IX, qui eum in magisterio scholarum Parisiensi noverat, mense Septembri anni 1227 cardinalis creatur tituli Sanctae Sabinae episcopus, statimque ad cruciatam, ut vocant, adversus Saracenos praedicandam, in Lusitaniam et Hispaniam legatus mittitur. Inde ab eodem ad Fridericum II imperatorem delegatur, quem ad pacis amicas compositiones adduxit. Hic adjecit breves [Col. 0011D] notas ad Commentarium prolixum Thomae Cisterciensis in Cantica canticorum, quarum prologus incipit: Ad honorem Matris et Filii Cantica canticorum expositurus, etc., quas cum dicto Commentario Thomae Cisterciensis libris XII distincto edidit in folio Parisiis anno 1521 Jodocus Badius Ascensius. Has autem breves notas dicto Thomae Cisterciensis Commentario Joannes Algrinus anno 1233, tempore domini Gregorii papae IX, adjecit, ut indicat citata Parisiensis editio Ascensii, nisi quod plausibilius ac verisimilius est utrumque Commentarium simul jungere in editione allata Ascensio pro lubitu placuerit. Exstat enim ms. in bibliotheca Parisiensi Choletana cod. 37, Joannis de Abbatisvilla in Cantica canticorum Expositio a Romana Ecclesia approbata anno 1233, ut habet manuscripti titulus. Idem [Col. 0012C] opus sub nomine Joannis cardinalis et episcopi Sabinensis, ms. in Ultrajectensi bibliotheca, num. 252. K. K. It. idem cum Beda et aliis super Cantica num. 243, f., ut Catalogus habet, parte I, pag. 99, librorum impressorum et manuscriptorum hujus bibliothecae, qui anno 1670 in-folio Ultrajecti editus est. Scripsit idem Joannes Commentarium seu Sermones in Psalterium, qui exstant mss. in bibliotheca Claraevallis et Longipontis Littera A. 4, in folio. In qua utraque bibliotheca exstant ejusdem Joannis de Abbatisvilla Sermones in epistolas et evangelia totius anni, mss., sicut et in abbatiis Sanctae Trinitatis Vindocinensis et Beatae Mariae de Lyra ordinis divi Benedicti, et alibi saepius. Scripsit igitur Sermones de tempore et de sanctis per annum, de quibus ita loquitur Henricus Gandavensis in libro De scriptoribus ecclesiasticis, cap. 38: Joannes, dictus de Abbatisvilla, ex magistro theologiae Parisiis archiepiscopus Bisuntinus, et inde Romae episcopus [Col. 0012D] cardinalis, scripsit sermones tam de Dominicis quam de festivitatibus. Lectiones evangelicas et apostolicas breviter exposuit: post haec sermones valde prolixos, tot inductis Scripturarum sanctorum testimoniis, quot vix possint memoriae commendari. Habentur Sermones prolixius compositi, mss. Cantabrigiae in bibliotheca publica, cod. 40, et in archivis collegii Caii, codice 41; brevias autem compositi cum solis lectionum et apostolicorum brevibus expositionibus, Oxonii in bibliotheca collegii Lincolniensis, codice 271; Cantabrigiae in bibliotheca Pembrochiana, codice 169. It. privatim in bibliotheca baronis Lumleji, cod. 155. Inveniuntur pariter in insignioribus Galliarum bibliothecis, nimirum in Regia Parisiensi, cod. 4086, in-fol., qui ferme 400 annorum est, cum tabula materiarum. Incipiunt: [Col. 0013A] Cum sacrosancta matre Ecclesia, etc. Sermo primus de Evangeliis, Cum appropinquasset Jesus Jerosolymis, etc. Evangelium istud deservit duabus Dominicis, etc. Item cod. 4387, a fol. 19, ad finem et 4512, in-4, 300 annorum. Idem in bibliotheca S. Victoris Parisiensis, littera Q. Q. 18, Sermones de Evangeliis, fol. 1. Sermones de Epistolis, fol. 109. Sermones de Sanctorum Festis, fol. 154, etc. Alii item litteris O O O 7, et R. R. 4. In bibliotheca Sancti Germani Parisiensis, codd. 403 et 654, sed male hoc ultimo, sub nomine Joannis de Rupella pro Joanne de Abbatisvilla: nam incipiunt iisdem verbis quibus alii omnes mss. codices, de quibus supra. Denique in celeberrima Colbertina, cod. 1075 et 1744, et in celebri bibliotheca Vallis Lucensis, ordinis Cisterciensis, pulpito 24, Litteris M. it. L.

Reversus Romam anno 1236, vel potius 1237, quarto Kalendas Octobris obiit, de quo vide Franciscum Chiffletium in Gallia Christiana fratrum Sammarthanorum, tomo primo, verbo Bisontinenses archiepiscopi; [Col. 0013B] et Jacobum Chiffletium in opere inscripto: Vesuntio Sequanorum metropolis. Exstant apud Matthaeum Westmonasteriensem, ad annum 1237, litterae magistri Joannis de Columna, cardinalis diaconi, ad Ottobonum, legatum hoc anno apostolicum in Anglia, Sancti Nicolai in Carcere Tulliano diaconum cardinalem, de statu Romanae Ecclesiae, a qua Graeci sese recenter divulserant, quae Joannem de Abbatisvilla cardinalem hoc anno mortuum esse testantur; quibus in litteris honorabilem facit M. Joannis de Abbatisvilla doctoris Parisiensis, [Col. 0014A] olim archiepiscopi Bisuntini, postea cardinalis episcopi Sabinensis mentionem. »Accedit, inquit, ad doloris cumulum, nobilis illa columna, quae tam magnifice structuram Ecclesiae sustentabat, recolendae videlicet memoriae dominus Sabinensis, subito subtractus de medio: molestiae dolore primum percussus, ac postremum infirmitate lenta vexatus abiit in Domini potentias ingressurus, ruinae casum occasionaliter matri relinquens, cum gemitu et moerore.« Causa moeroris praecipua erat schisma Graecorum qui, expulso imperatore suo Latino Balduino; Petri Antissiodorensis comitis filio, Germanum patriarcham Constantinopolitanum constituerant antipapam, et veteribus erroribus novos addiderant. »Visa, inquit, tanta malitia et oppressione, erigitur Graeca Ecclesia contra Romanam, imperatorem suum expellendo, et soli archiepiscopo suo Constantinopolitano, nomine Germano, obediendo, qui procaciter Graecorum errores non tantum veteres, imo novos et adinventos diffundens, [Col. 0014B] enormiter a religione catholica delirat.« Agunt de Joanne Abbatisvillensi Henricus Gandavensis in libro De scriptoribus ecclesiasticis, cap. 38; Aubertus Miraeus ad dictum caput in scholiis suis; Antonius Possevinus tomo I Apparatus sacri, fol. 810; Saeculum V Historiae universitatis Parisiensis, ad annum 1237, fol. 163, et in Catalogo illustrium academicorum, fol. 692; Guillelmus Cavus in Historia litteraria Scriptorum ecclesiasticorum, ad annum 1227, pag. 713, ubi male ipsum anno 1236 mortuum scribit.




[Col. 0013]
SENTENTIA DIFFINITIVA IN FORMA PUBLICA REVERENDISSIMI PATRIS MAGISTRI SACRI PALATII, Qua diffinitive pronuntiavit librum super Cantica canticorum fuisse, et esse compositum, confectum, et editum a Reverendo Patre Thoma Cisterciense, Et erronnee, ac perperam per R. P. Paulum Reatinum Minoritam, et alios litis consortes procuratum fuisse et esse, imprimi, et publicari sub nomine Scoti, cum inhibitione ne sub nomine Scoti imprimatur, vendatur, et usu recipiatur, sed sub solo nomine Thomae Cisterciensis.

In nomine Domini. Amen.

Praesenti publico instrumento cunctis ubique pateat evidenter, et sit notum quod anno a Nativitate D. N. JESU CHRISTI millesimo sexcentesimo quinquagesimo quinto, indictione octava, die vero decima quinta Martii, Sede vacante fel. rec. Innocentii papae decimi, Pro Rev. P. Joanne Malgoirez Procuratore generali Ord. Cistercien. principali sive etc. contra Rev. P. Paulum Reatinum Ordin. Min. Observan. S. Francisci nominibus etc. Carolus Eminentiss. D. Cardinalis Vicarii Mandatarius se die undecima ejusdem coram Sac. Palatii Apostolici Magistro eumdem citasse ad viden. praevia repositione a quocumque decreto praejudiciali reiterari omnes, et singulos terminos substantiales nulliter, et inculcate tentos in vim quarumcunque facultatum viden. instantem absolvi a censuris ad effectum concludendum, et audiendum sententiam diffinitivam ad p. d. instante eodem principali sive etc. Idem petiit, et obtinuit ut supra, nec non concludi, pronunciari, et sententiari prout in Cedula quam prae manibus dictus Reverendissimus Pater Magister habens, vidit, legit, et subscripsit, et deinde mihi consignavit tenoris inferius registrandi, super quibus etc. Actum in Monte Quirinali, et stantiis habitationis dicti Reverendiss. P. Magistri, praesentibus Fr. Antonio Posterla Romano Ord. Praed. et D. Sebastiano Trifoglio Nepesino testibus, ad praedicta omnia, et singula vocatis, habitis specialiter, atque rogatis. Tenor vero supradictae Cedulae de qua supra fuit facta mentio, talis est prout infra sequitur, videlicet, CHRISTI nomine invocato pro Tribunali sedentes, et solum Deum prae oculis habentes, per hanc nostram diffinitivam sententiam quam de jurisperitorum consilio ferimus in his scriptis in causa, et causis, quae primo, et in prima inter R. P. Paulum Reatinum Ordinis Minorum Observan. S. Francisci, et litis consortes actores ex una, et Rev. P. Joannem Malgoirez Procuratorem generalem Ordinis Cistercien. reum conventum, de et super impressione, et publicatione Libri intitulati super Cantica Canticorum sub nomine Scoti, et declaratione non fuisse compositum, et confectum a Rev. P. Thoma Cistercien. rebusque aliis etc. coram nobis versae [Col. 0015] sunt, et vertuntur instantiae ad nos etiam per Eminentissimum Cardinalem Julium Sacchettum Sig. Justitiae Praefectum ultimo loco remissam partibus ex altera; Dicimus, pronunciamus, decernimus, et diffinitive sententiamus supradictum librum super Cantica Canticorum fuisse, et esse compositum, confectum, et editum a dicto q. R. P. Thoma Cistercien. et erronee, ac perperam per d. R. P. Paulum, et alios litis consortes procuratum fuisse et esse, imprimi, et publicari sub nomine Scoti, ac propterea dictum librum sub dicto nomine Scoti non debuisse, nec potuisse, neque deberi, ac posse publicari, vendi, et usu recipi, et ad istum effectum fuisse, et esse eisdem inhibendum ejusdem libri editionem, venditionem, et respective sub dicto nomine Scoti, et ejus loco fuisse, et esse apponendum, et imprimendum nomen dicti P. Thomae Cistercien. prout inhibemus, et prohibemus; molestationes quoque vexationes, perturbationes, et praetentiones per dictum Patrem Paulum, et alios illatas, factas, et habitas fuisse, et esse erroneas, ac de facto factas, et habitas, ac de, et super praemissis eidem P. Paulo, et litis consortibus perpetuum silentium imponen. fuisse, et esse prout tales dictas molestias etc. declaramus, perpetuumque silentium eisdem imponimus, dictumque R. P. Paulum, et litis consortes justis de causis, animum nostrum moventibus ab expensis absolvimus, quatenus tamen huic nostrae sententiae acquiescant, sin minus condemnamus. Et ita dicimus etc. non solum etc. sed omni etc.


Ita pronunciavi Ego Raimundus CAPISUCCUS Ord. Praed. Sac. Apost. Palatii Mag.


Loco + signi.

Et quia de praemissis D. Joannes Garzias Valentinus Curiae Caus. Eminentissimi, et Reverendissimi D. Cardinalis Vicarii Notarius rogatus fuit. Ideo ego Antonius Franciscus Maria Simius Pisciensis, et Civis Romanus Not. publicus, et in Archivio Romanae Curiae descriptus Administrator officii praedicti D. Jo. Garziae, praesens sententiae Instrumentum subscripsi, et publicavi, meoq. solito Signo signavi rog. et requisitus, etc.


ROMAE, Ex Typographia Rev. Cam. Apostolicae.


MDCLV.


Superiorum permissu.




[Col. 0015]
CANTICA CANTICORUM Cum duobus Commentariis plane egregiis, altero venerabilis Patris F. THOMAE Cisterciensis monachi; altero longe reverendi cardinalis M. Joannis HALGRINI ab Abbatisvilla.
(Impensis et accuratione Jodoci Badii Ascensii, bibliopolae jurati in inclyta Parisiorum Academia, ad nonas Febr. sub Pascha, 1521, in-fol.)





EPISTOLA DEDICATORIA.

Jodocus Badius ASCENSIUS, inter primos observando Patri D. EDMUNDO Clarissimae domus Claraevallis Cistercien. ordinis antistiti prudentissimo S. D.

Eccos, abba venerande, diu multorumque efflagitationibus expetitos praedocti et perquam religiosi Patris Thomae, monachi Cistertiensis, in Cantica canticorum Commentarios, reverendae paternitati tuae prius ac prelo nostro committerentur, visos qui imprimerentur quam dignissimos (nam eorum videndi anno superiore, cum apud Parrhisios ageres, potestatem fecimus) et nunc demum impressos, eidem multas ob causas et nuncupatos et dicatos. Quarum prima occurrit quod ipsorum author non solum istius ordinis ac professionis, sed etiam domus ac cohabitationis fuisse mihi visus est. Prae se fert enim diligentem melliflui doctoris divi Bernardi in divinis Scripturis exercitationem, et lacteam eloquentiam, et in colligendis favis e sacrae Scripturae floribus Daedaleam et plus quam apinam sedulitatem. Altera quod in tanto ordine nullam domum norim, e qua (quod citra minus cognitarum praejudicium dixerimus) plures prodierint divinae sapientiae illustratores et librorum non vulgarium excultores. Tertia quod cum nullis alterius coenobii Patribus tanta mihi hactenus intercessit familiaritas ac cum venerandis istis Patribus a Vepria, a Cangeyo: per quos non paucos, nec poenitendos haud prius in Gallia impressos emisimus libros, et quum hic studerent, cum clarissimis theologiae professoribus magistro Joanne de Burrey, M. Nicolao Boucherato, et nunc cum proxime ad lauream vocando, M. Francisco Mauroyo, candidissimis profecto animis. Quarta, atque ea sit, ne longum faciam, ultima, quod venerabilis humanitas, comitas, et prudentia tua ante mihi fuit (quod meministi) honestissimis perspecta officiis, quam isti professioni dedita. Unde miris laudibus ipse mihi extollere soleo coenobii istius Patrum et modestiam et prudentiam. Modestiam quidem, quod neque aetatis neque natalium in deligendo antistite rationem habuerint, prudentiam vero quod indolis tuae vires ac fructus vel in flore agnoverint. Boni itaque consule, praesidium nostrum dulcissimum, atque hos Commentarios multa laude dignissimos hoc nomine laudabiliores existima quod eos candidissimo nomini tuo nil tale exspectanti, nuncupavimus. Vale.

Ex chalcographia nostra in inclyta Parrhisiorum Academia ad Idus Februarias, anno ad calculum Romanum M.D.XXI.





THOMAE CISTERCIENSIS PRAEFATIO AD PONTIUM CLAROMONTENSEM EPISCOPUM.
[Col. 0017]

[Col. 0017A] Reverendo Patri domino PONTIO, Dei gratia Claromontensi episcopo, F. THOMAS quantuluscunque Cisterciensis monachus, se totum in exsequendis mandatis ejus impendere.

Vehementer obstupesco, et ultra quam dici potest admirari non desino, quod tam sublimis tam parvum, tam disertus tam imperitum, tam spiritualis tam irreligiosum, ad exprimendam de Canticis canticorum spiritualem dulcedinem non tam blandimentis invitaverit, quam flagello facto de funiculis charitatis coegerit. Quis enim credat quod post Origenis mella, Gregorii pigmenta, Bedae odoramenta, beati Bernardi balsama, quorum multiplices non numerantur opes, in amurca litterae relinquatur saltem gutta spiritualis intelligentiae posteris exprimenda? [Col. 0017B] Itaque »angustiae mihi sunt undique. Coarctor enim, et e duobus quod eligam ignoro [1 1Kb] .« Si enim hoc egero, timeo confusionem insufficientiae. »Si autem non egero, non effugiam« foveam inobedientiae. Me igitur ob reverentiam tam excellentis personae, exponens hominum ludibrio, attendensque illud Danielis: »Pertransibunt plurimi et multiplex erit scientia [2 1Kb] ,« cum Ruth Moabitides quae dicitur inspirata, in agro Booz [3 1Kb] , qui dicitur in fortitudine, id est in Scriptura Christi, qui est Deus fortis, post Origenem et alios praefatos messores, spicas, id est sententias palea litterae involutas satago colligere. Verum singulos versiculos ab integumento paleae absolvo, brevi sive compendiosa expositione. Deinde enodatam [Col. 0017C] sententiam, multiformi disponens distinctione; postmodum quasi apis argumentosa percurrens flosculos Scripturarum, quae exposita sunt et distincta, eorum roboro attestatione. Quae cum fuerit nostrae Noemi, quae dicitur pulchra, praesentata, scilicet desiderio tanti patris, etsi non sufficiant ejus animam satiare, defectum tamen scribentis poterunt excusare: animam, inquam, pulchram quae tam speciosa forma est et suavis in deliciis sponsi, ut confidenter clamet: »Osculetur me osculo oris sui [4 1Kb] .


De tribus epithalamiis.

Tria sunt epithalamia: primum historicum, secundum philosophicum, tertium theologicum. Primum agit de legitima copula maris et feminae; secundum exprimit conjunctionem trivialis eloquentiae et quadrivialis sapientiae; tertium conjunctionem [Col. 0018A] sponsae et sponsi, Dei et animae, Christi et Ecclesiae. Primum instituit Deus in Adam et Eva, dicens: »Propter hoc relinquet homo patrem et matrem et adhaerebit uxori suae [5 1Kb] ;« secundum, Martianus agens de nuptiis Philologiae et Mercurii; tertium, Salomon in hoc opere tractans de nuptiis spiritualibus sponsi et sponsae. In primo, procreantur liberi ad serviendum Creatori suo; in secundo instruuntur ut cognoscant aliquid de Deo; in tertio, invitantur ad fruendum ipso. Sed qui ad primum pertinent, »servierunt magis creaturae quam Creatori [6 1Kb] ;« et qui ad secundum, »cum cognovissent Deum, non sicut Deum glorificaverunt, aut gratias egerunt [7 1Kb] .« Ideo loco tertii »thesaurizant iram in die irae et revelationis justi judicii Dei [8 1Kb] .« Propterea »Pater [Col. 0018B] misericordiarum et Deus totius consolationis [9 1Kb] « ut hominem perditum ad regna coelestia revocaret, cum supernis civibus habito consilio, hoc habuit consilii ut Filius suus hac legatione fungeretur. Ad quem Pater:

[9* 1Kb] Fide minister, ait, jussorum, nate, meorum,
Vides quod »terra data est in manus impii [10 1Kb] .« Periit sanctus de terra, justus in hominibus non est. Omnes insidiantur in sanguine. Vir fratrem suum venatur in mortem [11 1Kb] . Et nunc quid mihi est, dicit Dominus: quia ablatus est populus meus gratis [12 1Kb] . Nosti quia fratres tui pascunt oves, scilicet in Sichimis. Veni, mittam te ad eos ut videas si cuncta prospere agantur erga eos. Quo respondente: [Col. 0018C] Praesto sum [13 1Kb] , adjecit Pater: Est ibi virgo decora nimis David de semine regis, quae mihi grata semper exstitit et merito castitatis ac nostrae professione virtutis. Fiat tibi sponsa »ad procreandos novos filios, quos in novam mihi nutriat gratiae mater infantiam [14 1Kb] .« Hanc enim tibi

Connubio jungam stabili propriamque dicabo [15 1Kb] .
Verumtamen »misericordia et veritas praecedent faciem tuam [16 1Kb] ,« charitas comitabitur gressus tuos, faciet enim misericordia eam sine macula, veritas sine ruga, charitas sine duritia; sine macula impuritatis, sine ruga duplicitatis, sine duritia obstinationis. Veritas instruit ad fidem, misericordia eriget ad spem, charitas ad dilectionem. Tunc rex ut properarent illis praecepit. At illae haud secus ac jussae currunt velocius aura.

[Col. 0019A] Ventum erat ad portas, tunc Veritas ut semper gaudens verborum nuditate clamavit: »Ecce ego sto ad ostium et pulso [17 1Kb] .« At misericordia ut compatiens verecundiae virginali, modestius adjunxit: »Si quis aperuerit mihi intrabo ad illum, et coenabo cum illo et ipse mecum [18 1Kb] .« Tunc Virgo venit arcanis pudibunda tenebris progrediens: facili patuerunt cardine valvae. Obstupuit primo aspectu pulcherrima Virgo. At illae salutaverunt eam verbis pacificis in bono. Tunc veritas neminem palpans ait: »Dominus manifeste veniet, Dominus noster non silebit. Ignis in conspectu ejus exardescet et in circuitu ejus tempestas valida [19 1Kb] « At, illa asperitate horum territa verborum, respondit:

. . . . Pacem affertis an arma?
[Col. 0019B] Et vos qui tandem, quibus advenistis ab oris [20 1Kb] .
Tunc misericordia quadam serenitate modesta verba temperans, placido sic ore profatur: »Audi, filia, et vide et inclina aurem tuam et obliviscere patrem tuum et domum patris tui et concupiscet rex decorem tuum [21 1Kb] .« Non vocaberis ultra derelicta, et terra tua non vocabitur desolata, quia complacuit Domino in te. Habitabit enim juvenis cum virgine, et gaudebit sponsus super sponsam et gaudebit super te Deus tuus [22 1Kb] . Nos incolae hujus mundi non sumus, sed advenae; nec sic venimus in orbem terrarum ut in eo libeat consistere, sed pertransire. »Properamus enim ad metam unam omnes, conversatio nostra in coelis est [23 1Kb] .« Unum Salvatorem exspectas. Hic locus est, quem si verbis audacia [Col. 0019C] detur, haud equidem timeam magni dixisse palatia regis. Ibi regia fulvis emicat aula stolis. Ibi

   . . . . . . Vellere praevius albo
Virginus Agnus ovis, greaeque omnis candidus intrat.
Militibus sua porta patet; qui militat intrat.

Inde:

Jam nova progenies caelo demittitur alto.
Hac duce si qua manent sceleris vestigia nostri
Irrita perpetua solvent formidine poenas [24 1Kb] .
Et illa sic ait:

Haud equidem tanto me dignor honore [25 1Kb] ,
tamen haec de ore veritatis audire desidero. Tunc veritas: Quid quaeris audire? Nescis quia »magnus [Col. 0020A] Deus et laudabilis nimis in civitate Dei nostri in monte sancto ejus [26 1Kb] .« Audi divitias ejus: Ipsum Pater constituit haeredem universorum [27 1Kb] . Audi Sapientiam: »Per quem fecit et saecula [28 1Kb] .« Pulcher est »cum sit splendor gloriae et figura substantiae ejus [29 1Kb] .« Potens est: »portans omnia verbo virtutis ejus [30 1Kb] .« Audi quod operetur: »Purgationem peccatorum faciens [31 1Kb] .« Audi celsitudinem: »Sedet ad dexteram majestatis in excelsis [32 1Kb] .« Audi ista plenius: Dives est cui »omnia subjecit Pater sub pedibus ejus oves et boves universas insuper et pecora campi [33 1Kb] .« Sapiens est quia in eo »sunt omnes thesauri sapientiae et scientiae absconditi [34 1Kb] .« Pulcher est, quia »speciosus« sponsus »forma prae filiis hominum [35 1Kb] ,« cujus pulchritudinem sol et luna mirantur. [Col. 0020B] »In quem desiderant angeli prospicere [36 1Kb] .« »Candor enim est lucis aeternae [37 1Kb] .« Potens est quia »ejus potestas potestas est quae non auferetur, et regnum ejus quod non corrumpetur [38 1Kb] .« Bonum operatur quia per eum »caeci vident, claudi ambulant, leprosi mundantur, surdi audiunt, mortui resurgunt, pauperes evangelizantur [39 1Kb] .« Excelsus est »quem adorant dominationes, tremunt potestates [40 1Kb] .« Talis est rex noster: »Ego sum veritas [41 1Kb] .« Hic est misericordia. Pacificae venimus. Nam rex noster est pax nostra »qui fecit utraque unum [42 1Kb] .« Hic est fraus, in coelis est pax. Nam pacem summa tenent, minimas discordia rerum turbat, sed pax erit in terra nostra, cum venerit. Nam »Gloria in [Col. 0020C] excelsis Deo et in terra pax hominibus bonae voluntatis [43 1Kb] .« Cum eo veniet charitas, ex qua per intercessionem nostram percipies gratiam. Rex vero ipse dabit gloriam. Quia enim »misericordiam et veritatem diligit Deus, gratiam et gloriam dabit Dominus [44 1Kb] .«

Hinc ut virgineo fuerat perfusa pudore,
Flava verecundus tinxerat ora rubor,
et subjecit: »A Domino factum est istud, et est mirabile in oculis nostris [45 1Kb] .«---»Ecce ancilla Domini; fiat mihi secundum verbum tuum [46 1Kb] .« Veniat igitur rex noster et »osculetur osculo oris sui [47 1Kb] .«





JOANNIS HALGRINI AB ABBATISVILLA Decani Ambianensis et cantoris Abbatisvillae, cardinalis Sabinensis, AD LAUDEM VIRGINIS MARIAE COMMENTARIORUM IN CANTICA CANTICORUM PROOEMIUM.
[Col. 0019]

[Col. 0019D] Ad honorem matris et Filii Cantica canticorum expositurus, ego sensu pauper et modicus imploro [Col. 0020D] auxilium matris, et beneficium Filii suppliciter peto, ut qui Verbum aeternum genuit in tempore, in [Col. 0021A] Verbi laudibus verbum impetret: et Verbum Patris humanatum in Virgine, in matris praeconiis suggerat verbum. Igitur cum canticum dicatur mentis exsultatio, canticum istud pro excellentia personarum ad se invicem exsultantium in eodem Canticum canticorum merito nominatur. Continet enim hoc canticum matris et Filii, beatae scilicet Virginis, et Domini Jesu Christi applausum jucundum et mutuum. [Col. 0022A] Hic enim applaudit mater Filio. Hic Filius jucundatur in matre. Hic matris privilegia describit Filius. Hic excellentiam Filii describit et mater. Loquuntur autem in hoc cantico quatuor personae, videlicet mater, et Filius, et angeli, qui Filio assistunt ut Domino, et adolescentulae, quae tanquam suae dominae adsistunt Virgini, sicut sequens Scripturae series declarabit.



REVERENDI PATRIS THOMAE CISTERCIENSIS MONACHI IN CANTICA CANTICORUM ERUDITISSIMI COMMENTARII.
[Col. 0021]


LIBER PRIMUS.
[Col. 0021]


1 CAPUT PRIMUM.
[Col. 0021B]

Osculetur me osculo oris sui.

[THOMAS.] Haec vox Synagogae est, quae Christum in mundum venturum didicerat ab angelis, audierat a prophetis. Itaque ejus inflammata desiderio, clamat: Osculetur me osculo oris sui, hoc est ad erudiendum et salvandum me: non jam angelos, non patriarchas, non mittat prophetas; sed ipse qui venturus est veniat in propria persona. Osculum ejus est proprii oris eruditio. Veniat igitur et erudiat me proprio ore. Sed et mei oris tactum suscipiat patienter, id est me de via salutis interrogantem audire non spernat. Hoc adimpletum credimus desiderium, quando [Col. 0021C] sedens in monte docebat discipulos suos, dicens. »Beati pauperes spiritu, quoniam ipsorum est regnum coelorum [48 1Kb] ,« etc. Ibi osculum dedit, quia aperiens os suum, gaudium regni coelestis apostolis promisit suis. Est autem osculum quadruplex: osculum carnis, osculum daemonis, osculum hominis et osculum dilecti. De primo suscipitur osculum luxuriosum, de secundo venenosum; de tertio domesticum; de quarto sanctum. De primo dicitur in Proverbiis de muliere fatua: Apprehendit juvenem et deosculata est eum [49 1Kb] . Secundum dedit Joab Amasae; quando apprehendens mentum ejus osculatus est eum, dicens: »Salve, frater, et occidit eum [50 1Kb] ,« et Judas dedit Christo, dicens: »Ave, [Col. 0021D] rabbi, et tradidit eum [51 1Kb] .« Tertium dedit Isaac Jacob filio suo, dicens: »Da mihi osculum, fili mi [52 1Kb] .« De quarto Apostolus: »Salutate invicem in osculo sancto [53 1Kb] .« Primum est malum, secundum pejus, [Col. 0022B] tertium bonum; quartum melius. Quia vero primum est impudicum, secundum iniquum, tertium cognatum, quartum religiosum: istud quartum prae caeteris elegit anima sancta. Primum enim spernit; secundum refugit; tertium praeterit; quartum concupiscit. Unde clamat: Osculetur me osculo oris sui. Tria in osculo notantur: Osculantium labia se consociant, interiores anhelitus conspirant, corpora sibi appropinquant. In primo conjunctio naturarum; in secundo unio spirituum; in tertio comparticipatio fit passionum. Naturarum, scilicet hominis et Verbi; spirituum, divini et humani; passionum, Christi et Christiani. De primo: »Verbum caro factum est [54 1Kb] ;« de secundo: »Qui adhaeret Deo, unus spiritus est cum eo [55 1Kb] ;« de tertio: »Si complantati [Col. 0022C] facti sumus similitudine mortis illius, simul et resurrectionis erimus [56 1Kb] .«---»Si enim compatimur, et conregnabimus [57 1Kb] .« Item moraliter labia sunt instrumentum sermonum; ideo designatur in eorum conjunctione mutua vicissitudo fraternarum orationum. In conspiratione anhelitus, unanimitas voluntatum. In conjunctione corporum, supportatio onerum. De primo, Jacobus apostolus: »Orate pro invicem ut salvemini [58 1Kb] ;« de secundo in Actibus apostolorum: »Multitudinis credentium erat cor unum et anima una [59 1Kb] .« Item: Unus spiritus, et »una fides [60 1Kb] « erat in eis. De tertio: »Alter alterius onera portate; et sic adimplebitis legem Christi [61 1Kb] .« De his tribus ait Apostolus: »Deus Pater det vobis idipsum sapere in alterutrum ut unanimes [Col. 0022D] uno ore glorificetis Deum et Patrem Domini nostri Jesu Christi [62 1Kb] .« Idipsum sapiunt in alterutrum, qui alienas passiones in corde compatiendo [Col. 0023A] et corpore patiendo, alienos dolores suos cum eis dolendo faciunt. Est autem in hac osculatione desiderata, Verbum osculans, est caro osculatum, est homo Deus osculum. Item, est osculum ad pedes, pro peccatorum remissione; osculum ad manus, pro gratiarum actione; osculum ad os, pro dilectione. In primo, primordia nostrae conversationis dedicantur; secundum, proficientibus indulgetur; tertium sola rationis perfectio experitur. Item, primum est in confessione, secundum in devotione, tertium in contemplatione. Item, Pater osculans, Filius osculatus, osculum, Spiritus sanctus. Istud tertium osculum sapit suavius, gustatur rarius, intelligitur difficilius. Non quaerit suavium quod est impudicarum mulierum; non basium, quod est [Col. 0023B] conjugatorum; sed osculum, quod est amicorum, ut osculetur sponsus sponsam, Christus Ecclesiam, Deus animam. Sponsi labia, sunt misericordia et veritas. Labia sponsi, timor et amor. Eam vero quae petit osculum, necesse est tria habere, scilicet poenitentiam, puritatem, spiritualem fervorem. Horum primum indulgentiam, secundum illuminationem, tertium virtutum augmentum conquirit. Debet enim esse poenitentia, qua de malis praeteritis erubescat. Puritas, qua per bonam conscientiam conspectui Creatoris cum fiducia mundam se repraesentet. Spiritualis fervor, quo ad sublimiora virtutum studia se semper accendat. In hoc fervore consideranda sunt amor et desiderium: amor, quo bona quae Deus ei contulit ardenter diligat; desiderium, per [Col. 0023C] quod ad ea quae nondum apprehendit alacriter currat. Hic possumus tria oscula considerare: reconciliatorium, remuneratorium, contemplatorium. Primum ad pedes; secundum ad manus; tertium ad os sumitur. In primo accipitur remissio peccatorum; in secundo munus virtutum; in tertio cognitio secretorum.

Item, est osculum doctrinae, est naturae, est gratiae. In primo, per praedicatores suam nobis insinuat Deus dilectionem; in secundo, boni naturalis claritate nos illustrat; in tertio, gratiae specialis nos charismatibus exaltat. Itaque habemus de primo charitatem; de secundo claritatem; de tertio gratiam multiformem. Item, in hoc saeculo mirabile [Col. 0023D] quaerebat sponsa commercium, scilicet ut veniret divinitas, cui nostra jungeretur humanitas. Inde canit Ecclesia. »O admirabile commercium!« Creator generis humani, animatum corpus sumens de virgine nasci dignatus est, et procedens homo sine semine, largitus est nobis suam Deitatem.« Commercium dicitur a com et mercor. Triplex est commercium. Primum fuit exsecrabile; secundum miserabile, tertium admirabile. Primum fecit insidiator generis humani; secundum propagator generis humani; tertium Creator generis humani. Primus, figuram serpentis assumens; secundus, tunicas [Col. 0024A] pelliceas induens; tertius, animatum corpus sumens. Primus celsitudinem divinam indignatus est; secundus obedientiam dedignatus est; tertius de virgine nasci dignatus est. Primus pro justitia dedit iniquitatem, secundus pro gloria accepit infelicitatem; tertius procedens homo sine semine largitus est nobis suam Deitatem. Primum ergo merito dicitur exsecrabile; quia illud fecit insidiator generis humani serpentis formam assumens, qui celsitudinem divinam indignatus, dedit pro justitia iniquitatem. De quo Paulus: »Ego autem carnalis sum, vaenundatus sub peccato [63 1Kb] .« Et Isaias: »Gratis vaenundati estis et absque argento redimemini [64 1Kb] .« In eo convenerunt diabolus, Eva, Adam. Dicit omnis emptor: »Malum est, malum est [65 1Kb] .« Adam vero [Col. 0024B] et Eva dixerunt: Bonum est, bonum est [66 1Kb] . Diabolus dixit: »Unum sit marsupium omnium nostrum [67 1Kb] .« Diabolus in eo posuit, primo, blandimenta adulationis; secundo, acumen subtilis tentationis; tertio, deceptionem falsae promissionis; quarto, grave pondus permansurae iniquitatis. Unde Ezechiel (cap. XXVII): »Carthaginienses negociatores tui impleverunt nundinas tuas, argento, ferro, stanno, plumbo.« Primum accipitur in candore et sonoritate argenti; secundum in acumine ferri, tertium in nitore stanni, quartum in gravedine plumbi. Itaque, in hoc marsupio ponit diabolus suggestionem, Eva delectationem, Adam consensum, omnes pariter peccatum. Itaque in primo commercio, emunt [Col. 0024C] dentes serpentinos, in secundo, spinas et tribulos, in tertio, Deum et angelos. Audi dentes serpentinos: »Mulier conteret caput tuum, et tu insidiaberis calcaneo ejus [68 1Kb] .« Audi secundum: »Cum operatus fueris terram, non dabit fructus suos; sed spinas et tribulos germinabit tibi [69 1Kb] ;« de tertio: »Venite, emite absque argento et absque ulla commutatione vinum et lac [70 1Kb] .« Vinum est Christi divinitas, lac vero ejus humanitas: nam lac de carne nascitur.

Secundum commercium fuit miserabile; in quo propagator generis humani tunicas pelliceas induit; quia obedientiam dedignatus est, et accepit pro gloria infelicitatem. Quippe »homo, cum in honore esset, non intellexit; comparatus est jumentis [Col. 0024D] insipientibus, et similis factus est illis [71 1Kb] .« In hoc scilicet commercio: »Commutaverunt enim gloriam suam in similitudinem vituli comedentis fenum [72 1Kb] .«---»Dederunt enim pretiosa quaeque pro cibo ad refocillandam animam [72* 1Kb] .« Manibus enim et pedibus arcesserunt sibi mortem. In hoc enim emerunt sibi spinas et tribulos: tribulos, id est tentationes, quae corpus affligant exterius; spinas quae profundius penetrant, id est spirituales suggestiones, quae pungant interius. In primo igitur commercio, homo qui descendebat ab Jerusalem in Jericho, spoliatur, in secundo, vulneratur, in tertio, vulnus [Col. 0025A] vino et oleo perfunditur [73 1Kb] . Spoliatur bonis gratuitis; vulneratur in naturalibus donis; perfunditur oleo spiritus, et vino Dominici sanguinis.

Tertium commercium fuit admirabile; quia »Creator generis humani animatum corpus sumens de Virgine nasci dignatus est, et procedens homo sine semine largitus est nobis suam Deitatem [73* 1Kb] .« Divina enim sapientia incarnata fuit illa fortis mulier, quae »consideravit agrum et emit illum: de fructu manuum suarum plantavit vineam [74 1Kb] .« Ager est mundus; vinea est Ecclesia. Ergo »empti estis pretio magno. Glorificate et portate Deum in corpore vestro [75 1Kb] .« Ecce ait: »Venio cito, et merces mea mecum est [76 1Kb] ; procul et de ultimis finibus pretium ejus [77 1Kb] .« Ergo ut saturemini ad hoc commercium [Col. 0025B] properate, emite et comedite. Sed dicunt multi: »Dives sum, et nullius indigeo [78 1Kb] .« Sed aspice, homo, quia »es miser et miserabilis:« miser in te, miserabilis intuentibus te. Es enim »pauper et nudus et caecus [79 1Kb] .« Pauper, quia non habes thesaurum in coelis; nudus, carens veste virtutis; caecus, non intelligens mysterium Incarnationis. Ergo in hoc commercio eme aurum divinitatis, vestem virtutis, collyrium, scilicet fidem Incarnationis. Aurum autem ignitum et probatum et purum; aurum divinitate ignitum, charitate probatum, passione purum, sine peccati pollutione. De primo: »Caput ejus aurum optimum [80 1Kb] ;« de secundo: »Deus noster ignis consumens est [81 1Kb] ;« de tertio: »Corpus meum dedi percutientibus, et genas meas [Col. 0025C] vellentibus, faciem meam non averti ab increpantibus, et conspuentibus in me [82 1Kb] ;« de quarto: »Qui peccatum non fecit, nec inventus est dolus in ore ejus [83 1Kb] ;« de vestibus: »Odor vestimentorum tuorum sicut odor thuris [84 1Kb] ;« de collyrio: »Oleum effusum nomen tuum [85 1Kb] .« Igitur emamus aurum ad redimendum, vestem ad decorandum, collyrium ad illuminandum. Hoc aurum »redemit Israel ex omnibus iniquitatibus suis [86 1Kb] .« Vestis ornat ut sit »omnis gloria ejus filiae regis ab intus in fimbriis aureis [87 1Kb] .« Collyrium illuminat; quia per illud »vidit lucem magnam populus gentium qui ambulabat in tenebris [88 1Kb] .

Ecce admirabile commercium. Audi tria quae [Col. 0025D] sequuntur. Animatum corpus sumens, etc. In primo apparuit benignitas; in secundo ostensa est humilitas; in tertio largitas Salvatoris. Primo a diabolo nos liberavit; secundo nos sibi conformavit; tertio nos suo regno ditavit. Audi primum: Animatum corpus sumens figuram serpentis consumpsit, perizomata dissuit, tunicam pelliceam nos exuit. I. primo, nostram induit miseriam; in secundo, diaboli debilitavit fallaciam; in tertio, hominem reparavit ad gloriam. Primum, ut nos a peccatis [89* 1Kb] [Col. 0026A] expediat; secundum, ut diaboli versutias impediat; tertium, ut stola jucunditatis hominem insigniat. De primo: »Peccata nostra ipse pertulit, »scilicet in corpore suo super lignum 89 1Kb] ;« de secundo: »Contribulasti capita draconum in aquis.«---»Confregisti capita draconis [90 1Kb] ;« de tertio: »Cito proferte stolam primam [91 1Kb] .« Item: »Exuentes veterem hominem cum actibus suis, induite novum, ut in novitate vitae ambuletis [92 1Kb] .« Ecce benignitas. Sequitur humilitas; quia de Virgine nasci dignatus est; de coelo in Nazareth descendit, in Bethlehem nasci voluit, in Jerusalem mori sustinuit. Hic descensus, mediante Virgine, factus est. Ipsa enim »facta est quasi navis institoris, de longe portans panem suum [93 1Kb] ,« quia virginali navigio venit de Nazareth in [Col. 0026B] Bethlehem, quae dicitur domus panis. Ipse enim est »panis vivus qui de coelo descendit [94 1Kb] .« Sunt autem tres panes 2 Primus panis hordeaceus, secundus subcinericius, tertius similagineus. Primus convertentium, secundus fortiter militantium, tertius in coelestibus delectantium. Primus aliquid habet asperitatis, secundus multum humilitatis, tertius plurimum suavitatis. Primus pungit aculeis poenitentiae, secundus cinerem habet dejectionis propriae, tertius candorem puritatis innocentiae. Primo pavit Christus quinque millia hominum [95 1Kb] ; secundum habuit Elias in solatium [96 1Kb] ; tertius de mensa propositionis cedebat in usum sacerdotum [97 1Kb] . Ipse enim Christus fuit manna in deserto [98 1Kb] , panis de coelo in horto florido, panis angelorum in regno. De his tribus David: [Col. 0026C] »Pluit illis manna ad manducandum, et panem coeli dedit eis: panem angelorum manducavit homo [99 1Kb] .«

Item tres sunt panes. Primus subcinericius, secundus reversatus, tertius nec subcinericius, nec reversatus. Primus, est Deus homo; secundus, est homo Deus; tertius, Deus, Deus meus. Primus ante resurrectionem; secundus in resurrectione; tertius »reformabit corpus humilitatis nostrae configuratum corpori claritatis suae [100 1Kb] .« Primus est cibus corporis et animae in peregrinatione; secundus est cibus animae in exspectatione; tertius est cibus delicatorum, in divinitatis admiratione. De primo: »Panis quem ego dabo, caro mea est [1 1Kb] ;« de secundo: [Col. 0026D] »Ego sum panis vivus qui de coelo descendi [2 1Kb] ;« de tertio: »Panem angelorum manducavit homo [3 1Kb] .« Ut inveniamus hunc panem, transeamus usque Bethlehem, quae dicitur domus panis. Eamus, transeamus, pertranseamus. Primum, ut quaeramus; secundum, ut videamus; tertium, ut inveniamus. De primo: »Ite et inquirite diligenter de puero [4 1Kb] ;« de secundo: »Transeamus usque Bethlehem et videamus hoc Verbum quod factum est [5 1Kb] ;« de tertio: »Cum pertransissem, inveni quem diligit [Col. 0027A] anima mea [6 1Kb] .« Audiamus ergo Verbum quod prolatum est: »Videamus Verbum quod factum est [7 1Kb] .« Diligamus Verbum quod caro factum est [8 1Kb] . Primum ab angelo, secundum in praesepio, tertium in Virginis utero. De primo: »Verba mea auribus percipe, Domine [9 1Kb] ;« de secundo: »Videamus hoc verbum quod factum est [10 1Kb] ;« de tertio: »Verbum caro factum est [11 1Kb] . Primum, est angelicae vocis jucunditas; secundum, Christi nativitas; tertium, incarnata Divinitas. Audiamus oraculum; videamus miraculum; curramus ad spectaculum. Oraculum prophetarum, miraculum angelorum, spectaculum pastorum. Primum nos certificavit; secundum laetificavit; tertium nos beatificabit. Quid ergo, homo, es [Col. 0027B] sollicitus de regali aedificio, cum Deus tuus jaceat in praesepio, et non sit ei locus in diversorio [12 1Kb] ? Quid cogitas de vestimento? Ecce Christus involutus est vili panniculo [13 1Kb] . Quid laboras de clientium collegio? Salvator tuus jacet cum bove et asino. Quid anxiaris de dominio? Rex gloriae Joseph et Mariae obedit imperio. Ecce audisti humilitatem; audi largitatem: »Procedens homo sine semine largitus est nobis suam Deitatem [14 1Kb] .« Ex hac enim nativitate dabuntur nobis pro sterquilinio lilia, pro sacco purpura, pro confusione gloria. Pro sterquilinio carnalis foeditatis, lilia jucundae in aeternum puritatis; pro sacco corruptibilis corporis, purpura immortalitatis; pro confusione mundanae calamitatis, gloria divinae contemplationis. Ut videamus eum regnantem [Col. 0027C] cum Patre et Spiritu sancto sine fine. Amen.


Osculetur me osculo oris sui.

[CARDINALIS [(2) 1Kb] .] In principio igitur hujus cantici mater loquens introducitur, petens Spiritus sancti gratiam, et conjunctionem divinae naturae ad humanam, dicens: Osculetur me osculo oris sui. Tacet autem suppositum verbi sive nominativum, tanquam certum et impressum menti suae; et subintelligitur Deus Pater. Os autem Patris dicitur Filius, quia, sicut ipse Patris dicitur brachium, pro eo quod per eum cuncta operatur Pater, ita etiam os ejus dicitur, quia per ipsum nobis loquitur Pater, et per ipsum spirat illum sonum, de quo scriptum est: »Factus est repente de coelo sonus [15-16 1Kb] .« Sicut dicit [Col. 0027D] Gregorius super illum locum Job: »Audiet cor meum auditionem, in terrore vocis ejus, et sonum de ore illius procedentem [17 1Kb] .« Verum in osculatione notantur plurima. Nam persona quae osculatur aliam, spiritum suum spirat ad illam, et in hoc intellectu accipitur hoc verbum: Osculetur. Habetur quoque in osculo dulcis et delectabilis duorum conjunctio. Signum quoque dilectionis, reconciliationis et pacis; et haec omnia osculo connotantur. Dicit ergo beata Virgo: Osculetur me Deus Pater, suum ad me spirando Spiritum, quam petitionem implendam promisit [Col. 0028A] angelus, dicens: »Spiritus sanctus superveniet in te [18 1Kb] ,« ac si diceret: Desuper a Patre luminum in te veniet Spiritus sanctus, ut, sicut fit in osculo, suum ad te Spiritum spirabit Pater. Dicit ergo beata Virgo: Osculetur me Deus Pater osculo oris sui, id est in osculo Filii sui osculantis humanam naturam: in quo osculo habetur dulcis unio et delectabilis conjunctio duarum naturarum in Christo. Signum dilectionis ad hominem Dei, pax quoque et reconciliatio Dei et hominis. Et, sicut in hac petitione sua beata Virgo cum osculo Patris ad seipsam conjunxit osculum Filii ad humanam naturam; sic angelus cum dixisset ad Virginem: »Spiritus sanctus superveniet in te [19 1Kb] ,« in quo verbo Patris ad Virginem osculum designavit, et [Col. 0028B] cum hoc osculo connecteret osculum Filii ad humanam naturam, statim subjunxit: »Et virtus Altissimi obumbrabit tibi [20 1Kb] ,« ac si diceret: Tibi, id est ad honorem tuum, ut te matris Dei honoret nomine. Virtus altissimi Dei Patris, scilicet Filius qui virtus Dei Patris dicitur et brachium: ipse, inquam, obumbrabit, id est umbraculum faciet. Nam de carne Virginis carnem assumendo, divinae naturae fecit umbraculum, et sub umbra carnis, splendorem Divinitatis obtexit.


Quia meliora sunt ubera tua vino.

[THOMAS.] Ac si diceret: Ideo in tuo adventu tuis oculis recreari cupio, quia incomparabiliter excedunt omnia dona quae per tuos praecones misisti. Vinum hic accipitur fervor scientiae legalis. Ubera [Col. 0028C] vero rudimenta evangelicae fidei. Unde Paulus: »Lac potum dedi vobis non escam [21 1Kb] .« Meliora sunt igitur ubera tua vino, quia rudimenta Novi Testamenti quoscunque ex aqua et Spiritu regenerant, mox vitae coelestis introitu reddunt aptos, quod lex non poterat: »Nihil enim ad perfectum adduxit lex [22 1Kb] .« Habet et dilectus vinum, scilicet perfectionem doctrinae, longe melius vino legis De quo sequitur longe post: »Bibi vinum meum cum lacte meo [23 1Kb] .« Sponsus duo habet ubera, et sponsa duo. Primum sponsi est longanimitas, quae lac habet, scilicet peccatoris exspectationem, ut in Paulo: »An divitias bonitatis et patientiae ejus et longanimitatis contemnis? [24 1Kb] « Secundum est clementia, [Col. 0028D] et habet lac, scilicet receptionem poenitentis vel facilitatem remittendi, ut in propheta: »Derelinquat impius viam suam: et vir iniquus cogitationes suas [25 1Kb] .«

Habet et sponsa duo ubera. Primum congratulationis, et fundit lac exhortationis; secundum compassionis, et habet lac consolationis. Scit enim »gaudere cum gaudentibus et flere cum flentibus [26 1Kb] .«

Habet et sponsus duo ubera, quae sunt misericordia et veritas: misericordia ad indulgendum, [Col. 0029A] veritas ad instruendum. Est autem triplex Dei misericordia: Prima speciosa, secunda spatiosa, tertia pretiosa. Speciosa purificat a vitiis animarum et corporum; spatiosa, locupletat divitiis spiritualium charismatum; pretiosa accumulat deliciis coelestium beatitudinum. Prima est speciosa; quia facit animam speciosam, ut sit omnis gloria ejus, scilicet filiae regis ab intus [27 1Kb] ; secunda spatiosa, quia »a summo coelo egressio ejus [28 1Kb] .« Tertia pretiosa, quia »procul et de ultimis finibus pretium ejus [29 1Kb] .« Prima est speciosa, quia facit animam candidiorem nive, nitidiorem lacte, rubicundiorem ebore antiquo, sapphiro pulchriorem [30 1Kb] ; secunda spatiosa, quia »attingit a finibus usque ad finem fortiter [31 1Kb] ;« tertia pretiosa, quae nos introducet »in haereditatem [Col. 0029B] incorruptibilem, et incontaminatam, et immarcescibilem [32 1Kb] .« De prima: propheta: »Speciosa est misericordia in tempore tribulationis, et quasi nubes pluviae in tempore siccitatis [33 1Kb] ; de secunda: »Misericordia Domini plena est terra [34 1Kb] ;« et: »Domine, in coelo misericordia tua [35 1Kb] ;« de tertia: »Quia misericordiam et veritatem diligit Deus, gratiam et gloriam dabit Dominus [36 1Kb] .« Prima, quae speciosa dicitur, quatuor pulchritudines confert animae Has quaere infra in secundo libro. Prima contritione cor affligit, secunda ad amorem Dei cor emollit, tertia supernorum bonorum quasi coelesti rore perfundit: et hoc juxta triplicem hujus nominis interpretationem. Juxta primam, dicitur misericordia, quasi [Col. 0029C] miserum cor dans; juxta secundam, dicitur misericordia, quasi mittens seorsum rigorem cordis; juxta tertiam, misericordia dicitur mira suavitate rigans corda. Haec de primo ubere; secundum est veritas. Haec veritas est triplex. Prima est in carnis assumptione; secunda in promissione; tertia in retributione. De prima: »Veritas de terra orta est [37 1Kb] ;« de secunda: »Sermo tuus veritas est [38 1Kb] ;« de tertia: »Confirmata est super nos misericordia ejus, et veritas Domini manet in aeternum [39 1Kb] .« Similiter sponsa duo habet ubera, scilicet misericordiam et veritatem. Prima, lac habet, scilicet compassionem, secunda, cognitionem et securitatem. Item ista triplex est misericordia. Prima est ignoscere inimico, et orare pro eo; secunda est peccatorem [Col. 0029D] avellere a suo peccato; tertia est pauperum inopiam relevare de proprio. Item tres sunt veritates hominis. Prima est veritas confessionis, secunda veritas fidei, tertia veritas universae operationis.

Cum igitur sponsa petit osculum, videt haec ubera sibi obviare in appropinquatione corporum, ut sit sinistra sponsi contra dexteram, et dextera contra sinistram. Utrobique dextera est veritas, sinistra misericordia. Itaque tres veritates humanae tribus Dei misericordiis obviant. Dexterum uber sponsae [Col. 0030A] sinistro uberi sponsi. Veritas igitur confessionis obviat primae misericordiae Dei, scilicet speciosae. In veritate enim confessionis, peccatorum habetur remissio, quod est primae misericordiae. Veritas igitur Dei, quae secunda est, obviat spatiosae misericordiae; quia super fidem veram aedificantur charismata spiritalia, quae sunt secundae misericordiae. Tertia veritas quae est omnia veraciter propter Deum facere, obviat tertiae misericordiae, scilicet pretiosae. Quia qui facit opera propter Deum, pretiosum recipit praemium. Item, tres veritates Dei, tribus misericordiis humanis obviant. Prima enim veritas Dei est in carnis assumptione. Haec obviat primae misericordiae humanae, quae est ignoscere inimico et pro eo orare. Ad hoc enim Christus veram [Col. 0030B] carnem assumpsit, ut misericorditer peccata remitteret, et pro inimicis oraret. Secunda veritas Dei, quae est in promissione, obviat secundae misericordiae humanae, quae est a peccato peccatorem avellere. Talibus enim regnum coelorum promittit Deus. Tertia veritas Dei, quae est retributionis, obviat tertiae misericordiae humanae, quae est de bonis temporalibus pauperum inopiam relevare, quia pro bonis temporalibus et caducis retribuet Deus aeterna et immutabilia bona. In prima obviatione Stephanus ait: »Domine, ne statuas illis hoc peccatum [40 1Kb] « et obviat illi Veritas quae Deus est, quia »vidit coelos apertos, et Jesum stantem a dextris Dei [41 1Kb] .« Et bonus Pater misericordia motus est super filio prodigo [Col. 0030C] [42 1Kb] . Pro secunda ait Daniel: »Qui docti fuerint, fulgebunt quasi splendor firmamenti, et qui ad justitiam erudierint multos, quasi stellae lucidae in aeternitate [43 1Kb] .« Jesus Christus misertus est matris juvenis qui jam sublatus erat extra portam, mortuus [44 1Kb] . De tertia scriptum est: »Esurivi et dedisti mihi manducare [45 1Kb] ,« etc.

Sequitur veritas promissionis: »Venite, benedicti Patris mei [46 1Kb] .« Inde Samaritanus misericordia motus vulnerato a latronibus infudit vinum et oleum; et dedit pro eo duos denarios [47 1Kb] . In denariis, temporale subsidium; in vino, laetitia dantis; in oleo, suavitas mansuetudinis designatur; quia »hilarem datorem diligit Deus [48 1Kb] ,« et mansuetum in pauperum. Hae obviationes sunt in misericordia [Col. 0030D] Dei triplici: speciosa, spatiosa, pretiosa. »Attingit enim a fine usque ad finem fortiter [49 1Kb] ,« id est te non deserit a principio tuae conversionis, si tamen comitem habeat veritatem. Istae enim te comitantur, te praecedunt, te sequuntur. Prima obvia praecedit; secunda comitatur; tertia sequitur. Praecedunt; unde David: »Misericordia et veritas praecedent faciem tuam [50 1Kb] .« Comitantur; unde idem: »Quoniam misericordia aedificabitur in coelis, praeparabitur veritas tua in eis [51 1Kb] .« Sunt autem quidam qui [Col. 0031A] has misericordias repellunt, sunt qui negligunt, sunt qui habent momentaneam, sunt qui habent continuam. Primi sunt criminosi, secundi sunt tepidi, tertii mutabiles, quarti constantes. De primis 3 ait propheta. »Non est misericordia, non est veritas, non est scientia Dei in terra. Maledictum est mendacium, furtum et homicidium, et adulterium inundaverunt, et sanguis sanguinem tetigit [52 1Kb] ;« de secundis: »Judicium sine misericordia fiet ei qui non fecerit misericordiam [53 1Kb] ;« de tertiis: »Misericordia vestra quasi nubes matutina: et quasi ros mane pertransiens [54 1Kb] ;« de quartis Job: »Mecum crevit miseratio, et de utero matris meae egressa est mecum [55 1Kb] ,« sed notandum quod dicitur Deus misericordia, ut illud: »Deus meus misericordia mea [56 1Kb] .« [Col. 0031B] Dicitur et Dei misericordia. Unde: »Misericordia Domini plena est terra [57 1Kb] ;« dicitur et hominis misericordia. Unde legimus: »Misericordias David fideles [58 1Kb] .« Misericordiam quae Deus est susceperunt patres antiqui in ostio templi, per fidem et propheticam revelationem. Nos Christiani suscepimus in medio templi, per ejus incarnationem. Suscipient beati in sacrario templi per glorificationem. Item, beata Virgo suscepit in ostio templi sui in angelica annuntiatione, in medio templi in conceptione, in sacrario templi in sui assumptione. Nos quoque tres istas Dei misericordias suscepimus: primam in ostio templi, quando purificati de tenebris ad lucem transimus; secundam in medio templi, [Col. 0031C] quando in odore virtutum, Christo obviamus; tertiam suscipiemus in sacrario templi, quando videntes Deum in sua claritate perpetuo cum angelis laudabimus. Istae sunt tres filiae Job: Prima est illa quae dicitur Dies, secunda Cassia, tertia Cornustibii [59 1Kb] , quia perpetuo Deum laudabimus.


Fragrantia unguentis optimis.

[THO.] Unguenta optima sunt dona Spiritus sancti, quibus verba Christi fragrant, quia viri apostolici ministratores lactis evangelici, unctione spiritus, virtutum amore proficiunt; de qua Joannes: »Unctionem quam accepistis ab eo in vobis maneat [60 1Kb] .« Item unguentis optimis fragrant bonae opinionis cujus odorem longe lateque diffundunt vel praedicatores sicut ipsi aiunt: »Deo autem gratias qui semper [Col. 0031D] triumphat nos in Christo Jesu, et odorem suae notitiae manifestat per nos in omni loco [61 1Kb] .« Est unguentum contritionis, et est unguentum devotionis, et est pietatis: Primum pungitivum, dolorem faciens, secundum temperativum, dolorem leniens, tertium sanativum, etiam morbum expellens. Primum funditur super pedes Christi, secundum super caput, tertium super totum corpus. Primum bonum, secundum melius, tertium optimum. De primo habemus beneficium remissionis; de secundo solatium exsultationis; in tertio gratias agimus Christo propter [Col. 0032A] opus nostrae redemptionis: in quo continetur modus et fructus. Audi fructum: »Mensuram bonam et confertam et coagitatam et supereffluentem dabunt in sinum vestrum [62 1Kb] .« Bona erit mensura in generali resurrectione, conferta in corporum soliditate, coagitata in agilitate, supereffluens in claritate et divina visione. Sed est fluens, et est effluens, et est pereffluens, et est supereffluens. Fluens est in prima purgatione peccatorum; effluens est in gratia virtutum, cum datur proximo exemplum; pereffluens est devotus perfectus usque ad obitum; supereffluens est abundantia beatitudinum, quando facie ad faciem videbimus Deum: sed in anima suus erit fructus. Nunc in anima videmus rationem, voluntatem, memoriam. His ratio saepe in judiciis fallitur, [Col. 0032B] voluntas perturbatione jactatur, memoria oblivione confunditur. Sed Deus rationi erit plenitudo lucis, voluntati multitudo pacis, memoriae continuatio aeternitatis. Primum faciet Deus veritas; secundum Deus charitas, tertium Deus aeternitas. Mea trinitas se intricavit erroribus, doloribus, timoribus. Unde: »Cor meum conturbatum est [63 1Kb] :« et inde dolor. »Dereliquit me virtus mea [64 1Kb] :« et inde pavor; »Et lumen oculorum meorum, et ipsum non est mecum [65 1Kb] ;« et inde terror. Sed tunc recedet error a ratione, dolor a voluntate, timor a memoria.

Modus nostrae redemptionis fuit exinanitio Christi, qui se exinanivit usque ad carnem, ad crucem, ad mortem [66 1Kb] . Primum fuit humilitatis, secundum [Col. 0032C] dignationis, tertium mansuetudinis, scilicet carne indui, cruce torqueri, morte mulctari. Haec unguenta dicuntur vel intelliguntur dona gratiae spiritualis, quae corda mortalium consolantur, refovent, reficiunt et confortant: Consolantur, tristitiam removendo; refovent, fragilis conditionis onera relevando: reficiunt, interna dulcedine sanando; confirmant, clypeo patientiae muniendo. De primo Paulus: »Confirmate in eo charitatem [67 1Kb] , etc. Pro secundo David refovit puerum Amaleciten, ut dux ejus fieret. Pro tertio ait Sponsa: »Comedite, amici et inebriamini charissimi [68 1Kb] ;« pro quarto Paulus: »In omnibus sumentes scutum fidei in quo possitis omnia tela nequissimi ignea exstinguere [69 1Kb] .« Item, sunt unguenta bona, sunt meliora, sunt optima. Bona sunt [Col. 0032D] consolationis in reconciliatione peccatorum, meliora charitatis in collatione virtutum, optima contemplationis in revelatione coelestium. Sed causam harum nuptiarum videamus:

Cum summus Artifex regni coelestis jura disponeret, tribus virtutibus omnem sui regni commisit providentiam: potentiae coronam, sapientiae sceptrum, benignitati sigillum credidit. In corona singularis eminentia divinae dignitatis, in sceptro censura justae severitatis, in sigillo consolatio inexhaustae pietatis accipitur. Dicit potentia: [Col. 0033A] »Honorem meum alteri non dabo [70 1Kb] .« De sapientia dicitur: »Sapientia vincit malitiam [71 1Kb] ;« de pietate: »Miserationes ejus super omnia opera ejus [72 1Kb] .« Potentiae igitur est superni gloriam honoris inviolabiliter defendere; sapientiae contemptores ejus justa severitate deprimere; benignitatis, post casum misericordiam petentibus ignoscere. Potestatem hujusmodi Lucifer ille voluit appetere, sed tantae gloriae possessorem, nec vi constringere potuit, quia summe potens erat, nec fraude circumvenire, quia summe sapiens; nec odio suorum expellere, quia summe benignus; nec successione subsequi, quia immortalis. Itaque parturivit injustitiam superbiae, concepit dolorem invidiae, et peperit iniquitatem contumacis audaciae [73 1Kb] . Prima quia praeferri non potuit, coaequari [Col. 0033B] se Conditori appetiit; secunda de gloria ejus, cui adaequari non potuit, contabuit; tertia eum cujus majestate est oppressus, contempsit.

Item, est unguentum bonum, est melius, est optimum. Primum interius sanat et exterius fuscat; secundum interius roborat et exterius pustulas levigat; tertium exhilarat. Primum est humilitatis, secundum puritatis, tertium religiosae honestatis. De hoc dicitur in Exodo: »Caro hominis non ungetur ex eo [74 1Kb] .« Spiritus hominis dicitur vir, et ungitur hoc triplici unguento. Femina dicitur caro hominis, et perhibentur ungi isto secundo hi qui femineam ducunt vitam. Unde in Veteri Testamento non mulieres legimus unctas, sed viros. Tres viri his tribus unguntur: primus est coram hominibus vir vitae [Col. 0033C] contemptibilis; secundus, vir vitae irreprehensibilis; tertius, vir vitae venerabilis. Per primum in infirmis reprimitur vana gloria; per secundum: »Obstructum est os loquentium iniqua [75 1Kb] ;« per tertium, perficitur vita et doctrina. Inde dicitur primus vir vitans ruinam, secundus vir vigens rigore, tertius vir viam justitiae regens. Per primum novella religio defenditur a vana gloria, per secundum roboratur virtutum copia, per tertium floret et fructificat gratiarum abundantia. Unde poeta de primo:

Dum novus in viridi coalescit cortice ramus,
Concutiat tenerum, quaelibet aura cadet [76 1Kb] .

De secundo:

Post etiam ventis spatio durata resistit [77 1Kb] .

[Col. 0033D] De tertio:

Firmaque adoptivas arbor habebit opes [78 1Kb] .
Primum unguentum quod habet vir vitae contemptibilis ex tribus fit. Primo enim se demonstrat peccatorem; secundo, abjectum et vilem; tertio, servum inutilem. Taliter enim humilis formam peccatoris praetendit. Gratias temporales abscondit. Bona quae facit parvipendit. De primo dicebat ille publicanus: »Deus, propitius esto mihi peccatori [79 1Kb] .« Contra secundum aiebat Eliu, cum diceret: »Plenus sum sermonibus et coarctat me spiritus uteri mei.« [Col. 0034A] Ostendam et ego scientiam meam [80 1Kb] .« Contra tertium aiebat ille Pharisaeus: »Deus gratias ago tibi, quia non sum sicut caeteri hominum raptores, adulteri; jejuno bis in Sabbato [81 1Kb] , etc.«

Secundum quod habet vir vitae irreprehensibilis, ex quatuor fit. Debet enim esse irreprehensibilis in conspectu Dei, in conspectu magistri, in conspectu fratris, in conspectu inimici. Primum fieri debet pura conscientia, secundum obedientia, tertium disciplina, quartum abstinentia. De primo Job: »Neque enim reprehendit me cor meum in omni vita mea [82 1Kb] ;« de secundo Dominus reprehendit Adam dicens: »Quia obedisti voci uxoris tuae plusquam meae, maledictus eris super terram [83 1Kb] ;« Et Samuel ad Saul: »Melior est obedientia quam victimae [84 1Kb] ;« [Col. 0034B] de tertio reprehendit Paulus Petrum: »Restiti, ait, ei in faciem, quia reprehensibilis erat [85 1Kb] .« Coutebatur enim incircumcisis; de quarto Apostolus: »Sitis sine reprehensione in medio nationis pravae et perversae, inter quos lucetis tanquam luminaria in mundo [86 1Kb] .« Et Petrus: »Obsecro vos tanquam advenas et peregrinos, abstinere vos a carnalibus desideriis, quae militant adversus animam, conversationem vestram inter gentes habentes bonam, ut qui in eo quod detractant de vobis tanquam de malefactoribus ex bonis operibus [87 1Kb] ,« etc. Tertium quo utitur vir vitae venerabilis fit ex quatuor. Primum est doctrinae veritas; secundum in affabilitate et vultu hilaritas; tertium, disciplinae gravitas; quartum, personarum dignitas. Primum erudit ad veritatem, secundum [Col. 0034C] ostendit cordis benignitatem, tertium excludit levitatem, quartum dat caeteris auctoritatem. Job talem se exhibebat. Unde ait: »Exspectabant me sicut pluviam et aperiebant os suum, sicut ad imbrem serotinum [88 1Kb] ;« ecce primum: »Si ridebam ad eos non credebant [89 1Kb] ;« ecce secundum. »Et lux vultus mei non cadebat ad terram [90 1Kb] ;« ecce tertium. »Si voluissem venire ad eos, sedebam primus. [91 1Kb] .« Sed ne hic superbiam redoleret, ait: »Cumque sederem quasi rex, circumstante exercitu, eram tamen moerentium consolator [92 1Kb] .« Primo itaque erat unctus Job, sedens in sterquilinio et radens ulcera [93 1Kb] . Secundo, Daniel in quo ut avelleretur a latere regis, non est inventa malitia [94 1Kb] . Tertio, Moyses; cum enim [Col. 0034D] ingrederetur ad tabernaculum, filii Israel stantes in ostiis papilionum suorum, ejus inspiciebant posteriora [95 1Kb] . In figura primi, pelles super tabernaculum hyacinthinae, et pelles arietum rubricatae, tegebantur sacco cilicino. Sed juxta textus ordinem, videtur quod pelles hyacinthinae supponerentur [96 1Kb] . Sed quia dicit Beda quod saga cilicina interiorem pulchritudinem a tempestate aeris defendebant, potuit fieri ut saga in tempestate supponerentur ad defensionem; sereno vero aere, pelles rubricatae et hyacinthinae supponerentur in decorem. Et sic intelligendum [Col. 0035A] est sicubi in hoc opere alias inveniatur. In figura secundi, arca lita erat intus et foris bitumine [97 1Kb] , ne rima aliqua locum intrandi daret diluvio. In figura tertii, arca testamenti deaurata erat intus et foris auro purissimo [98 1Kb] , ut clara appareret hominibus et Deo. Vir vitae venerabilis fuit beatus Benedictus.

Benedictus munere, gratia praeveniente; Benedictus nomine, bonum odorem famae effundente; Benedictus numine, omnia perficiente. In his autem tribus est triplex gratia. Prima est consumens, secunda conseminans, tertia consummans: consumens peccata, conseminans opera bona, consummans merita. De prima Paulus: »Cum autem placuit ei qui me segregavit ex utero matris meae, et vocavit per gratiam suam [99 1Kb] ;« de secunda, idem: »Plus [Col. 0035B] omnibus laboravi, non autem ego, sed gratia Dei mecum [100 1Kb] ;« de tertia, Joannes: »De plenitudine ejus nos omnes accepimus gratiam pro gratia [1 1Kb] .« De prima: »Cognovit eum in benedictionibus suis [2 1Kb] ,« etc. Et: »Magnificavit coram oculis Domini.« »Domine, ait, praevenisti in benedictionibus dulcedinis [3 1Kb] .« Haec consumit peccata. Audi conseminantem per bonum odorem nominis: »Ecce, inquit, odor filii mei sicut odor agri pleni cui benedixit Dominus [4 1Kb] .«---»Melius est, ait Sapiens, nomen bonum quam unguenta pretiosa [5 1Kb] .« Qui enim conseminat, id est per bonum odorem cum aliis seminat, nomine aeterno haereditabit illum Dominus Deus noster [6 1Kb] .« Audi conseminantem: »Benedictus vir qui confidit in Domino, et erit Dominus fiducia ejus. [Col. 0035C] Erit tanquam lignum quod plantatum est secus decursus aquarum; quod ad humorem mittit radices suas; et non timebit cum venerit aestus. Et erit folium ejus viride, et in tempore siccitatis non erit sollicitum, nec aliquando desinet facere fructum [7 1Kb] .« Audi gratiam consummantem in qua est Benedictus numine: »Benedictionem, ait, omnium gentium dedit illi Dominus: et testamentum suum confirmavit super caput ejus [8 1Kb] .« Tres enim sunt gentes quarum benedictionem habuit: Est gens paganorum; est gens Judaeorum, est gens Christianorum. Benedictionem paganorum habuit dum fugiens idololatriam unius veri Dei cultum tenuit. Benedictionem Judaeorum promeruit, sequendo non litteram, sed spiritum, non caeremonias, sed sacramentum; non [Col. 0035D] 4 duritiam legis, sed gratiae temperamentum. Benedictionem Christianorum meruit, fugiendo de peccato ad sanctitatem, ascendendo de virtute in virtutem, transeundo de miseria mundi ad beatitudinem: tunc enim testamentum suum confirmavit super caput ejus. Testamentum prius formatur, secundo firmatur, tertio confirmatur. Formatur dum scribitur; firmatur, dum testes adhibentur; confirmatur, dum sigillum apponitur. Formatur super pedes, firmatur super manus, confirmatur [Col. 0036A] super caput. Formatur super pedes affectuum, dum per bonam voluntatem electis in libro vitae aggregatur; firmatur super manus, dum ex operibus bonis ei testimonium redditur. Confirmatur super caput, dum meritis ipsius corona gloriae retribuitur. Christus formatum ostendit: »In capite, ait, libri scriptum est de me [9 1Kb] .« Unde ait discipulis suis: »Gaudete et exsultate quoniam nomina vestra scripta sunt in coelis [10 1Kb] .« De testimonio operum ait: »Opera quae ego facio testimonium perhibent de me [11 1Kb] .« Et Apostolus: »Testimonium habentes ab iis qui intus sunt, et ab iis qui foris [12 1Kb] .« Audi in Christo confirmatum per sigillum: »Vidit Joannes in Apocalypsi angelum descendentem de coelo, et corona aurea in capite ejus [13 1Kb] .« Et alibi in eodem libro: [Col. 0036B] Et iris in capite ejus [14 1Kb] ; et in eodem, in figura membrorum Christi vidit alios habentes signum Dei vivi in frontibus suis in signum quod testamentum firmatum est super capita eorum [15 1Kb] .


Oleum effusum nomen tuum.

[THO.] Dicitur Christus oleum propter unctionem Spiritus sancti, quam non ad mensuram; sed plenarie accepit. Inde dicitur effusum, non stillatum. Unde et Christus dicitur unctus. Inde David: »Unxit te Deus Deus, tuus oleo laetitiae prae consortibus tuis [16 1Kb] .« Oleum igitur effusum dicitur, quia plenus est Spiritu sancto, quem abundanter effudit post ascensionem suam, non solum in Judaeos, sed etiam in alios, sicut praedixerat per prophetam: »Effundam [Col. 0036C] de spiritu meo super omnem carnem [17 1Kb] .« Est oleum Spiritus sancti. Unde: »Ut sugeret mel de petra, oleumque de saxo durissimo [18 1Kb] .« Et Job: »Petra fundebat mihi rivos olei [19 1Kb] .« Et propheta: »Computrescet jugum a facie olei [20 1Kb] .« Est et oleum misericordiae. Unde David: »Et caro mea immutata est propter oleum [21 1Kb] .« Est et oleum hilaritatis. Unde David:« Ut exhilaret faciem in oleo [22 1Kb] .« Est et oleum charitatis. Unde Salomon: »Omni tempore sint vestimenta tua candida, et oleum de capite tuo non deficiat [23 1Kb] .« Est et oleum bonae conscientiae, quod »prudentes quinque acceperunt in vasis suis cum lampadibus [24 1Kb] .« Est et oleum consolationis, quod Samaritanus vulnerato a latronibus infudit [25 1Kb] . Dicitur et oleum sermo adulationis. Unde [Col. 0036D] David: »Oleum autem peccatoris non impinguet caput meum [26 1Kb] .« Est et oleum haereticorum subtilis et blanda deceptio. Unde Salomon de vaga muliere: »Et nitidius oleo guttur ejus [27 1Kb] .« O dulcis olei (de quo hic sermo) effusio, inebrians angelos, satians sanctos, vivificans mortuos, peccatores justificans, moestos laetificans, inferos dissipans, redimens mundum, reparans coelum! Hoc oleum septies oscitare fecit quarti Regum puerum [28 1Kb] . Harum oscitationum quatuor ad sensum compunctionis; [Col. 0037A] tres pertinent ad sonum confessionis. Interiorem assensum reparat quadruplici compunctione, scilicet gemino pudore et gemino metu. Prius cogita Dominum tuum, factorem tuum, benefactorem Patrem Deum. Ad primum et ultimum respondeat timor tuus, ad duo media pudor. Purgatur conscientia triplici judicio: Proprio, alieno, divino. Inde Paulus: »Pro minimo mihi est ut a vobis judicer, aut ab humano die [29 1Kb] ,« hoc alienum. »Sed neque meipsum judico [30 1Kb] ,« hoc proprium. »Qui autem judicat me, Dominus est [31 1Kb] ,« hoc divinum. Proprio judicantur ipsi nota; alieno dubia; divino prorsus ignota. Proprium fit ad diluendam culpam; alienum ad irrigandam proximo infamiam; divinum ne per occultum peccatum incidat quis in gehennam. [Col. 0037B] Primum itaque est diligenter faciendum, secundum viriliter sustinendum, tertium ardenter appetendum. In primo facit judicium et justitiam, in secundo proximus nequitiam, in tertio Deus misericordiam. De primo: »Juste judicate, filii hominum [32 1Kb] .« Item: »Feci judicium et justitiam [33 1Kb] .« Item: »Diligite justitiam qui judicatis [34 1Kb] .« De secundo: »Tu quis es qui judicas fratrem tuum [35 1Kb] ?« »In hoc enim quod alium judicas; teipsum condemnas [36 1Kb] .« Item: »Nolite judicare et non judicabimini [37 1Kb] .« Item: »Nolite ante tempus judicare quousque veniat Dominus, qui et illuminabit abscondita tenebrarum et manifestabit consilia cordium [38 1Kb] .« De tertio: »Qui autem judicat me Dominus est [39 1Kb] .« [Col. 0037C] Item: »Judica me Deus, et discerne causam meam de gente non sancta [40 1Kb] .« Item: »Dum judicamur, a Domino corripimur, ut non cum hoc mundo damnemur [41 1Kb] .« Ecce quatuor oscitationes et tres in triplici judicio vel tres in confessione sint, sicut propositum est.

Tres in confessione; debet enim esse humilis, pura, fidelis. Est autem humilitas incipiens, est proficiens, est perficiens. Prima est in corde, secunda in opere, tertia in sustentatione. Primam parit veritas in corde ex sui cognitione, secundam exhibet sanctitas in opere ex bona conversatione, tertiam perficit charitas in sustentatione armata clypeo patientiae: haec est humilis confessio. Secundo debet esse pura. Quatuor sunt quae rescindunt puritatem [Col. 0037D] confessionis. Sunt enim qui quaedam peccata confitentur, quaedam non: hoc designatum est in Anania et Saphira, qui partem pretiorum agri retinuerunt [42 1Kb] . Alii totum confitentur, sed modum, id est circumstantias tacent. Quod designavit David, cum diceret de Saul et Jonatha: »Quomodo ceciderunt fortes in bello [43 1Kb] .« Alii excusant ut Adam: »Mulier, inquit, dedit mihi et comedi [44 1Kb] .« Alii phaleratis verbis tegunt multitudinem peccatorum vel magnitudinem: haec sunt perizomata, quibus Adam et Eva texerunt pudenda [45 1Kb] . Confessio autem [Col. 0038A] fidelis constitit in tribus, scilicet si habeat spem veniae, spem gratiae, spem gloriae: spem veniae, qua peccatum remittatur; gratiae, qua bonum operetur; gloriae, qua bonum quod agit remuneretur. Vel, sicut ait sapiens quidam, quatuor sunt judicia, secundum praescientiam, secundum causam, secundum operationem, secundum operationem, secundum retributionem. Secundum praescientiam, ab initio judicati sumus; secundum causam, quotidie intus judicamur; secundum operationem, judicamur foris ex operibus; secundum retributionem, in generali judicio judicabimur. Ex his duo prima sunt occulta, duo ultima manifesta. In duobus occultis judicium humanum non recipitur; in judicio operationis, a Deo potestas hominibus conceditur; judicio retributionis [Col. 0038B] quisque coram hominibus a Deo judicabitur. Primum occultum est et immutabile, secundum occultum et mutabile, tertium manifestum et mutabile, quartum manifestum et immutabile. Item, dicitur judicium ubi sententia dictatur, et dicitur judicium ubi sententia profertur. In dictanda sententia omnis judicii judicant simul Pater et Filius, et Spiritus sanctus. In proferenda sententia judicat solus Filius, quia in divinitate sententiam dictat cum Patre et Spiritu sancto. In humanitate, solus habet proferre sententiam. Unde de dictanda sententia secundum humanitatem dixit: »Ego non judico quemquam [46 1Kb] .« Secundum prolationem sententiae, ait: »Sicut audio, sic judico [47 1Kb] .« Item dicitur: »Omne judicium dedit Filio [48 1Kb] .« Sicut enim [Col. 0038C] audit in dictatione, sic dicit in prolatione. Nomen dilecti tripliciter accipitur. Dicitur enim nomen divina sapientia; dicitur et de Christo opinio bona; dicitur quoque specialis notitia. De primo: »Ecce nomen Domini venit de longinquo [49 1Kb] .« De secundo: »Melius est nomen bonum quam unguenta pretiosa [50 1Kb] .« De tertio ad Moysen dixit: »Novi te ex nomine [51 1Kb] .« Primum est oleum effusum, secundum diffusum, tertium profusum. Primum de coelo, secundum in Judaismo, tertium in mundo. Primum exinanitione; secundum doctrina, miraculis, conversatione; tertium evangelica et apostolica praedicatione. Hoc oleum effusum est, ut vulnerati a latronibus vulneris dolor mitesceret; diffusum, ut [Col. 0038D] Judaeorum duritia mollesceret; perfusum, ut occultum sacramentum splendesceret. Primum ad remissionem, secundum ad devotionem, tertium ad fidem. In figura primi, fuit oleum quod Samaritanus infudit vulnerato [52 1Kb] . In figura secundi, »erexit Jacob lapidem in titulum, fundens oleum desuper [53 1Kb] .« In figura tertii, dixit Dominus ad Moysen: »Facies oleum purissimum de olivis ad concinnanda luminaria [54 1Kb] .« Primum illud oleum, scilicet divina sapientia est effusum, est profusum, est infusum. Effusum de Patris solio; profusum de Virginis gremio, [Col. 0039A] infusum cordi humano. Primum, ut hominem perditum ad regna coelestia revocaret; secundum, ut Abrahae in sinu collocaret; tertium, ut cor hominis quae sursum sunt saperet. Propter primum dictum est ad Samuelem: »Sume cornu olei ut ungas filium Isai [55 1Kb] .« Pater enim, qui potentia dicitur, per cornu designatur, in quo est tota defensio cornutorum animalium. Propter secundum eidem dicitur: »Sume lenticulam olei et unges Saul [56 1Kb] .« Lenticula est vas fictile, sed quadratum. Haec est Virgo Maria; fictilis fuit, id est fragilis, quia mortalis; sed quadrata, id est solida, quia inviolata. Propter tertium, »prudentes virgines acceperunt oleum in lampadibus [57 1Kb] .« O venerabilis effusio, per quam facta est infusio, data est perfusio, procurata [Col. 0039B] est refusio, tolletur confusio! Infusio divinitatis, perfusio devotionis, refusio incorruptionis, confusio aeternae examinationis. Prima in Virgine, secunda in corde, tertia in corpore, quarta in bonorum et malorum discussione. De primo: »Descendet sicut pluvia in vellus [58 1Kb] .« De secundo: »Ego vero delectabor in Domino [59 1Kb] .« De tertio: »Videbimus eum sicuti est, quoniam similes ei erimus [60 1Kb] .« De quarto: »In die illa non confunderis super cunctis adinventionibus tuis, quibus praevaricata es in me [61 1Kb] .« Infusio facta est, quando »Verbum caro factum est [62 1Kb] .« Perfusio devotionis, quia »habitavit in nobis [63 1Kb] .« Refusio corporis quando »videbimus gloriam ejus, gloriam quasi unigeniti a Patre [64 1Kb] .« Tolletur confusio iniquitatis, quando »videbimus [Col. 0039C] eum plenum gratiae et veritatis [65 1Kb] .« Item triplex est Dei notitia. Prima quia sit; secunda quid non sit; tertia quid sit. De prima: »Accedentem ad Deum primum oportet credere, quia est [66 1Kb] .« De secunda: Non parva portio intelligentiae est, dum nondum possumus intelligere quid Deus sit, intelligere quid non sit. De tertia: »Tunc cognoscam eum sicut et cognitus sum [67 1Kb] .« Prima mundat ab insipientia bruta, secunda purificat ab idololatria stulta, tertia sanctificat et liberat a morte secunda. Protegit nos nunc Pater per se, nunc per Filium, nunc per Spiritum sanctum. De primo ad Leviathan de Job: »Verumtamen animam ejus serva [68 1Kb] .« De secundo: »Scuto circumdabit te veritas ejus [69 1Kb] .« De tertio: »Scuto bonae voluntatis tuae coronasti nos [70 1Kb] .«


[Col. 0039D] Ideo adolescentulae dilexerunt te nimis.

[THO.] Adolescentulae sunt animae in Christo renatae, abjectis sordibus veteris hominis: quae ideo dilectum diligunt, quia ab eo remissionem peccatorum consecutae sunt, et dona Spiritus sancti, quibus ad virtutes proficiant, perceperunt. Unde aiunt: »Charitas Dei diffusa est in cordibus nostris per Spiritum sanctum qui datus est nobis [71 1Kb] .« Fuerunt etiam fideles antiqui adolescentulae, qui et spem vitae aeternae [Col. 0040A] habuerunt in Christo venturo. Hinc est quod desiderium suum exprimentes eos sic repraesentat Ecclesia annuatim canendo solemniter: O Adonai et dux domus Israel [72 1Kb] , qui Moysi in igne flammae rubi apparuisti [73 1Kb] , et in Sina legem dedisti [74 1Kb] , veni ad redimendum nos in brachio extento [75 1Kb] . Quia populus sedens in tenebris et umbra mortis [76 1Kb] Christum audierat venturum, qui eos a jugo servitutis liberaret, qui in bello praecederet, qui ad virtutem inflammaret, qui vitam ordinaret, clamat: »O Adonai,« etc. Attendendum quatuor esse, Dominum, ducem, ignem, legislatorem. Est Dominus, a quo protegamur, dux, quem sequamur, ignis quo accendamur, legislator quo instruamur: Dominus quo protegamur a conventu malignantium, dux quem sequamur [Col. 0040B] ad praelium, ignis quo accendamur ad diligendum, legislator quo instruamur ad religiose vivendum. Dominus quo protegamur a conventu malignantium, ut liberemur a jugo diaboli, »erepti de durissimo Pharaonis imperio [77 1Kb] ,« dux quem sequamur ad praelium, ut possimus resistere in die malo [78 1Kb] ; ignis, quo accendamur ad diligendum, ut audiamus: »Ego diligentes me diligo; et si quis diligit me diligetur a Patre meo [79 1Kb] ;« legifer, quo instruamur ad religiose vivendum, ut »sobrie et juste et pie vivamus in hoc saeculo [80 1Kb] .« De primo: »Protexisti me a conventu malignantium, a multitudine operantium iniquitatem [81 1Kb] ;« de secundo: »Dux fuisti in misericordia tua populo tuo quem redemisti [82 1Kb] ;« de tertio: »Ignem veni mittere in terram et quid [Col. 0040C] volo nisi ut ardeat [83 1Kb] ?« Quartum quaerebat David cum diceret: »Legem pone mihi, Domine, in via tua, et dirige me in semita recta, propter inimicos meos [84 1Kb] .« Dominus a Patribus antiquis quaerebatur cum diceret: »O Adonai [85 1Kb] :« 5 quod interpretatur Dominus. Et merito primo quaerunt Dominum qui in tribus eis subveniret, quae ad Dominum spectant. Debet enim esse justus, debet esse misericors, debet esse benignus. Justus, qui rebelles puniat; misericors, qui supplicantibus indulgeat; benignus, qui diligentibus retribuat. Unde hoc nomen Dominus tripliciter interpretatur: juxta primum dicitur Dominus, scilicet dans minas. Juxta secundum dicitur Dominus, scilicet dolores mitigans unus; juxta tertium dicitur Dominus dans munus. [Col. 0040D] Audi justum: »Deus judex justus fortis et patiens. Nunquid irascitur per singulos dies [86 1Kb] ?« De misericordia audi David: »Si dicebam: Motus est pes meus, miseriordia tua, Domine, adjuvabat me [87 1Kb] .« Audi benignum. »Etenim dabit Dominus benignitatem et terra nostra dabit fructum suum [88 1Kb] .« Benignitas enim est largitas rerum. Quid enim largius potuit dare quam seipsum, quem Patres desiderantes clamabant: »O Adonai [89 1Kb] .« Ipse enim Dominus, ipse [Col. 0041A] dominator, ipse dominans. Dominus in aeternitate, dominator ex tempore, dominans in opere. Primum naturaliter habet in habitu, secundum in usu, tertium in effectu. Usum enim rei quandoque habemus, etsi non actum, ut equus in stabulo habet usum ambulandi, etsi non ambulat. De primo: »Dixit Dominus Domino meo: Sede a dextris meis [90 1Kb] ;« de secundo: Ecce advenit dominator Dominus [91 1Kb] ;« de tertio: Recordare mei, Deus omnipotentatus dominans [92 1Kb] .« Ideo invocat Christum Adonai, ut qui dominatur ab aeterno Patri aequalis, dominetur usu veniens ad uterum matris, dominetur actu, redimens a carcere daemonis.

Signanter positum est hoc nomen Adonai, quod est sex litterarum, quia senarius primus perfectus est, ut demonstretur perfecte dominari dum creat; [Col. 0041B] perfecte, dum recreat; perfecte, dum reparat. Primum ostendit in mundi creatione, secundum in passione, tertium in nativitate. Unde quantum ad primum cuncta creavit sex diebus, et Adam sexta feria creatus [93 1Kb] . Quantum ad secundum, sexta feria est passus [94 1Kb] . Quantum ad tertium, ut aiunt, sexta feria natus sine peccati corruptione, ut homo ab hac mortalitate per eum resurgeret incorruptus. Si autem per Dominum liberamur a diaboli jugo, quia »adhuc grandis restat via [95 1Kb] ,« in qua »militia est vita hominis super terram [96 1Kb] ,« oportet ut sit dux domus Israel: dux in periculo, dux in praelio, dux in peregrinando. In periculo, quo malorum ambiguitate nos coarctat perplexitas; in praelio, quo adversariorum [Col. 0041C] nos opprimit importunitas; in peregrinando, ne taedio nos fatiget pusillanimitas. In primo ergo fit dux iste consiliator, in secundo auxiliator, in tertio consolator. Consiliator, ut in fuga perplexitatis simus discretiores; auxiliator, ut in bello simus fortiores; consolator, ut peregrinemur alacriores. Primum potest, quia ipse est »admirabilis, consiliarius [97 1Kb] .« Quare ergo moerore conturbaris? nunquid consiliarius non est tibi, aut consolator tuus defecit? Et in secundo dicas: »Dominus Deus, auxiliator meus, et ideo non sum confusus [98 1Kb] .« In tertio clamat: »Consolamini, consolamini, popule meus [99 1Kb] .« Iste est vere dux domus Israel, quia in primo eduxit eos de tenebris et umbra mortis [100 1Kb] , scilicet perplexitatis; in secundo »de necessitatibus [Col. 0041D] eorum eduxit eos [1 1Kb] ,« scilicet de praelio; in tertio »deduxit eos in viam rectam,« scilicet peregrinationis, »ut irent in civitatem habitationis [2 1Kb] .« In transitu maris Rubri Moyses fuit dux in periculo [3 1Kb] , Judas Machaboeus in praelio [4 1Kb] , Raphael angelus Tobiae peregrinando [5 1Kb] . Sub primo perplexus populus evasit, sub secundo triumphavit, sub tertio patri medicinam Tobias attulit. Sub perplexitate videamus Susannam, sub praelio Josue, sub peregrinatione subter juniperum Eliam. Susanna habuit consilium sub hoc duce per Danielem [6 1Kb] ; Josue auxilium per [Col. 0042A] prationem et manuum Moysis elevationem [7 1Kb] . Elias solatium, dum angelus attulit aquam et subcinericium panem [8 1Kb] . Videamus ergo quomodo ducis hujus consilium in periculo liberat. Haec in Susanna apparent. Prius dixit: »Angustiae mihi sunt undique, et quid eligam ignoro [9 1Kb] .« Sed audi electionem: »Melius est mihi incidere in manus hominum, quam derelinquere legem Dei mei.« Dissipavit Daniel consilium sacerdotum sic: »Separate eos ab invicem, et dijudicabo eos.« Et eos convicit. Audi liberatam a perplexitate: »Et salvatus est sanguis innoxius in die illa.« Ecce dux noster dedit consilium in periculo. Audi auxilium in praelio: quod nobis ostenditur in bello Judae Machabaei. Judas Machabaeus cum revertitur de praelio, extremus sequitur [Col. 0042B] extremum; dispersos congregat, quia adversos motus animi ad unitatem mentis evocat; fessos erigit, dum consolatur eos quos itineris protensi labor stringit et frangit; tardos increpat et eorum pigritiam ne capiantur ab hostibus accusat; vulneratos ne desperent, instruit; sed ad spem salutis instruit, revocat et accendit; oneratos sublevat, et ne succumbant oneri verbis et exemplis invitat. Vulneratos dicimus quos diaboli spiculis percussos esse videmus. Onerati sunt qui sub onere longae conversationis gemunt dolentes. Hortabatur populum per viam, donec venirent in terram Juda, id est confessionis, non solum peccati; sed etiam fidei et divinae laudis. Ecce auxilium in praelio.

[Col. 0042C] Sequitur consolatio in peregrinando.

Consolatur dux iste peregrinantes tribus solatiis, scilicet dilectione, meditatione, lectione. Haec sunt tria quae in templo Salomonis erant [10 1Kb] . Altare aureum, mensa aurea, candelabrum aureum. Sit igitur altare dilectio, mensa lectio, candelabrum meditatio. Puritas auri in altari, est animus perfectus in dilectione; puritas auri in mensa, sanus intellectus in lectione; puritas auri in candelabro, purus affectus in meditatione. Itaque nihil carnale quaerat dilectio, nihil haereticum doceat lectio, nihil terrenum exoptet meditatio. In altari accenduntur thymiamata, in mensa ponuntur panes, in candelabro lucerna. Thymiamata orationis, panes refectionis, lucerna cognitionis. Per orationem quaeritur Deus, per refectionem [Col. 0042D] gustatur, in lumine cognitionis videtur. Quaerendo desideratur, gustatus dulcescit, cognitus amatur. Habent thymiamata odorem, panes saporem, cognitio amorem. Oratio siquidem redolet Deum, panes sapiunt, cognitio diligit. Infundit autem Deus odori suavitatem, sapori dulcedinem, amori delectationem. Sit ergo odor suavis, gustus dulcis, amor delectabilis. Habes igitur a duce isto in periculo consilium, in praelio auxilium, in peregrinando solatium. Habes Dominum, habes ducem. Sequitur ut appareat in igne per rubum.

[Col. 0043A] Asperitas rubi est caro mortalis plena doloribus, quam de virgine assumpsit. Ignis amorem designat, quem erga nos habuit, cum in mundum venit. Rubus comburi visus est, et non est combustus [11 1Kb] ; quia caro ejus quae amore nostro mortua est, visa est putredini data, cum tamen gloriosior surrexerit. Ignis ergo est amor Dei, qui sex habet proprietates: Est enim siccus, est calidus, est levis, est mobilis, est subtilis, est acutus. Siccus, ut humidos exsiccet; calidus, ut frigidos inflammet; levis, ut graves sublevet, mobilis, ut pigros excitet, subtilis, ut grossos extenuet; acutus, ut duros penetret. Humidos, carnis voluptate, frigidos timore, graves mundi sollicitudine, pigros pusillanimitate, grossos sensuum hebetatione, duros obstinatione. Humidos desiccet [Col. 0043B] per abstinentiam, frigidos inflammet ad poenitentiam, graves sublevet ad superna desideria, pigros suscitet ad charitatis opera, grossos extenuet intelligentia, duros penetret amorosa sapientia. Humidos exsiccat, de quibus dicebatur: »Qui in sordibus est, sordescat adhuc amplius [12 1Kb] .« Qui clamabant: »Infixus sum in limo profundi, et non est substantia [13 1Kb] .« Sed siccati dicunt: »Eduxit me de lacu miseriae, et de luto faecis [14 1Kb] .« Frigidos inflammat: qui dicebant: »Factus sum sicut uter in pruina [15 1Kb] .« Nunc vero inflammatum est cor meum, et renes mei commutati sunt; ut jumentum factus sum apud te [16 1Kb] ,« portando onus poenitentiae. Graves sublevat, quibus dicebatur: »Filii hominum, usquequo gravi corde [17 1Kb] .« Expandit alas suas, et [Col. 0043C] assumpsit eos atque portavit in humeris suis ut dicant: »Anima mea desiderabit te in nocte, sed et spiritus meus in praecordiis meis, de mane vigilabit ad te [18 1Kb] .« Pigros excitat qui audierunt: »Piger propter frigus arare noluit, mendicabit ergo in aestate et non dabitur ei [19 1Kb] .« Sed jam excitati dicunt: »Manus nostrae tornatiles et aureae plenae hyacinthis [20 1Kb] .« Tornatiles, quia sine scrupulo vanitatis; aureae propter opera charitatis; plenae hyacintis, quia inde exspectatur retributio coelestis. Grossos extenuat, qui erant »sicut equus et mulus, quibus non est intellectus [21 1Kb] .« Qui »nescierunt neque intellexerunt [21* 1Kb] .« Jam promittitur eis: »Intellectum tibi dabo et instruam te in via [22 1Kb] .« Duros obstinatione penetrat amorosa sapientia. His dicebatur [Col. 0043D] per prophetam: »Scimus quia durus es tu et frons tua aenea [23 1Kb] .« Jam vero quae sursum quaerunt, quae sursum sunt sapiunt [24 1Kb] . Panem enim de coelo dedisti eis, Domine, omne delectamentum saporis habentem [25 1Kb] . Ecce habes Dominum, habes ducem, habes ignem. Sed nisi in his omnibus ordinate procedat, nihil actum est. Ideo sequitur: Et ei in Sina legem dedisti.

Lex triplex est: Est enim lex humana, lex Mosaica, lex evangelica. Prima data est ad civilem [Col. 0044A] concordiam, secunda ad cordis duritiam; tertia ad charitatis abundantiam. In prima enim agitur de possessione acquirenda, retinenda, recuperanda; in secunda sunt praecepta quaedam dura, quaedam caeremonialia, quaedam moralia; in tertia docetur peccanti indulgere, pro persecutoribus exorare, inimicos diligere. Sed est lex moralis, quae docet virtutes ordinare, de diabolo triumphare, et quod bonum est in corde effectui mancipare. Haec sunt illa tria quae in pariete templi erant, cherubim et palmae, et variae picturae prominentes [26 1Kb] . Cherubim dicitur plenitudo scientiae, ut sciamus componere mores, habentes zelum Dei secundum scientiam [27 1Kb] , ut sciamus »esurire et saturari, et abundare et penuriam pati [28 1Kb] .« Sciamusque volare duabus alis, [Col. 0044B] scilicet spe et amore, et duabus velare faciem nostram contra vanitatem gloriae. Prima est religiosa verecundia, qua cum Rebecca pallio [29 1Kb] faciem nostram tegimus nolentes videri; secunda est contemptus favorabilis aure populi, ut amputata aure cum Malcho a Petro gladio verbi Dei, postmodum a Christo mereamur sanari [30 1Kb] , ut obturemus aurem nostram, ne audiamus sanguinem vanae gloriae, ecce cherubim. Sunt et palmae, id est de diabolo triumphus. In hoc debemus primo opportunitatem congrediendi considerare, secundo viriliter resistere, tertio de triumpho gratias Deo agere. Sic Judith exspectavit donec ebrium et dormientem inveniret Holofernem; secundo, caput amputavit, tertio conopoeum cum capite, cum gratiarum actione in [Col. 0044C] templo obtulit [31 1Kb] . Ecce de diabolo victoria. Effectui quoque mancipare debemus bonum quod intus habemus: et hae sunt picturae prominentes, id est interius in opere procul manentes, verbi gratia, ut appareat benignitas in vultu, misericordia in effectu, humilitas in habitu, mansuetudo in cohabitatione, patientia in tribulatione. Benignitas apparet in vultu, cum homo est mitis affatu, dulcis aspectu, verecundus in gestu. Misericordia apparet in effectu, quando compatitur miserum, subvenit egenis, flet cum flentibus pro peccatis. Humilitas apparet in habitu, si fuerit paupertas in vestibus, vilitas in operibus, subjectio in inferioribus. Apparet mansuetudo in cohabitatione si libenter fratrum onera portat, si discordantes reconciliat, si fastidioso solatium [Col. 0044D] praestat. Apparet patientia in tribulatione, si maledicenti se non remaledicit, si percutientem non repercutit, si rapienti sua tribuit. Istae sunt picturae prominentes.

Quia ergo Patres antiqui primam legem non quaerebant, alteram quoque abhorrebant, quia austera erat, et neminem ad perfectum adduxit [32 1Kb] , ideo quaerebant non ut jam per Moysen vetus lex daretur eis, sed ipse veniret, ut educeret nos de carcere tenebroso, scilicet redimens in brachio extenso in [Col. 0045A] cruce; et sic possent sub evangelica in veritate vivere, amplexu ejus astricti, ut possent clamare cum sponsa: »Laeva ejus sub capite meo, et dextera ejus amplexabitur me [33 1Kb] .« Tribus modis dilexit nos: Dulciter, sapienter, fortiter. Dulce fuit, quod pro nobis carnem induit; sapientia, quod culpam cavit; forte, quod mortem sustinuit. Itaque nos in carne quaesivit, in sapientia dilexit, in virtute redemit, in carnis assumptione condescendit mihi, in culpae vitatione consuluit sibi, in mortis susceptione satisfecit Patri. Amicus dulcis, consiliarius prudens, adjutor fortis. In primo salvare me vult; in secundo salvare me novit, in tertio salvare me potest: »Vade, et tu fac similiter [34 1Kb] .« Dilige dulciter, sapienter, fortiter. Dulciter, ne illecti: sapienter, ne decepti; fortiter, ne [Col. 0045B] oppressi ab amore Domini avertamur, ne mundi gloria seu carnis voluptate abducaris. Dulcescat tibi prae his sapientia Christus: ne seducaris spiritu erroris, lucescat tibi veritas Christus; ne adversitate frangaris, confortet te virtus Dei Christus. 6 Zelum tuum inflammet charitas, informet scientia, firmet constantia; sit amor fervidus, sit circumspectus, sit invictus, nec teporem habeat, nec discretione careat, nec timidus fiat. Unde in Evangelio: »Diliges Dominum Deum tuum ex toto corde tuo et ex tota anima tua, et ex tota virtute tua [35 1Kb] .« Ergo dilige tota cordis affectione, dilige anima, id est tota circumspectione; dilige tota virtute, ut nec mori timeas pro ejus amore.

Item, dilige propter temporalia, propter spiritualia, [Col. 0045C] propter aeterna bona. Propter temporalia, quoniam »nihil deest timentibus Deum«: nec iis qui eum diligunt in veritate. Propter spiritualia: quorum duo sunt genera, praemium et misericordia. Unde: »Qui diligitis Dominum, odite malum, custodit Dominus animas sanctorum suorum [36 1Kb] .« Secundum gratia. Unde David: »Diligam te, Domine, fortitudo mea [37 1Kb] ,« etc. Item propter aeterna, quia Deus diligentibus se bona invisibilia praeparavit, ut ipsum in omnibus et super omnia diligentes promissiones ejus, quae omne desiderium superant consequamur. Ista sunt sex alae, sex seraphim: »Sex alae, inquit, uni et sex alteri [38 1Kb] .« Alae sex sunt sex opera misericordiae [39 1Kb] , pascere et potare esurientes, ut Job: [Col. 0045D] »Si comedi buccellam meam solus, et pupillus non comedit ex ea [40 1Kb] .« Vestire nudum, idem: »Si non benedixerint mihi latera ejus et de velleribus ovium mearum calefactum est [41 1Kb] .« Suscipere peregrinum, idem: »Foris non mansit peregrinus, et ostium meum patuit viatori [42 1Kb] .« Consolari dolentem, idem: »Cumque sederem, quasi rex circumstante exercitu, eram moerentium consolator [43 1Kb] .« Visitare infirmos et incarceratos, idem: »Benedictio pauperum super me veniebat [44 1Kb] .« Sepelire mortuos: Haec erat virtus Tobiae [45 1Kb] . Ecce sex alae. [Col. 0046A] Propter haec omnia diligendus est dilectus, quia ab eo sunt, ut ait Jacobus: »Omne datum optimum inquit, et omne donum perfectum de sursum est descendens a Patre luminum, apud quem non est transmutatio nec vicissitudinis obumbratio [46 1Kb] .« Est enim datum bonum, est melius, est optimum, est perfectum. Datum bonum sunt bona temporalia, quibus sustentamur. Datum melius est misericordia, qua peccata remittuntur. Datum optimum est gratia, qua de virtute in virtutem ascendimus. Datum perfectum est gloria, qua perpetuo fruemur. De primo in Evangelio: »Si nostis bona data dare filiis vestris cum sitis mali [47 1Kb] ,« etc.; de secundo: Quoniam melior est misericordia tua super vitas [48 1Kb] ;« de tertio: »Optimum est, gratia stabilire cor [49 1Kb] ;« de [Col. 0046B] quarto: »Occurremus omnes in virum perfectum, in mensuram aetatis plenitudinis Christi [50 1Kb] .« Primum est de deorsum, quia temporalia nascuntur de terra; et secundum, quia misericordia est de peccatis quae sunt de mundo; tertium et quartum desursum sunt, id est gratia et gloria, quia datum optimum et donum perfectum descendit a Patre luminum [51 1Kb] .« Haec bona susceperat Job de manu Domini. Audi temporalia bona: »Erant ei quingenta juga boum et quingentae asinae [52 1Kb] ,« etc. Audi melius bonum, scilicet misericordiae: »Vitam et misericordiam tribuisti mihi, et visitatio tua custodivit spiritum meum [53 1Kb] .« Audi tertium optimum bonum, scilicet gratiam, qua de virtute in virtutem ascendit, ut Deum contempletur: »Auditu, inquit, [Col. 0046C] auris audivi te. Nunc autem oculus meus videt te. Idcirco me reprehendo et ago poenitentiam in favilla et cinere [54 1Kb] .« Audi quartum perfectum bonum quod exspectabat, scilicet Dei visionem: »Scio enim quod Redemptor meus vivit et in novissimo die de terra surrecturus sum, et in carne mea videbo Deum salvatorem meum [55 1Kb] .«

Contra haec quatuor bona sunt quatuor mala, id est, quatuor genera afflictionum: quas patienter sustinere debemus: Damnum rerum, afflictio corporum, contumeliae sermonum, angaria operum. Haec Dominus in Evangelio commemorat sic: De primo: »Si abstulerit quis tibi tunicam, da ei et pallium [56 1Kb] .« Istud sustinuit Job quando amisit omnem [Col. 0046D] substantiam suam [57 1Kb] . »Si te percusserit quis in maxillam, praebe ei et alteram [58 1Kb] .« De secundo dicitur hoc. Hanc sustinuit Job percussus ulcere pessimo [59 1Kb] . De tertio: »Orate pro persequentibus et calumniantibus vos [60 1Kb] .« Item: »Benedicite et nolite maledicere [61 1Kb] .« Hoc quoque sustinuit Job. Unde ipse ait: »Ad increpandum me verba componitis: »verum tamen quae cogitatis explete [62 1Kb] .« De quarto: »Si angariaverit te quis ire unum milliare, vade cum eo duo milliaria [63 1Kb] .« Istud quoque sustinuit David. Cum enim cogeret eum [Col. 0047A] Saul quaerere centum praeputia, solvit ducenta [64 1Kb] .

Dicitur Deus Pater luminum [65 1Kb] , quia fecit quatuor luminaria. Prius enim fecit firmamentum, secundo luminaria, scilicet solem et lunam: postea dicitur, et stellas [66 1Kb] , haec his quatuor donis assignantur: Lux stellarum per varios radios distinguitur. Haec est singularis prudentia, qua usum unius rei ab usu alterius distinguere sciamus et non peccemus errore. Hoc est lumen quo illuminat Deus omnem hominem venientem in hunc mundum [67 1Kb] , id est ratione discernendi. Luna quae in nocte lucet est inspiratio divina, qua peccata nostra cognoscimus. Unde David: »Illumina oculos meos ne unquam obdormiam in morte [68 1Kb] .« Item: »Deus meus, illumina tenebras meas [69 1Kb] .« Sol qui [Col. 0047B] de die lucet est spiritualis intelligentia, qua coelestia sapimus et contemplamur. Inde David: »Emitte lucem tuam et veritatem tuam; ipsa me deduxerunt [70 1Kb] .« Firmamentum quod amplius lucet, est claritas aeterna. Unde: »Civitas illa non indiget sole aut luna ut luceant in ea, quia claritas Dei illuminabit eam, et Agnus erit lucerna ejus [71 1Kb] .« Et haec dicta sunt, secundum quatuor interpretationes hujus nominis, lumen. Primum enim dicitur lumen, id est luens, mene [] id est defectum, quae est ignorantia rerum. Secundum dicitur lumen, id est luens mentis noctem, id est tenebras peccatorum. Tertium dicitur lumen, id est lux mentis, qua mens illuminatur ad cognoscendum Deum. Unde cum caeco diceretur: »Quid vis ut faciam tibi? dixit: [Col. 0047C] Domine, ut videam lumen [72 1Kb] .« Et David: »Emitte lucem et veritatem tuam [73 1Kb] .« Quartum dicitur lumen, id est lux mundi: »Beati enim mundo corde, quoniam ipsi Deum videbunt in perpetuum [74 1Kb] .« Quoniam apud eum »non est transmutatio nec vicissitudinis obumbratio [75 1Kb] .« Duo notat quibus obscuratur notitia rerum apud nos, scilicet substantiarum transmutatio, et accidentium sibi succedentium vicissitudo. Transmutatio substantiarum est elementorum reciprocatio, quia terra subtiliatur in aquam, aqua in aerem aer in ignem: et econverso. Ignis densatur in aerem, aer in aquam, aqua in terram; et haec mutatio facit ut res minus cognoscatur. Item, accidentium vicissitudo, quia res quae modo est alba, modo est nigra, modo est sedens, [Col. 0047D] modo est stans, etc. Et haec vicissitudo obscurat rerum notitiam. Sed ibi nihil horum: et ideo ibi erit plena notitia Creatoris et creaturae. Item, adhuc habeo unde Deus diligatur.

Quatuor sunt propter quae homines diliguntur: Potentia, sapientia, divitiae, pulchritudo. Unde Virgilius ad quemdam a quo volebat amari: De divitiis:

Lac mihi non aestate novum non frigore desit;
de potentia:

[Col. 0048A] Mille meae Siculis errant in montibus aquae;
de sapientia:

Canto quae solitus, si quando armenta vocabat,
Amphion Dircaeus in Actaeo Aracyntho;
de pulchritudine:

Nec sum adeo informis, nuper me in littore vidi,
Cum placidum ventis staret mare. . . . . .
Propter haec quatuor amandus est Deus. Sapiens enim est in creatione. Unde: »Dominus sapientia fundavit terram [76 1Kb] .« Potens in gubernatione, quia »Potens est Deus de lapidibus suscitare filios Abrahae [77 1Kb] .« Et: »Potestas ejus potestas aeterna quae non auferetur [78 1Kb] .« Dives est, quia »omnia subjecit Pater sub pedibus ejus, oves et boves, volucres [79 1Kb] .« Secundum humanitatem: »Speciosus forma prae [Col. 0048B] filiis hominum [80 1Kb] .« Secundum divinitatem: »Candor est lucis aeternae et speculum sine macula [81 1Kb] ,« »in quem desiderant angeli prospicere [82 1Kb] .« De his Paulus: »Quem constituit haeredem universorum [83 1Kb] ,« ecce dives; »per quem fecit et saecula [84 1Kb] ,« ecce sapiens; »qui cum sit splendor gloriae et figura substantiae [85 1Kb] ,« ecce pulchritudo; »portansque omnia verbo virtutis suae [86 1Kb] ,« ecce potentia. Pro his amandus est.

Item, alius est amor adolescentularum, alius juvenum, alius senum. Adolescentularum enim est dulcior, juvenum fortior, senum maturior. In primo est remissio peccatorum; in secundo, exercitium virtutum; in tertio perfectio earum. Primus in Maria peccante humilis, in Petro fervens, in Joanne [Col. 0048C] pius et dulcis. Secundus dormit a saecularibus, vigilat in spiritualibus, languet, quia defecit in salutare Dei anima ejus [87 1Kb] . Tertius audit verba ineffabilia, silentium, pacem scilicet illam »quae exsuperat omnem sensum [88 1Kb] .« Primus oves suas, id est sensualitatis affectus minat ad interiora deserti, videns rubum qui non comburebatur [89 1Kb] , id est mysterium incarnationis; secundus ascendit in montem et audit a Domino, id est absconditur in abscondito faciei: »Tu vero hic sta mecum, et docebo te leges et mandata quae proponas filiis Israel [90 1Kb] .« Tertius in monte sepelitur a Domino, id est absconditur in abscondito faciei ejus [91 1Kb] .« Primus audit ab hominibus: »Ubi est Deus tuus? Secundus recordatur,« [Col. 0048D] et effundit in se animam suam [92 1Kb] . Tertius transit in locum tabernaculi admirabilis usque ad domum Dei [93 1Kb] .« Primus servit fidei, secundus spei, tertius charitati. Et sicut fides nos Deo generat, spes nutrit, charitas consummat: sic primus status in nobis humanum affectum Deo dedicat, secundus exuit veterem hominem cum actibus suis, tertius consummat Deoque conformat.


Quia meliora sunt ubera tua vino.

[CARD.] In hac verborum serie sub hac dictione tres colliguntur clausulae, quibus tres causae redduntur, [Col. 0049A] propter quas ab adolescentulis beata Virgo plurimum diligatur. Et hae duae dictiones, quia et ideo, sese respiciunt. Possunt autem esse verba filii ad matrem. Possunt esse verba angelorum ad virginem: qui videntes adolescentulas assistentes virgini dicunt ad eam: Ideo istae adolescentulae dilexerunt te nimis, id est plurimum, quia meliora sunt ubera tua vino, quia ubera tua fragrantia sunt unguentis optimis, quia oleum effusum est nomen tuum. Adolescentulae vero dicuntur fideles animae, novellae per gratiam, non vetulae per culpam, non senio steriles, sed donis fecundae spiritualibus, fortes non ut anus debiles, non curvae nec statuentes »oculos suos declinare in terram [94 1Kb] :« sed per coeleste desiderium rectae, et ad coelos erectae. [Col. 0049B] Animae istae prae devotionis obsequio, beatae Virgini semper assistunt diligentes eam, et diligentes in ea has dilectionis causas potissimas, scilicet quia meliora sunt ubera ejus vino. Meliora enim potentioris et uberioris efficaciae sunt ubera beatae Virginis quam vinum; nam vinum inebriare potest hominem ut praeteritarum sit immemor offensarum, et sit facilis ad condonandum et largus ad donandum. Ubera vero virginis Deum quasi inebriare potuerunt: nam postquam de matris uberibus lac bibit, ac si cum lactis dulcedine dulcedinem bibisset misericordiae projecit ab oculis suis peccata nostra post tergum [95 1Kb] : et factus est largus ad dandam peccatorum veniam, largus ad dandam gratiam et [Col. 0049C] operum justitiam. Ideo quoque beatam Virginem diligunt juvenculae, quia ejus ubera fragrantiora sunt unguentis optimis. Nam in ejus uberibus fragrat odor sugentis ubera, qui delibutus unguentis optimis cum plenitudine charismatum et medicinalium gratiarum venit ad sponsam, vel animam peccatricem, ut eam omni lepra sanaret, quam sacro sibi conjugio copularet. Ideo quoque ab adolescentulis beata Virgo merito diligitur, quia oleum effusum nomen suum. Nam sicut oleum rerum liquorem supernatat, sic nomen ejus et invocatio nominis ejus omnium sanctorum nomina et invocationes nominum superexcellit, et superat in efficacia subventionis, et obtentu divinae gratiae et daemonum fuga.


[Col. 0049D] Trahe me post te: curremus in odore unguentorum tuorum.

[THO.] Hucusque Synagoga: quae fide devota adventum Christi exspectabat. Inde in principio carminis hujus prophetis respondit. Osculetur me osculo oris sui, id est praesentialiter mihi appareat et exempla mihi vivendi ac dona largiatur. Deinde versiculis sequentibus qualia sunt ejus dona quae fidelibus appetenda ostendit. Hic vox Ecclesiae subditur, eorum scilicet qui post tempora incarnationis ad fidem venirent. Illa rogabat ut veniret: ista vero ut eam post se trahat quem jam scit ascendisse, et ut eam trahat quae per se non volet ascendere. [Col. 0050A] Ac si diceret: Per me non possum: sed me trahant bona opera tua, exempla, conversatio et caetera quae religiose et miraculose in mundo egisti. Iste qui vult trahi comparatur »homini quaerenti bonas margaritas. Inventa autem una pretiosa margarita abiit et vendit omnia quae habuit et emit eam [96 1Kb] .« Haec margarita est regnum coelorum quod exspectamus. Unde Salomon: »Gemma gratissima exspectatio praestolantis, quocunque se verterit prudenter intelliget [97 1Kb] .« Est autem grata, est gratior, est gratissima. Gemma grata est anima, quae adhuc laborat in hac peregrinatione. Gratior est quae jam exuta a corpore adhuc est in exspectatione. Gratissima erit quando recepto corpore plena fruetur Dei visione. De grata. [Col. 0050B] 7 Grata debet habere puritatem, lenitatem, claritatem. Puritas est in vitiorum emendatione; lenitas in morum compositione; claritas in Dei contemplatione. Oportet enim ut sit puritas absque contagio carnalis concupiscentiae, lenitas sine scrupulo murmurationis odii et invidiae, claritas absque scrupulo et nubilo sollicitudinis mundanae. Audi puritatem: »Emundemus nos ab omni inquinamento carnis et spiritus [98 1Kb] ,« ait Apostolus. Audi lenitatem: idem: »Maledicimur, et benedicimus, persecutionem patimur, et sustinemus, blasphemamur et obsecramus [99 1Kb] .« Audi claritatem, idem: »Revelata facie speculamur gloriam Dei, ut transformemur in eamdem imaginem a claritate in claritatem [Col. 0050C] [100 1Kb] .« Gemma gratior suam habet puritatem scilicet non posse peccare, quia »sine macula sunt ante thronum Dei [1 1Kb] .« Lenitas est ibi omnis immunitas doloris, quia jam »abstersit Deus omnem lacrymam ab oculis sanctorum suorum, et jam non erit luctus, neque clamor, neque ullus dolor, quoniam priora transierunt [2 1Kb] .« Claritas lux illa qua laetantur videre claritatem patriae; quia »lux orta est justo, et rectis corde laetitia [3 1Kb] .« Jam celebrata resurrectione gemmae gratissimae, erit puritas in corpore, in corpore incorruptio, quando corruptibile hoc induet incorruptelam [4 1Kb] . In anima perfecta in Deum, in Dominum intensio, quia adhuc habent animae aliquem respectum ad corpora sua, ut non perfecte in Deum intendere donec illa recipiant. [Col. 0050D] Unde murmurare videntur animae sub altare Dei, dicentes: »Usquequo non vindicas, Domine, sanguinem nostrum ab iis qui in terra sunt [5 1Kb] ?« Lenitas ibi tranquillitas erit inter corpus et animam, ita ut caro nec »concupiscat adversus spiritum, nec spiritus adversus carnem [6 1Kb] .« Caro enim spiritui obediet, nec spiritus a carne indebitum aliquid exiget. Nam »gaudebit sponsus super sponsam [7 1Kb] .« Ibi claritas erit in corpore, de qua dicitur: »Fulgebunt justi sicut sol in regno Patris eorum [8 1Kb] .« In anima visio Dei. Unde: »Beati mundo corde quoniam ipsi Deum videbunt [9 1Kb] .« Haec videns sponsa et desiderans, [Col. 0051A] ait: »Trahe me post te [10 1Kb] .« Primo de profundo peccatorum misericorditer extrahendo, secundo in via rectitudinis perseveranter dirigendo, tertio ardentissimi et suavissimi amoris affectum in intimis cordis effundendo. Ista sunt unguenta in quorum odore se currere sponsa pollicetur, cum subdit: »Curremus in odore unguentorum tuorum.«

Primum unguentum est misericordia, secundum gratia, tertium gloria. Odor primi est indulgentia; secundi munificentia, tertii magnificentia Dei. De primo: »Sicut myrrha electa dedi suavitatem odoris [11 1Kb] .« De secundo: »Ecce odor filii mei sicut odor agri pleni, cui benedixit Dominus [12 1Kb] .« De tertio: »Cum esset rex in accubitu suo, nardus mea dedit odorem suum [13 1Kb] .« Primum retrahit, secundum trahit, tertium attrahit. [Col. 0051B] Primum de profundo vitiorum, secundum funiculo virtutum, tertium dulcedine praemiorum. In odore primi ambulamus, in odore secundi currimus, in odore tertii volamus. Iste est odor ineffabilis, suavitas dulcedinis divinae. Unde Jacob: »Ecce odor filii mei, sicut odor agri pleni, cui benedixit Dominus. [14 1Kb] « Et Joannes: Odor tuus in me concupiscentias excitavit aeternas. De hoc dixit Jacob filiis suis: »Tollite vobiscum de optimis fructibus terrae: modicum resinae et mellis et storacis, et stacten, et terebinthi, et amygdalarum [15 1Kb] .« Sunt boni terrae fructus, sunt meliores, sunt optimi. Boni sunt poenitentiae fructus in exstirpatione vitiorum. Sunt meliores piae devotionis in exercitio virtutum. Sunt optimi divinae contemplationis in cognitione [Col. 0051C] coelestium. Per resinam, quae est amara, designatur poenitentia; per mel consolatio divina, quae poenitenti datur; storax arbor est in Arabia, de cujus virgulis lacryma fluit; sed si ceciderit in terram, immunda est, quae autem de ramis colligitur munda est. Guttae quae cadunt in terram, eos designant qui lacrymas fundunt ut sancti videantur; quae vero adhaerent calamis, lacrymas nobis solo Dei amore fusas designant. Unde David: »Posuisti lacrymas in conspectu tuo [16 1Kb] .« Stacten virga est robusti corticis et purpurea foliis; colorem habet ut piperis. Virga moderamen disciplinae est, qua motus illicitos castigamus. Robur corticis est patientia qua viriliter sustineamus. Purpura dignitas [Col. 0051D] est regni ad quod tendimus. Calor piperis fervor est, quo semper accendimur ne tepescamus. Tria namque sunt quae sanctum perficiunt hominem. Disciplina, dignitas, charitas. Disciplina propter depressionem vitiorum, dignitas propter libertatem virtutum, charitas propter interni profectus affectum. Terebinthus generat resinam omnibus praestantiorem. Haec lacrymas superioris compunctionis designat. Inde David: »Effudi in me animam meam, quoniam transibo in locum tabernaculi admirabilis usque ad domum Dei [17 1Kb] .« Amygdala citius [Col. 0052A] prae caeteris florent, et lac inde exprimitur. Haec est forma charitatis, a qua debemus incipere et parvulos etiam alienos nutrire. Vel aliter: Amygdala sunt fructus sanativus, lac expressum, cibus nutritivus. In flore exspectationis securitas; in jucunditate floris, aeterna jucunditas. Est ergo charitas sanitas infirmorum, nutrimentum parvulorum, exspectatio justorum, gaudium beatorum. De primo: »Ipse cepit et sanabit nos [18 1Kb] . Sana me, Domine, et sanabor [19 1Kb] ;« de secundo: »Quasi modo geniti infantes rationabiles sine dolo lac concupiscite [20 1Kb] .« Item: »Nutriet homo vaccam boum et duas oves, et exprimet butyrum prae copia lactis [21 1Kb] ;« de tertio: »Exspectans exspectavi Dominum et intendit mihi [22 1Kb] .« Item: »Exspecta me in [Col. 0052B] die resurrectionis meae in futurum [23 1Kb] ;« de quarto: »Revelata facie speculamur gloriam Dei, ut transformemur in eamdem imaginem a claritate in claritatem [24 1Kb] .« Haec dicitur operari charitas: quia haec »operatur Deus in nobis propter nimiam charitatem qua dilexit nos [25 1Kb] .« Haec dona sunt Dei, et ideo dicimus: »Curremus in odore unguentorum tuorum.« Vel sic: In fama nominis tui quod comparatur unguento, vel in fide bonorum aeternorum, aut in consideratione miraculorum tuorum. Curremus, ait, in odore unguentorum tuorum. Post hunc odorem quidam ambulant, quidam currunt, quidam volant. Ambulant qui adhuc multis tentationibus sunt impediti, currunt qui subditorum et temporalium sollicitudine sunt retardati, volant qui omni sollicitudine [Col. 0052C] mundana sunt exuti. Sic animalia Ezechielis leguntur ambulasse, ut est unumquodque eorum ante faciem suam vel coram facie sua ambulabat. Ea cucurrisse: »Ubi erat, inquit, impetus spiritus, illuc gradiebantur [26 1Kb] .« Ire enim in impetu spiritus, est currere, et volasse. »Et facies, inquit, et pennae eorum extentae erant desuper [27 1Kb] ,« et duabus alis volabant. Ait Isaias: Vos qui tentationibus gravati estis [28 1Kb] , »ambulate dum lucem habetis [29 1Kb] . Sed videte quomodo caute ambuletis [30 1Kb] ,« sicut animalia. Unumquodque enim coram facie sua ambulabat de virtute in virtutem proficiendo, non post tergum ad peccata recurrendo. »Beati immaculati in via qui ambulant in lege Domini [31 1Kb] . Qui enim cum Deo [Col. 0052D] ambulat, confidenter ambulat [32 1Kb] .« De cursu sic dicitur: »Qui in stadio currunt, omnes quidem currunt, sed unus accipit bravium. Vos sic currite ut comprehendatis. Ego, ait Apostolus, sic curro, non quasi in incertum [33 1Kb] . Curramus igitur ad propositum nobis certamen, aspicientes in auctorem fidei et consummatorem Jesum [34 1Kb] ,« ut dicamus in fine: »Bonum certamen certavi, cursum consummavi [35 1Kb] .« Item: Volate qui exuti estis a mundana sollicitudine, scilicet pennis amoris et desiderii. De quibus philosophus: Sunt etenim pennae volucres [Col. 0053A] mihi quae conscendant celsa poli, ut dicatur: »Qui sunt isti qui ut nubes volant et quasi columbae ad fenestras suas [36 1Kb] .« Item: »Quis dabit mihi pennas sicut columbae et volabo et requiescam [37 1Kb] ,« a temporali miseria. Sicut Joannes in Apocalypsi: »Audivi, ait, vocem unius aquilae volantis per medium coeli et dicentis: Vae, vae, vae habitantibus in terra [38 1Kb] .« Primum vae propter culpam, secundum propter tribulationem mundanam, tertium propter aeternam poenam. Ambulans, ait, Jesus juxta mare Galileae: »Et exsultavit ut gigas ad currendam viam [39 1Kb] ; et ascendit super cherubim, et volavit super pennas ventorum [40 1Kb] .« Ambulemus igitur, quia Christus ambulat nobiscum, ut »in novitate vitae ambulemus [41 1Kb] .« Curramus, quia ipse [Col. 0053B] currit nobiscum, ut ad promissiones ejus sine offensione curramus. Volemus, quia ipse volat nobiscum ad superna gaudia, ut inter mundanas varietates ibi nostra fixa sint corda, ubi vera sunt gaudia. Habet et sponsa unguenta propria. Primum est amor verecundus, secundum amor fortis, tertium amor dulcis. Primum fit ex cordis contritione, oris confessione, lacrymarum effusione. De primo. »Cor contritum et humiliatum, Deus, non despicies [42 1Kb] ;« de secundo: »Confitemini alterutrum peccata vestra [43 1Kb] ;« de tertio: Deducant oculi tui aquas, et palpebrae tuae fontem lacrymarum [44 1Kb] .« Amor quoque fortis ex tribus fit. Spernit timorem, appetit dolorem, non refugit pudorem. Spernit timorem, [Col. 0053C] quia »Dominus protector vitae meae, a quo trepidabo [45 1Kb] ?« Et: »Libera me, Domine, et pone me juxta te, et cujusvis manus pugnet contra me [46 1Kb] .« Appetit dolorem, ut: »Ingrediatur putredo in ossibus meis, et subter me scateat, ut requiescam in die tribulationis [47 1Kb] .« Et Job: »Quis mihi tribuat ut veniat petitio mea, et quod etiam tribuit mihi Deus? Qui coepit ipse me conterat, solvat manum et succidat me [48 1Kb] .« Non refugit pudorem, ut: »Tota die verecundia mea contra me est semper, et confusio faciei meae cooperuit me [49 1Kb] .« Amor dulcis tres habet species: Contemptum temporalium, ut Paulus: »Quae fuerunt mihi lucra, facta sunt mihi detrimenta propter Christum, propter quem omnia detrimenta feci, et arbitratus sum ut stercora, ut [Col. 0053D] Christum lucrifaciam [50 1Kb] .« Habet et speciale et spirituale desiderium, ut: »Ante te omne desiderium meum et gemitus [51 1Kb] .« Et: »Anima mea desiderabit te in nocte, sed et spiritus meus in praecordiis meis de mane vigilabo ad te [52 1Kb] « Habet et coeleste gaudium, ut: »Gaudens gaudebo in Domino [53 1Kb] ,« et: »Laetare, Jerusalem, et diem festum agite, omnes qui diligitis eam; gaudete gaudio magno [54 1Kb] .« Primum fit in cella aquaria, secundum in cella vinaria, tertium in cella aromatica. In primo enim [Col. 0054A] peccata abluuntur, in secundo tepidi accenduntur, in tertio dulcescentes supernis aromatibus odorantur. In primo dicitur: »Lavamini, mundi estote [55 1Kb] .« Unde Petrus: »Domine, non tantum pedes meos, sed et manus et caput [56 1Kb] ,« id est non tantum affectus, sed et opera et sensus, quae in capite vigent. De secundo. »Ignem veni mittere in terram, et quid volo nisi ut ardeat [57 1Kb] ?« De tertio Joannes evangelista. Odor tuus in me concupiscentias excitavit aeternas. Primum confecit Maria Jacobi, quod dicitur supplantatio, quia eo peccata lavantur; secundum Maria Magdalenae, quod dicitur turris fortitudinis, quia eo debiles roborantur; tertium Maria Salomae, quod dicitur pacifica, quia isto pacificis superna dulcedo confertur, et forsitan Maria Magdalenae his [Col. 0054B] tribus conficiendis interfuit. Primo interfuit, cum ad pedes Domini verecunda jacebat [58 1Kb] , secundo, cum Dominum sepultum tanta instantia quaerebat [59 1Kb] ; tertio, cum in specie hortulani reperto dicebat: »Rabboni (quod dicitur magister [60 1Kb] ).« Ecce gaudium quod nuntiavit mundo, nuntiavit Ecclesiae, nuntiavit apostolorum collegio. Mundo, dum resurgentis nuntia mundum replet laetitia. Ecclesiae: Nam

Illa mundi imperatrix,
Ista beata peccatrix,
Laetitiae primordia
Fuderunt in Ecclesia.
Apostolorum collegio,

Ferens Christus fratribus
Ejus morte tristibus,
Exspectata gaudia.
[Col. 0054C] Prima cella dicitur aquaria, quia habet lacrymas contritionis; secunda, lacrymas compassionis; tertia, lacrymas devotionis. Primae peccatorem lavant, secundae miserum potant, tertiae devotum rigant. In horum figura Christus tertio lacrymatus est, sicut legitur: Primo ad sepulcrum Lazari [61 1Kb] ; ecce contritionis; secundo: »Videns civitatem flevit super illam [62 1Kb] ,« ecce compassionis; tertio, quando, imminente passione, ivit solus in montem orare [63 1Kb] . Et factus est sudor ejus sicut guttae sanguinis decurrentis in terram [64 1Kb] .« Ibi lacrymatus est ex devotione futurae resurrectionis, ut ait Paschasius super illius locum lamentationis Jeremiae: Divisiones aquarum deduxerunt oculi mei in contritione populi [Col. 0054D] mei [65 1Kb] .


Trahe me post te, etc.

[CARD.] Et pertinet hoc verbum ad Assumptionem beatae Virginis, et dirigit beata Virgo sermonem ad Filium, dicens: Trahe me post te, ac si dicat: Tu assumptus ad Patris dexteram, assume matrem ad gloriam. Et bene dicit: Trahe me post te, ut in verbo trahendi significet quod gratia quasi per violentiam rectificat liberum arbitrium. Nam »corpus quod corrumpitur aggravat animam, et deprimit [Col. 0055A] terrena habitatio sensum multa cogitantem [66 1Kb] .« Audientes autem juvenculae assumptionem dominae suae subjiciunt: »Curremus in odorem unguentorum tuorum [67 1Kb] .« Curremus, veloces 8 sequendi desiderio. Curremus fortes in fide, curremus tanquam leves et agiles, sicut dicit Apostolus ad Hebraeos: »Deponentes omne pondus, et circumstans nos peccatum, per patientiam curramus ad propositum nobis certamen, respicientes in auctorem fidei et consummatorem Jesum, qui proposito sibi gaudio sustinuit crucem, confusione contempta [68 1Kb] .« Curremus, inquam, in odorem unguentorum tuorum. Unguenta autem beatae Virginis sunt confectiones spiritualium charismatum, conjectae in ipsas virtutum pinguedines, quae ipsam quasi sua [Col. 0055B] substantia locupletant, et nos delectant fragrantia et odoris delectatione ad cursum boni operis nos invitant. Assumpta vero ad aethereum thalamum beata Virgo, et assecuta quod petiit, subdit:


Introduxit me rex in cellaria sua.

[THO.] Cellaria regis aeterni sunt interna gaudia patriae coelestis, in quae nunc introducta est Ecclesia sancta per fidem, in futuro plenius introducenda per rem. Loquitur autem ad adolescentulas sponsa, id est Ecclesia Christi ad animas fideles, sua videlicet membra nuper in Christo renata. Ita ideo deprecor Christum sponsum, ut nos post se currentes ipse, data manu ne deficiamus, adjuvet, quia jam dulcedinem regni coelestis praelibavi; jam gustavi, quoniam suavis est Dominus [69 1Kb] . Jam bona quae mihi [Col. 0055C] parata sunt in coelis, ipso revelante cognovi. Dixerat quia esset currendum, et in quo currendum: ecce quo currendum, scilicet in cellam vinariam, quo jam introducta est. Ibi homines reficiuntur a fructu frumenti, vini et olei sui [70 1Kb] . Reficiuntur frumento doctrinae erudientis. Inebriantur vino specialis et spiritualis fervoris. Unguntur oleo suavis devotionis. Primum sibi, secundum Deo, tertium proximo. Primum sibi, »ut panis cor hominis confirmet [71 1Kb] ;« secundum Deo, ut »vinum laetificet cor hominis [72 1Kb] ,« id est fervor laetificet in Deo; tertium proximo, ut ei exterius »exhilaret faciem in oleo [73 1Kb] .« De primo dicitur. »Confirma hoc, Deus, quod operatus es in nobis [74 1Kb] .« De secundo: »Gaudete in Domino semper: [Col. 0055D] iterum dico gaudete [75 1Kb] .« De tertio Paulus.: »Hilarem datorem diligit Deus [76 1Kb] .«

In hoc opere videmus sponsam esse velle cum sponso, scilicet in horto, in cellario, in cubiculo; sit itaque simplex historia hortus, cellarium moralis sensus, cubiculum contemplationis secretum. In historia sunt tria, scilicet coeli et terrae creatio, reconciliatio, reparatio. Creatio est tanquam hortisatio vel plantatio; reconciliatio, tanquam germinatio satorum vel plantatorum. Tempore namque suo rorantibus coelis desuper et nubibus pluentibus [Col. 0056A] justum, aperta est terra et germinavit Salvatorem [77 1Kb] , per quem facta est coeli et terrae reconciliatio. Reparatio in fine saeculi erit. In cellario sunt tres cellae: Prima disciplinae, secunda naturae, tertia gratiae. In prima discis inferior esse, in secunda par, in tertia superior, id est sub alio, cum alio, super alium; vel sic: Subesse, coesse, praeesse. Primo discis esse discipulus, secundo socius, tertio magister. Cubiculum regis est arcanum contemplationis. Sed non unum solum est cubiculum, quia multae sunt reginae et concubinae. Mulier enim quaedam secus pedes Domini sortita est locum [78 1Kb] . Altera ad caput devotionem invenit [79 1Kb] . Thomas in latere [80 1Kb] , Joannes in pectore [81 1Kb] , Petrus in sinu Patris [82 1Kb] , Paulus in tertio coelo [83 1Kb] hujus secreti gratiam sunt assecuti. Prima [Col. 0056B] mulier, in imo humilitatis; secunda, in solido spei; Thomas, in solido fidei; Joannes, in lato charitatis; Petrus, in luce veritatis; Paulus, in imo Sapientiae. Est locus apud sponsum de quo sua jura decernit et consilia disponit, »in pondere et numero et mensura [84 1Kb] .« Et est locus in quo super reprobam animam versatur animadversio judicis. »Terribilis in consiliis super filios hominum [85 1Kb] .« Porro nec in primo nec in secundo perfecta est quies speculanti. In primo enim Deus apparet tanquam sollicitus; in secundo, tanquam turbatus. Alter adjutorium docentis, alter praetorium judicis. Sed est tertius locus ubi sponsus cernitur quietus, non magistri, non judicis, sed sponsi. O verae quietis locus in quo est Deus non quasi turbatus ira, nec distentus prospicitur [Col. 0056C] cura, sed videtur voluntas ejus in eo bona et beneplacens et perfecta [86 1Kb] .

Ecce tria tempora, tria merita, tria praemia. In horto tempora, in cellario merita, in triplici contemplatione cubiculi praemia. Ista cellaria tres habent cellas: Prima est Scripturae, secunda animae, tertia coelestis patriae. In prima sumitur aqua refectionis, in secunda, vinum jucunditatis, in tertia, oleum suavitatis. Aqua primae triplex est. Prima est saecularis prudentia, secunda litteralis scientia, tertia coelestis sapientia. Prima est de lacu turbido; secunda, de rivo fluido: tertia, de fonte purissimo. Prima de lacu turbido, quia de rebus temporalibus quae animam perturbant; secunda de rivo fluido, [Col. 0056D] quia de eloquentia et opinione philosophica, quae cito quasi rivus nostram debent transire memoriam: tertia de fonte purissimo, quia de coelestibus quae nostram debent rigare animam. Isti sunt tres putei quos servi Isaac foderunt [87 1Kb] . Primum appellaverunt Calumnias, secundum Inimicitias, tertium Abundantiam, vel Septiformem, quia pro temporalibus nobis calumniantur Allophyli, id est daemones aliena amantes. In litterali autem scientia nobis inimicantur, nisi retorqueamus ad theologiae intelligentiam. In septiformi enim spiritu habemus gratiae abundantiam. [Col. 0057A] Prima est aqua in Jericho corrupta [88 1Kb] ; secunda est aqua Mara in deserto amara [89 1Kb] ; tertia est aqua quam eduxit Moyses de petra [90 1Kb] . Prima est aqua Jericho quae intelligitur mundus, id est saecularis prudentia quae corrupta est: si aliud inde quaeritur quam gloria Dei. Sed Elisaeus, id est Deus meus Dominus in vase novo, id est in corde nuper converso sal, id est Dei saporem ponit, benedicit; ponit in aquam, et sic dicit Elisaeus: »Ecce sanavi aquas istas, et non erit in eis ultra mors neque corruptio [91 1Kb] . Et sic saecularis prudentia servit Deo, sicque desinit esse corrupta. Mara vero, id est litteralis scientia amara est animae religiosae, nisi lignum in ea ponatur, id est crux Christi in ea praedicetur, ut Paulus: »Nihil judicavi me scire [Col. 0057B] inter vos, nisi Jesum Christum et hunc crucifixum [92 1Kb] « Tertia est aqua de petra, quam percussit Moyses virga [93 1Kb] : »Petra autem erat Christus [94 1Kb] ,« qui in cruce percussus, aquam de latere produxit [95 1Kb] et Spiritum sanctum misit [96 1Kb] . Hic est »fluminis impetus qui laetificat civitatem Dei [97 1Kb] ,« fons hortorum. In cella autem est triplex vinum. Primum, quando de prima conversione agitur Deo gratia. Unde: »Obedistis autem ex corde in eam formam doctrinae, in quam traditi estis [98 1Kb] .« Secundum est de conscientiae gloria. Inde idem: »Gloria nostra haec est testimonium conscientiae nostrae [99 1Kb] .« Tertium est de infusione gratiae laetitia. Unde idem: »Charitas Dei infusa est in cordibus nostris per Spiritum sanctum qui datus est nobis [100 1Kb] .« In cellario coelestis patriae [Col. 0057C] sunt quatuor suavitates olei, scilicet corporum glorificatio, angelorum consociatio, ad dexteram Patris confessio, Dei visio. Haec est illa Apostoli supereminens magnitudo: »Deus, inquit, det vobis illuminatos oculos cordis vestri, ut sciatis quae sit supereminens magnitudo virtutis ejus [1 1Kb] .« Manens magnitudo est corporum glorificatio, eminens est angelorum consociatio, pereminens est ad dexteram Patris sessio, supereminens est Dei visio facie ad faciem. Qui vult videre Deum facie ad faciem, oportet eum esse prope, ad ipsum converti, et nullum interponatur obstaculum. Itaque ut eum contemplemur, simus prope per studia justitiae, omne obstaculum peccati removeamus a nobis per custodiam [Col. 0057D] innocentiae. Ad ipsum convertimur devoto affectu infatigabilis diligentiae. Sic Jacob angelos vidit [2 1Kb] , sed prius vitia supplantavit. Et quomodo? videamus. Prius occidit haedos, secundo excoriavit, tertio coxit [3 1Kb] . Isti duo haedi corpus nostrum sunt et anima. Hi occidendi sunt, quia anima est occidenda a vita perversae voluntatis, et mortificanda caro ab exercitatione perversae vel pravae actionis. Sunt et excoriandi, quia ab ipso sinistrae intentionis affectu anima est dividenda et a delectatione voluptatis illicitae caro exspolianda. Sunt et coquendi, ut [Col. 0058A] charitatis examinati fervore, placitam Deo refectionem exhibeant. Cui offeratur et vinum laetitiae spiritualis, quia »hilarem datorem diligit Deus [4 1Kb] .« Itaque per ista meretur Patris benedictionem, scilicet: »Det tibi Deus de pinguedine terrae, id est inferiorem compunctionem, et de rore coeli abundantiam [5 1Kb] , id est superiorem compunctionem. Fidelis itaque anima animadvertens tales Dei consolationes subjungit:


Introduxit me rex in cellaria.

[CARD.] In cellaria coelestia, ut de potioribus bonis suis me reficiat. Videntes autem eam angeli qui assistunt Filio exaltatam super choros angelorum ad coelestia regna, et exsultantes de ipsius exaltatione subjungunt:


[Col. 0058B] Exsultabimus et laetabimur in te: memores uberum tuorum super vinum.

[THO.] Quasi diceret: Nequaquam ipsi nos de perceptis muneribus extollimus, sed in omni quod bene vivimus semper exsultabimus et laetabimur in tua misericordia; memores per omnia, quanta nos pietate recreare, qualiter austeritatem legis gratia fidei evangelicae mitigare dignatus es: verae consolationes. Audite quid fecerit Jacob cum occurrit ei frater cum quadringentis viris, id est vitiis principalibus, scilicet timoris, cupiditatis, gaudii, doloris. Inde poeta:

Hi metuunt, cupiunt, gaudentque dolentque; nec auras
Respiciunt, clausi tenebris et carcere caeco [6 1Kb] .

[Col. 0058C] Primo ancillae cum filiis suis, secundo Lia cum liberis suis, tertio Rachel et Joseph opponuntur [7 1Kb] . Per ancillam Liae timor pravae actionis, per ancillam Rachel timor erroris, per filios eorum bona quae de illis procedunt, signantur; per Liam, vita activa; per filios ejus, virtutes, quae inde procedunt; per Rachelem, vita contemplativa; per Joseph, qui augmentum dicitur, profectus desiderii signatur. Propter hoc dicit: Exsultabimus et laetabimur in te, memores uberum tuorum super vinum. Duobus modis homo trahitur, scilicet timore et consolatione. In vino timor, in uberibus blandimentum consolationis signatur. Unde plus propter consolationem quam timorem laetabimur. Unde propheta: [Col. 0058D] »Laetare, Jerusalem, et festum agite, omnes qui diligitis eam, gaudete gaudio magno [8 1Kb] «. Primo laetandum est nobis de ejectione calamitatis. Secundo agimus diem festum in adoptione alicujus festivitatis vel dignitatis. Tertio gaudemus gaudio magno propter possessionem felicitatis. Laetitia fuit populo Israel cum mare transiret; diem festum egit cum legem acciperet et tabernaculum Deo constituit; gaudio magno gavisus est, cum in terram promissionis haereditatem accepit. Primo potatur lacte; secundo satiatur ab uberibus consolationis ejus [9 1Kb] , [Col. 0059A] tertio epulatur ab introitu gloriae ejus. Plura sunt genera consolationum. Est consolatio in ereptione periculi. Unde David: »Fac mecum signum in bonum, ut videant qui oderunt me et confundantur, quoniam tu, Domine, adjuvisti me et consolatus es me [10 1Kb] .« Est et consolatio in consecutione desiderii. Inde Dominus: »Sicut mater consolatur filios suos, ita et ego consolabor vos, et, Jerusalem, consolabimini [11 1Kb] «. Est et consolatio in meditatione divini verbi. Unde Paulus: »Quaecumque scripta sunt ad nostram doctrinam scripta sunt, ut per patientiam et consolationem Scripturarum spem habeamus [12 1Kb] .« Est consolator in perceptione Spiritus sancti. Inde Dominus: »Nisi ego abiero, Paracletus non veniet. Si autem assumptus fuero, mittam [Col. 0059B] eum. Paracletus enim consolator interpretatur [13 1Kb] .«

Sunt qui Deo insultant, sunt qui sibi saltant, sunt qui Deo praesultant, sunt qui Deo exsultant. Primi sunt impii, secundi tentati, tertii consolati, quarti devoti; primi, Christo humilitatem et passionem suam imperando; secundi, difficultates tentationum transiliendo; tertii, de sua consolatione Deo gratias referendo; quarti, aeternam laetitiam divini amoris non solum voce, sed et gestu membrorum foris exprimendo. Insultantes enim dicuntur contra saltantes. Saltantes simpliciter dicuntur frequenter salientes. Resultantes dicuntur quantum ad vocem retrosalientes, id est beneficia accepta a Deo per gratiarum actionem ei reddentes. Exsultantes dicuntur extra salientes, [Col. 0059C] scilicet de laetitia cordis ad gestum corporis. Deo insultabant clamantes: »Ave, Rex Judaeorum.« [14 1Kb] Sibi saltare docebat propheta dicens: »Egredimini de Babylone, et fugite a Chaldaeis.« [15 1Kb] Resultabat ipse Christus cum dixit: »Gratias 9 tibi, Pater, quia semper me audis [16 1Kb] «. Exsultare docebat David cum diceret: »Omnes gentes, plaudite manibus [17 1Kb] .« Haec omnia Paulus in se ostendit. Prius ait: »Fui blasphemus et persecutor, quia persecutus sum Ecclesiam Dei [18 1Kb] ,« ecce insultatio; »continuo non acquievi carni et sanguini [19 1Kb] ,« ecce saltatio; »gratia Dei sum id quod sum [20 1Kb] ,« ecce resultatio. »Volo viros in omni loco orare puras manus levantes [21 1Kb] , ecce per manus insultatio. Insultant Deo per caecitatem, per vitae infirmitatem, [Col. 0059D] imminuendo ejus potestatem. Per caecitatem, dum putant Deum sua peccata latere. Per vitae infirmitatem, dum credunt ipsum pro delicto proprio mortem sustinuisse; diminuendo ejus potestatem, quia non credunt quod sit venturus peccata judicare. De primo dixerunt: »Non videbit Dominus neque intelliget Deus Jacob [22 1Kb] .« De secundo: »Dixit insipiens in corde suo: Non est Deus [23 1Kb] .« Item, Judaei ad Pilatum: »Si non esset hic malefactor, non tibi tradidissemus eum [24 1Kb] .« De tertio per prophetam: [Col. 0060A] »Non faciet quidquam sive bonum sive malum.« Haec autem insultatio praefigurata est in Samsonem a Philisthaeis facta insultatione. Primo enim eum excaecaverunt; secundo, ad molam deputaverunt; tertio coram se ludere fecerunt [25 1Kb] . Illa enim caecatio designat caecitatem illam, qua putant Deum sua ignorare peccata. Molae vero deputatio designat Christo ab eis impositam passionem ex culpa et poena, cum tamen culpa caruerit.

Nos vero quasi granum frumenti terimur inter duas quasi molas, scilicet culpam et poenam. Samsonem ludere faciunt, dum deludunt ejus futurum judicium: sed et haec moraliter de spiritu. Samson est spiritus humanus, Philisthiim daemones. Hunc primo excaecant auferendo intelligentiae spiritum. [Col. 0060B] Molere faciunt, dum laborare faciunt operando peccatum. Coram se ludere faciunt, dum licenter evagari faciunt per omne illicitum. De primo: »Quomodo obtexit caligine in furore suo Dominus virginem filiam Sion [26 1Kb] ?« De secundo: »Omnes persecutores ejus apprehenderunt eam inter angustias [27 1Kb] .« De tertio: »Peccatum peccavit Jerusalem, propterea instabilis facta est [28 1Kb] .« Saltant sibi qui transiliunt fossam diabolicae fraudis. Fossam desperationis, fossam erroris. De prima: »Vulpes foveas habent, et volucres coeli nidos [29 1Kb] .« De secundo: »Lacum aperuit et effodit cum, et incidit in foveam quam fecit [30 1Kb] .« Lacus est mundus. Hunc fodiendo aperit qui ejus sequitur voluptates, donec in profundum malorum veniens contemnit [31 1Kb] . Cadit in [Col. 0060C] foveam, quando propter magnitudinem peccatorum in desperationem cadit. Hanc fecit dum peccavit. De tertia dicitur: »Si caecus caecum ducit, nonno ambo in foveam cadunt [32 1Kb] ?« De sal antibus ultra foveas istas dicit Samuel ad Saul: »Invenies duos viros juxta sepulcrum Rachel in finibus Benjamin in meridie, salientes foveas magnas [33 1Kb] .« Isti duo viri sunt spiritus et corpus. Spiritus est vir, quia viret virtutibus. Corpus est vir, dum obedit spiritui in virtutum operibus. Tres istas foveas saliunt. Fossam diabolicae fraudis saliunt juxta sepulcrum Rachel. Rachel interpretatur ovis vel videns principium. Sepulcrum ejus est in corde, in quo est ovina simplicitas, et videndi ad discernendum motus veritas. Adversus tales fraudes non obstat fovea. Foveam [Col. 0060D] desperationis saliunt qui sunt in finibus Benjamin. Benjamin interpretatur filius dexterae, id est Christus qui sedet ad dexteram Patris. Fines ejus sunt secundum humanitatem, principium et exitus, id est humilitas nativitatis et exitus mortis.

Sequentes igitur humilitatem, confidentes se salvari per ejus passionem. Foveam desperationis saliunt qui in finibus Benjamin. Benjamin interpretatur filius dexterae, id est Christus. Fossam erroris saliunt quando sunt in meridie, id est in mera die, [Col. 0061A] scilicet quando habent spiritum intelligentiae qui non sinit eos errare. Deo resultant, gratias agentes. In tribus gratias agunt Deo: De malis quae per gratiam Dei potuerunt fugere; de bonis quae Deo auctore possunt facere; de bonis coelestibus quae exspectant ex ejus promissione. De iis filii Israel post transitum maris Rubri gratias agebant Deo, cum dicerent: »Cantemus Domino, gloriose enim honorificatus est quando equum et ascensorem projecit in mare [34 1Kb] .« Ecce primum: »Fortitudo mea et laus mea Dominus [35 1Kb] .« De secundo: »Dux fuisti in vita tua populo, quem redemisti; et portasti eum in fortitudine tua ad habitaculum sanctum tuum [36 1Kb] ,« ecce tertium. De primo David: »Eripuisti animam meam de morte, oculos meos a lacrymis, pedes meos [Col. 0061B] a lapsu [37 1Kb] ;« ecce primum. De secundo: »Cantabo Domino qui bona tribuit mihi [38 1Kb] ;« de tertio: »Placebo Domino in regione vivorum [39 1Kb] ,« Item de primo: »Benedic, anima mea, Domino [40 1Kb] .« Quare? quia »propitiatur omnibus inimicis tuis qui sanat omnes infirmitates tuas, qui redemit [41 1Kb] ,« etc.; hoc de primo. De secundo: »Qui coronat te in misericordia et miserationibus, qui replet in bonis desiderium tuum [42 1Kb] .« De tertio: »Renovabitur ut aquilae juventus tua [43 1Kb] .« In figura horum trium in Levitico invenimus tria genera animalium Domino sacrificata [44 1Kb] , scilicet animalia immunda, ut est capra, quae luxuriosum est animal; et hoc pro primo. Animalia munda, ut bos, ovis, scilicet in figura secundi. Turtur et columba, quae sursum volant [Col. 0061C] in figura tertii. Deo exsultant, laetitiam de supernis in corde suo concipientes. In tribus est haec exsultatio. Exsultans enim debet habere jubilum in ore, psalterium in corde, tympanum in corpore. Jubilum scilicet vocem, qua Deum laudat; psalterium scilicet spiritualem laetitiam de supernis quae desiderat; tympanum, scilicet gestum corporis in quo utrumque exprimat. Inde David: »Jubilate Deo Jacob, sumite psalterium, et date tympanum [45 1Kb] .«---»Psallam spiritu, psallam et mente [46 1Kb] ,« ait Apostolus de duobus primis. »De tertio: Glorificate et portate Deum in corpore vestro [47 1Kb] .« Haec tria agebat David, cum adduceret arcam Domini in Jerusalem. »Deducebat, ait, arcam de jubilo [48 1Kb] ;« hoc de primo. [Col. 0061D] De secundo: »Domine, ait, universa haec tibi laetus obtuli [49 1Kb] .« De tertio dicitur quod vidit Michol filia Saul David saltantem coram arca Domini, et sprevit eum in corde suo [50 1Kb] .

Notandum quod exsultantium quidam exsultant Domino, quidam in Domino, quidam cum Domino: Domino, a peccatis et tribulationibus liberati; in Domino, justi; cum Domino, beati. Primi pro liberatione scilicet sua gratias agentes; secundi, pro suis beneficiis Deum laudantes; tertii, facie ad faciem [Col. 0062A] Deum videntes. Primi dicunt: »Exsultate Deo adjutori nostro [51 1Kb] .« Secundis dicitur: »Exsultate, justi, in Domino, rectos decet collaudatio [52 1Kb] .« De tertiis: »O quam gloriosum est regnum in quo cum Christo gaudent omnes sancti [53 1Kb] !« In primis aliquid est amaritudinis; in secundis multum suavitatis; in tertiis totum felicitatis. De primis: »Ibant apostoli gaudentes in conspectu concilii, quoniam digni habiti sunt pro nomine Christi contumeliam pati [54 1Kb] .« De secundis: »Gaudens gaudebo in Domino, et exsultabit anima mea in Deo meo, quia induit me vestimentis salutis [55 1Kb] .« De tertiis: »Exsultabunt sancti in gloria, laetabuntur in cubilibus suis [56 1Kb] .« Isti sunt memores uberum Sponsi, quae sunt consolationes; sed his differenter utuntur. Insultantes [Col. 0062B] enim sanguinem eliciunt, saltantes lac sugunt, resultantes vinum exprimunt. Gaudentes odoramenta percipiunt, sanguinem nequitiae, lac doctrinae, vinum spiritualis fervoris, odoramenta supernae suavitatis: sanguinem qui justum interficiat, lac quod parvulos nutriat, vinum quod tepidos calefaciat, odoramenta quibus anima in pace in idipsum dormiat et requiescat [57 1Kb] .« De primo dicitur: Qui vehementer premit ubera, elicit sanguinem. De secundo: »Ut potemini a lacte, et sugetis ab uberibus consolationis ejus [58 1Kb] .« De tertio, in hoc opere sequitur: »Et erunt ubera tua sicut botri vineae [59 1Kb] .« De quarto jam dictum est in hoc opere: Meliora sunt ubera tua vino, fragrantia unguentis optimis. Primi sunt memores uberum horum contra vinum, [Col. 0062C] secundi infra vinum, tertii propter vinum, quarti super vinum.


Exsultabimus et laetabimur.

[CARD] Exsultabimus, quasi quodam gestu nostrum exprimentes gaudium, et mente laetabimur in te. Quia vero prius dixerant angeli ad beatam Virginem: Ideo adolescentulae dilexerunt te nimis, quia meliora sunt ubera tua vino, ne in sanctis animabus, quas adolescentulas vocabant nomen feminini generis aliquid infirmitatis innueret, eamdem sententiam replicant, et easdem animas quas vocaverant adolescentulas, rectos vocant, quasi viriles, non effeminatos; rectos, non senectute vitiosa curvatos, et dicunt:


[Col. 0062D] Recti diligunt te.

[THO.] Ideo non in nobis ipsis, sed in te exsultabimus memores donorum tuorum, quia omnes qui non curvo, sed recto sunt corde, te ante omnia et super omnia diligunt; nec recti esse possunt, qui tuo amori aliquid praeponunt. Cum vero superius dixerit: Adolescentulae dilexerunt te, adolescentiam, cordis rectitudinem dixit. Item, recti diligunt te, quia nulli nisi recti vere Deum possunt diligere. Quicunque rectitudinem justitiae actu, vel verbo, [Col. 0063A] vel cogitatione violavit, frustra se Deum diligere credit. Haec rectitudo mentis est, non corporis, quamvis forte ad hoc habeat homo oculos ad coelum erectos. Qui enim quaerunt terrena, curvi; qui coelestia, recti sunt. »Quae sursum sunt quaerite, non quae sunt super terram [60 1Kb] .« Unde poeta [61 1Kb] :

Pronaque cum spectent animalia caetera terram,
Os homini sublime dedit, coelumque tueri
Jussit, et erectos ad sidera tollere vultus.
Curvus es, si propriam gloriam quaeris, florenti invides, absenti detrahis, reponis laedenti te. Rectitudo haec multis modis servanda est. Sit quisque rectus cogitatione, voluntate, actione, officio. Sit rectus cogitatione, ut delusoria phantasmata respuat; sola se intelligentia veritatis oblectet. Unde David: [Col. 0063B] »Tu parasti directiones, judicium et justitiam in Jacob tu fecisti [62 1Kb] .« Directio itaque ad rationem, judicium ad intellectum, justitia ad electionem refertur. Nam ratio diligit, intellectus judicat, voluntas eligit. Ad rectitudinem igitur cogitationum spectat omnes motus cordis ad normam rationis dirigere, judicio veritatis piis meditationibus inhaerere. Secundo intellectui Deo placitae voluntatis affectus inflexibiliter sociare. Nam, sicut ait beatus Augustinus, spiritualis vir sicut in corpore salutem, in cogitatione solam veritatem, ita et in actione solam nititur pacem observare. Est et rectitudo officii cum pro officio sibi injuncto quod utile et honestum est exsequi contendit. Est et rectitudo, cum quis rectitudinem cordis extendit ad rectitudinem sermonis. [Col. 0063C] Unde Paulus: »Ut sitis, inquit, simplices et filii Dei [63 1Kb] ,« id est sinceri puro corde, et simplices in sermone. Est et rectitudo quando mentes in prosperitate positae divinam clementiam laudant, in adversitate sua peccata accusant. Inde David: »Quam bonus Israel Deus iis qui recto sunt corde [64 1Kb] !« Est et illa rectitudo super omnes servanda, quando omne opus quod agitur per rectam intentionem ad coelestia dirigitur.

Igitur recti diligunt Deum, qui sola divina quaerunt, sola coelestia diligunt, solis aeternis bonis perfrui concupiscunt. Debet esse rectitudo in corde, in opere, in sermone. In corde, bona cogitando, quia, »juxta est Dominus his qui recto sunt corde [65 1Kb] ;« [Col. 0063D] in opere, faciendo bona, quia »pedes eorum pedes recti [66 1Kb] ,« etc. In sermone, bona dicendo. Unde: »Da sermonem rectum et bene sonantem in os meum [67 1Kb] .« De primo dicitur de Job: »Erat vir ille simplex et rectus [68 1Kb] ;« de secundo ad eumdem: »Si mundus et rectus incesseris, statim Dominus evigilabit ad te [69 1Kb] .« De tertio dicitur amicis Job: »Non estis locuti rectum in conspectu meo sicut servus meus Job [70 1Kb] .« Item, debet esse rectitudo in pondere et numero et mensura [71 1Kb] . In mensura operum et sermonum, ne ultra modum eant vel [Col. 0064A] citra remaneant; in numero affectionis, id est in forma, ne informis et incomposita remaneat; in pondere amoris, ut sciamus quantum quilibet pendi debeat; in mensura operum, ut des majori subjectionem, pari societatem, inferiori protectionem; in mensura sermonum, tibi confessionem, proximo praedicationem, tibi et proximo orationem, Deo laudem; in numero debet timor Dei motus sensualitatis refrenare, intentio ad debitum finem suspirare, ratio modum ambulandi disponere, affectione, sicut ratio ordinaverit, ambulare; in pondere amoris, ut videamus quid sit appetendum, quid fugiendum, quid praeponendum, quid postponendum. Ad litteram dicit Augustinus: In mensura scilicet magnitudinis et parvitatis, in numero multitudinis [Col. 0064B] et paucitatis, in pondere levitatis et gravitatis. Item, Deus est mensura sine mensura, numerus sine numero, pondus sine pondere. Item, rectitudo nihil aliud est quam justitia quae pacem operatur. Unde dictum est: »Justitia et pax osculatae sunt [72 1Kb] ,« id est justitia hominis et pax Dei. Item, justitia Dei et pax hominis. Triplex est justitia hominis. Prima est naturalis aequitas; secunda, virtutum sub charitate societas; tertia est peccati immunitas. Prima excludit injuriosum, secunda facit religiosum, tertia facit gloriosum. Primam docebat Christus cum diceret: »Quod tibi non vis fieri, alii ne feceris [73 1Kb] .« Secundam sic: »Nisi abundaverit justitia vestra plus quam Scribarum et Pharisaeorum, non intrabitis in regnum coelorum [74 1Kb] .« Tertiam sic: »Fulgebunt [Col. 0064C] justi sicut sol in regno Patris eorum [75 1Kb] .« Prima declinat a malo; secunda facit bonum; tertia metet in gaudio. Prima vitat culpam, secunda recta via currit ad patriam, tertia recipiet benedictionis gloriam. De prima David: »Feci judicium et justitiam, non tradas me calumniantibus me [76 1Kb] ;« de secunda: »Justum deduxit Dominus per vias rectas, et ostendit illi regnum Dei [77 1Kb] ;« de tertia: »Gloriabuntur in te omnes qui diligunt nomen tuum, quoniam tu benedices justo [78 1Kb] .«

Item, tres sunt paces Dei. Prima ab hominum perversitate, secunda a tentatione, tertia a corruptionis dolore. Has commemorat David. De prima: »Propter fratres meos et proximos meos loquebar pacem de te [79 1Kb] .« [Col. 0064D] De secunda: »Fiat pax in virtute tua 10 et abundantia in turribus tuis [80 1Kb] ;« de tertia: »Rogate quae ad pacem sunt Jerusalem et abundantia diligentibus te [81 1Kb] .« De prima Job: »Bestiae terrae pacificae erunt tibi [82 1Kb] .« De secunda, idem: »Si diluculo surrexeris ad Deum et omnipotentem fueris deprecatus; si mundus et rectus incesseris, statim evigilabit ad te et pacatum reddet habitaculum justitiae tuae [83 1Kb] .« De tertia David: »In pace in idipsum dormiam et requiescam [84 1Kb] .« Prima pax et prima justitia se osculantur. Unde. »Suscipiant montes pacem populo et [Col. 0065A] colles justitiam [85 1Kb] .« Secunda pax et secunda justitia se osculantur. Unde: »Orietur in diebus ejus justitia, et abundabit pax [86 1Kb] .« Tertia pax et tertia justitia se osculantur. Unde: »Multiplicabitur ejus imperium et pacis non erit finis. Super solium David et super regnum ejus, scilicet ut confirmet illud et corroboret in judicio et justitia [87 1Kb] .« Item econverso triplex est justitia Dei, et triplex pax hominis: quae se invicem osculantur.

Prima igitur justitia est in rerum ordinatione, secunda in judiciorum aequitate, tertia est in peccatorum immunitate. Prima: Omnia disponuntur in pondere, et numero, et mensura [88 1Kb] ; secunda: Reddet unicuique, juxta opera [89 1Kb] ; tertia est in divina essentia. De prima dicitur: »Creator omnium [Col. 0065B] rerum Deus, terribilis et fortis, justus et misericors [90 1Kb] ;« de secunda: Justus es, Domine, et rectum judicium tuum [91 1Kb] ;« de tertia: »Justitia tua, justitia in aeternum [92 1Kb] .« Prima ducem habet sapientiam, secunda comitem habet misericordiam, tertia pertinet ad potentiam, sapientiam: quae est Filius. Misericordiam dat Spiritus sanctus. Potentia est Pater aeternus. Prima enim per sapientiam gubernatur, secunda per misericordiam temperatur, tertia per potentiam absque defectu possidetur. De prima: »Dominus sapientia fundavit terram: stabilivit coelos prudentia [93 1Kb] ;« de secunda: »Exortum est in tenebris lumen rectis, misericors et miserator et justus [94 1Kb] ; de tertia: »Potestas ejus, potestas aeterna, quae non auferetur, et regnum ejus [Col. 0065C] quod non corrumpetur [95 1Kb] .«

Ex iis pendent tres paces, quae eas osculantur: Pax mundi, pax generis humani, pax Dei. Prima est in natura, secunda ex gratia, tertia erit in gloria. Prima prohibet elementorum concursum; secunda facit odire malum, et diligere Deum et proximum; in tertia Deus imperturbatus ut non accedat ad eum malum et flagellum [96 1Kb] . Prima pax et prima justitia sese osculantur; secunda pax et secunda justitia; tertia pax et tertia justitia. Prima pax est ex proportionata creatione mundi, secunda ex timore judicii, tertia quia non potest esse turbatio apud Deum, ubi non est macula peccati. Ad hoc recte laborant ut per primam hic habeant temporalem tranquillitatem, per secundam, cordis puritatem, [Col. 0065D] per tertiam, summam illam beatitudinem. Sed recti ad rectitudinem triplici gradu ascendunt. Primo enim corrigunt, secundo regunt, tertio dirigunt. Corrigunt iniquitatem, regunt suam simplicitatem, dirigunt gressus suos ad illam pacis civitatem. Corrigunt per satisfactionem, regunt per doctrinam regularem, dirigunt per interioris contemplationis claritatem. Corrigunt per contritionem, confessionem, satisfactionem. Hic est perfectio rectitudinis. De primo David: »In quo corrigit adolescentior viam suam, in custodiendo sermones [Col. 0066A] tuos [97 1Kb] ,« quibus nos doces modos satisfactionis. De secundo ait ille Satiricus [97* 1Kb] :

   Animum rege, qui nisi paret,
Imperat: hunc frenis, hunc tu contunde flagellis.
De tertio: »Visitavit nos oriens ex alto, illuminare his qui in tenebris et in umbra mortis sedent, ad dirigendos pedes nostros in viam pacis [98 1Kb] .« Primi diligere incipiunt, secundi in dilectione crescunt, tertii ad summum dilectionis gradum perveniunt.


Recti diligunt te, memores uberum tuorum super vinum.

[CARD.] Ac si dicat: Ideo te diligunt, quia in memoria sua fixum gerunt, quia meliora sunt ubera tua super vinum, sicut in praemissis est expositum.


Nigra sum, sed formosa, filiae Jerusalem.

[Col. 0066B] [THO.] Postquam sancta Ecclesia in cellaria Christi perducta est, scilicet per cognitionem et spem coelestium bonorum, postquam recto corde diligere atque in ejus solum gratiam gaudere et exsultare didicit, restat ostendi quid pro eodem amore illius ac pro acquisitione bonorum quae gestavit certaminis subeat, quid afflictionis toleret: hoc scilicet quod dicit, Nigra sum, sed formosa. Nigra adversitate pressurarum, sed formosa decore virtutum: imo tanto in conspectu Dei formosior quanto amplioribus insipientium vexata pressuris. Filias Jerusalem quibus haec loquitur, animas dicit coelestibus sacramentis imbutas, coelestis habitatione patriae suspirantes. Quia dixerat: Recti diligunt te, ne forte non recta videretur infirmioribus, quos hic vocat [Col. 0066C] filias Jerusalem propter tribulationes quas sustinet, ait, etsi sum nigra tribulationibus, tamen interius sum formosa charitate. Nigra sum pressuris, formosa virtutibus. Nigra sum studio humilitatis, sed formosa coelestibus desideriis; nigra oculis insipientium, sed formosa intellectibus prudentium; nigra propter memoriam peccatorum, sed formosa propter contemplationem coelestium; nigra perverse viventibus, aeterna supplicia comminando; formosa sancte conversantibus, aeterna gaudia promittendo; nigra per corporis vilitatem et humilitatem, formosa per animae sanctitatem. Nigra sum in terris, formosa in coelis; nigra mala temporalia patiendo, formosa bona sempiterna sperando. Audi formosam: »Spe, inquit, gaudentes [99 1Kb] .« Audi nigram: »In tribulatione [Col. 0066D] patientes [100 1Kb] .« Niger erat Paulus lapidatus [1 1Kb] , formosus ad tertium coelum raptus [2 1Kb] . Niger dicebat: »Tanquam purgamenta hujus mundi sumus omnium peripsema usque adhuc [3 1Kb] .« Formosus dicebat: »Revelata facie speculamur Dei gloriam [4 1Kb] .« Tribulatio praecipua est via ad Deum vel regnum, quia »omnes qui pie volunt vivere in Christo Jesu, persecutionem patiuntur [5 1Kb] .« Ideo ista in hac peregrinatione posita: clamat, Nigra sum, sed formosa.

Tria sunt quae peregrinantes affligunt: Difficultas [Col. 0067A] viarum, insidiae latronum, gravitas onerum. Quatuor sunt viarum difficultates: sunt enim lutosae, scrupulosae, clivosae, ruinosae. Lutosae paludibus voluptatum, scrupulosae lapidibus scandalorum, clivosae prosperitatibus successuum, ruinosae defectibus adversitatum. De lutosis dictum est: »Infixus sum in limo profundi et non est substantia [6 1Kb] ; de scrupulosis: »ne unquam offendas ad lapidem pedem tuum [7 1Kb] ;« de ruinosa et clivosa simul: »Ascendunt usque ad coelos, et descendunt usque ad abyssos [8 1Kb] .« Debet ergo via esse munda, recta, plana, non tenebrosa, non lubrica. Munda sit a carnali contagio, ut illud: »Deus meus, impolluta via ejus [9 1Kb] .« Recta intentione, plana a scandalo, odio, ira, invidia, detractione, ut sint »prava in directa et aspera in [Col. 0067B] vias planas [10 1Kb] ,« ut non sint tenebrosae errore, nec lubricae levitate et dissolutione, ut non sit »via illorum tenebrae et lubricum [11 1Kb] .« Item, insidiae latronum in via affligunt peregrinos. Tendunt enim laqueos aliquando in principio viae, aliquando in medio, aliquando in fine. In principio, ut: »Praeoccupaverunt me laquei mortis [12 1Kb] .« In medio, ut: »In via hac qua ambulabam absconderunt laqueum mihi [13 1Kb] .« De laqueo qui est in fine dicunt sancti: »Laqueus contritus est et nos liberati sumus [14 1Kb] .« Primum invenit Adam [15 1Kb] ; secundum decem viri qui veniebant adorare in Jerusalem, quos occidit in media via Ismael de sanguine regio [16 1Kb] ; ultimum Jonathas filius Saul, quando in fine victoriae suae comedit favum mellis [17 1Kb] . De primo dicitur: »Facti [Col. 0067C] sunt hostes ejus in capite [18 1Kb] ;« de secundo: »Fiat Dan coluber in via, cerastes in semita [19 1Kb] ; »de ultimo: »Mulier conteret caput suum, et tu insidiaberis calcaneo ejus [20 1Kb] .« Item, gravitas onerum affligit peregrinos. Alii dicunt quinque esse onera; alii undecim, ut Isaias [21 1Kb] ; alii tria tantum, quae dicuntur onera onerum. De illis quinque: Primum dicitur lex. Unde: Hoc est onus »quod nec nos nec patres nostri portare potuimus [22 1Kb] .« Secundum dicitur labor operum. Unde: »Venite ad me, omnes qui laboratis et onerati estis [23 1Kb] .« Tertium dicitur temporalis miseria. Unde: »Grave jugum super filios Adam a die exitus de ventre matris eorum, usque in diem sepulturae in matrem omnium [24 1Kb] .« [Col. 0067D] Quartum dicitur peccatum. Inde Isaias: »Dimitte eos qui confracti sunt liberos, et omne onus disrumpe [25 1Kb] .« Quintum dicitur judicium Dei, vel illa aeterna miseria. Unde: »Unusquisque onus suum portabit [26 1Kb] .« Apud Isaiam undecim legimus onera [27 1Kb] , haec scilicet: onus Babylonis, onus Philisthiim, onus Moab, onus Damasci, onus Aegypti, onus deserti maris, onus Duma, onus in Arabia, onus vallis visionis, onus Tyri, onus jumentorum austri. Haec ex ipso numero transgressionem significant peccati.

[Col. 0068A] Sicut ergo in divino eloquio dicuntur simpliciter Cantica, et Cantica canticorum; ita et onera simpliciter, et onera onerum. Onera simpliciter sunt singula crimina, vel singula tribulationum genera. Onera vero onerum culparum vel tribulationum immensitas nimia. Tria igitur sunt onerum onera: Vanitas, iniquitas, calamitas. Vanitas mundi, iniquitas animi, calamitas orci. Vanitas caecat, iniquitas praecipitat, calamitas cruciat. Vanitas mundi coelestium aufert contemplationem, iniquitas animi Dei et proximi dilectionem, calamitas tartari affectum boni et animi devotionem. Vanitas mundi facit vitiosum, iniquitas animi reddit odiosum, calamitas orci suppliciosum. Vanitas facit incestum, iniquitas reddit infestum, calamitas perpetuum [Col. 0068B] moestum. Vanitas deprimit, iniquitas curvat et gravat, calamitas frangit. Horum onerum aliud portatur in capite, aliud in brachiis, aliud in humeris. Onus in capite, vanitas in mente; onus in brachiis, iniquitas in opere. Onus in humeris, calamitas gehennae. Prima foedat affectum; secunda inhonestat actum; tertia mortificat subjectum. De his tribus per Osee dicitur: »Arastis impietatem, messuistis iniquitatem, comedistis fructum mendacii [28 1Kb] .« Impietas aratur, quando quis ex studio mundi vanitatem meditatur; iniquitatem metit, quando ex cogitatione pravum opus colligit; mendacii fructum comedit, quando prout gessit in corpore apud inferos recipit. Vanitati alii sunt subditi, alii collaterales, alii superpositi. Primi carnales, secundi [Col. 0068C] spirituales, tertii intellectuales. Primi dant sensum curiositati; secundi humanae necessitati; tertii contemplandae student veritati. In primo ordine sensus sordidatur et cogitatio; in secundo ornatur affectus et honestatur actio; in tertio sublimatur intellectus et vegetatur ratio. Primi se mundo sponte subjiciunt, secundi nolentes mundo serviunt, tertii mundum penitus spernunt. Primi ergo sunt bruti, secundi activi, tertii contemplativi. Sed et de iniquitate similia possumus dicere. Quidam namque iniquitatem diligunt, sed non praedicant; nonnulli et diligunt et praedicant; alii diligunt praedicant et defendunt. Tres igitur principales iniquitas habet species: nefas, scelus, malitiam. Nefas quantum [Col. 0068D] ad Deum, scelus ad seipsum, malitia ad proximum. Nefarii sunt mandata contemnendo, scelesti seipsos in vitia praecipitando, malitiosi, proximos corrumpendo. Primus ordo est, »quorum Deus venter est, et gloria in confusione ipsorum [29 1Kb] ; secundus ordo est eorum qui peccata sua praedicaverunt sicut Sodoma [30 1Kb] ; tertius eorum qui facti sunt quasi scuta fusilia [31 1Kb] . Primus eorum qui projecerunt in terram intima sua [32 1Kb] ; secundus eorum qui dicunt: »Coronemus nos rosis antequam marcescant, quoniam haec est pars nostra et haec est sors nostra [Col. 0069A] [33 1Kb] ;« tertius eorum qui dicunt: »Via Domini non est aequa [34 1Kb] .« Primo igitur peccant in Patrem, secundo in Filium, tertio in Spiritum sanctum. In Patrem, agendo contra ejus voluntatem; in Filium, contra illius humilitatem, in Spiritum sanctum, contra illius charitatem. Calamitas quoque inferni tres habet species. Prima est amaritudo conscientiae, secunda odium justitiae, tertia desperatio veniae. Primi miseri, quia mordet eos conscientia; secundi miseriores, quia displicet justitia; tertii miserrimi, quia veniae nulla respectat clementia.

Cum sint itaque ista onera onerum, sunt alia quae tantum sunt onera. Isaiae superius undecim onera posuimus, quae vitiorum undecim et undecim negotiorum exprimunt genera, ac primum de vitiis, [Col. 0069B] deinde de negotiis disseramus. In onere Babylonis notatur superbia; in Moab indignatio, et maxime arrogantia; in Philisthiim sigillatim sensuum prava curiositas; in Damasci expresse rapacitas; in Aegypti, omnino crapula et ebrietas; in deserti maris, singularitatis praesumptio; in Idumaeae, superstitio; in Arabiae, ficta dilectio; in vallis visionis, animi excaecatio; in Tyri, jactantia divitiarum et elatio; in jumentorum austri, religionis exprimitur dissolutio. Haec sunt vitiorum genera. Nunc negotiorum ponantur onera. Horum primum est mundana potentia; secundum ethnica scientia, tertium canina facundia, quartum claritas sanguinis, quintum venustas corporis, sextum honestum conjugis, septimum exemplar sobolis, octavum fides amicorum, [Col. 0069C] nonum humile obsequium subditorum, decimum bonorum temporalium affluentia, undecimum omnium praefatorum possessio quieta. Vanitas igitur negotiis, iniquitas supponitur vitiis, calamitas gehennae suppliciis. Quod vanitas multos deprimat onere, testatur Apostolus: »Vanitati, inquit, subjecta est creatura non volens [35 1Kb] .« In psalmo de onere iniquitatis: »Iniquitates meae supergressae sunt caput meum et sicut onus grave gravatae sunt super me [36 1Kb] .« De onere calamitatis, ait Salvator: »Torcular calcavi solus [37 1Kb] .« De prima in Ecclesiaste [38 1Kb] : »Vanitas vanitatum et omnia vanitas;« de secunda in Zacharia: »Super talentum plumbi sedet iniquitas [39 1Kb] .« De tertio in Psalmo: »Contritio et [Col. 0069D] infelicitas in viis eorum [40 1Kb] .« 11 Sunt et alia onera his valde dissimilia. Est enim primum dispensationis, secundum religionis, tertium dilectionis. Primum portant praelati, secundum huic mundo mortificati, tertium in cubito consummati. Primi statum Ecclesiae roborant, secundi faciem ejus ornant, tertium ejusdem virtutem commendant. Primis dicit: »Sollicitudo omnium Ecclesiarum instantiamea quotidiana [41 1Kb] .« Secundus: »Elegit suspendium anima mea, et mortem ossa mea [42 1Kb] .« Tertius: »Sive Paulus, sive Cephas, sive Apollo, omnia mea [43 1Kb] .« Primus ordo eorum est qui curvantur sub [Col. 0070A] Deo et orbem portant; secundus eorum qui carnem suam macerant; tertius eorum qui per singula incommoda proximorum charitate se vulnerant.

Dispensatio tria sub se continet onera: Primum occupationem exteriorum, secundum sollicitudinem motum, tertium. intolerantiam incommodorum. Primo subditorum militat necessitati, secundo morum providet castitati, tertio prout expedit supplicat adversitati. Primum negotium mundi; secundum circumspectio sui; tertium sollicitudo proximi. Necessarius est in primo, honestus in secundo, utilis in tertio. Necessarius, ne immoderate superflua appetat, honestus, ne effeminate vivendo aliorum mores vel mentes corrumpat; utilis, quatenus ad veniam, ad gratiam, ad gloriam subditos [Col. 0070B] praecedat. Necessarius igitur vita, honestus fama, utilis doctrina. Religio quoque in tribus constat, in carnis scilicet mortificatione, in animi devotione, in proximi compassione. Unde Salvator de oratione et jejunio et eleemosyna admonens, jejunium retulit ad carnis mortificationem, eleemosynam ad proximi compassionem, orationem ad animi devotionem. Primum est abstinentia mali, secundum fragrantia boni, tertium purificati laetitia animi. Dilectionis vero tria sunt onera. Siquidem aliud exigitur a nobis a proximo, aliud ab angelo, aliud a Deo. Proximus namque a nobis pietatem, angelus puritatem, Deus perfectam exigit charitatem. Proximus exigit humanitatis obsequia, angelus sinceritatis desideria, Deus studia suavitate manantia. [Col. 0070C] Proximus devotum flagitat actum, Deus purissimum exigit intellectum. Ecce superioribus omnibus dixerat sponsa: Nigra sum; his dicit, sed formosa. Sicut enim ait sponsus in eodem cantico: »Pulchra es amica mea, suavis et decora, terribilis ut castrorum acies ordinata [44 1Kb] .« Pulchra mundo, suavis affectu, decora intellectu. Pulchra honestate famae, suavis utilitate doctrinae, decora vitae sublimis necessitate. Pulchra exemplo, suavis verbo, decora consilio. Pulchra operibus, suavis moribus, decora mentis excessibus. Pulchra proximo, suavis angelo, decora sponso. Item de ea dicitur: »Tota pulchra es, amica mea, et macula non est in te [45 1Kb] .« Et vere quia nec hoste vincitur, nec mundo corrumpitur, [Col. 0070D] nec proximo seducitur, nec carne eliditur, nec mente erigitur. Vere pulchra, quam nec actus corrumpit, nec affectus inficit, nec intellectus impedit; actus iniquitate, affectus vanitate, intellectus a coelestium claritate.

Nulla igitur in ea est macula, in qua nec maligni praevalet suggestio. Mundi sordent minae vel promissio, carnis jacet titillatio, mentis suffocatur elatio. Onera igitur constat esse quadrinaria. Alia namque sunt Dei, alia sunt animi, alia mundi, alia inferni. Ista superius subdivisimus, nunc alia videamus. Quaedam bona sunt ad animae sanitatem, [Col. 0071A] quaedam ad firmitatem, quaedam ad decorem, alia ad amplificationem; ad sanitatem justitia, ad firmitatem fortitudo, ad decorem prudentia, ad amplificationem temperantia. Siquidem quatuor sunt quae animam erudiunt, ornant, instituunt et roborant. Haec scilicet consilia, obsequia, subsidia, remedia. Ad prudentiam consilia, ad justitiam obsequia, ad fortitudinem subsidia, ad temperantiam pertinent remedia. Consilia illuminant caecos, obsequia reddunt devotos, subsidia roborant invalidos, remedia sanant aegrotos. Consilia expellunt ignorantiam, obsequia invidiam, subsidia infirmitatem, remedia cupiditatem. Sapientiae faciunt doctores, obsequia justitiae amatores, subsidia veritatis defensores, remedia felicitatis dilectores. Hoc ipse Christus Ecclesiae [Col. 0071B] suae contulit, siquidem consilia dedit vitae, obsequia justitiae, subsidia constantiae, remedia poenitentiae: consilia homines docendo [46 1Kb] , obsequia turbas pascendo [47 1Kb] , subsidia viduae et pupilli causas judicando [48 1Kb] , remedia pertranseundo, »et omnes oppressos a diabolo sanando [49 1Kb] .« Consilia igitur dedit in monte, obsequia juxta mare, in coenaculo subsidia, in cruce remedia. Per consilia venit anima ab ignorantia naturali tanquam a parte orientali. Per obsequia redit a fervore concupiscentiae tanquam a plaga australi. Per subsidia retrahitur a frigore malitiae tanquam a claritate septentrionali. Per remedia abducitur ab occasu vitiorum tanquam a plaga occidentali. In ea sunt ad sanitatem mandata, [Col. 0071C] ad infirmitatem consilia, ad decorem charismata, ad amplificationem praedicamenta; ad sanitatem obedientia, ad firmitatem constantia, ad decorem patientia, ad amplificationem poenitentiae remedia: apostoli ad sanitatem, martyres ad firmitatem, virgines ad decorem, confessores ad amplificationis odorem: ad sanitatem charitas, ad firmitatem humilitas, ad decorem continentia, ad amplificationem clementia. Talibus ornata dicit: Nigra sum et formosa, juxta illud quod invenitur in Parabolis Salomonis.

Tres sunt mulieres: duae foeda sequuntur carnis studia, tertia morum improbat flagitia, leges explicat honestatis, facientibus eas pacem promittit et gloriam. Prima est dulcedo carnis, secunda pompa [Col. 0071D] saecularis, tertia sapientia spiritualis. Dulcedo carnis tentat per lenitatem, vincit per voluntatem. Pompa saecularis tentat per gloriam, vincit per excellentiam; sapientia spiritualis inchoat per austeritatem, trahit per jucundidatem. Quaelibet »ex abundantia cordis loquitur [50 1Kb] .« Prima turpia, secunda noxia, tertia medicinalia. Prima, quae a Salomone dicitur »garrula et vaga, quietis impatiens, nec valens in domo consistere pedibus suis; nunc foris, nunc in plateis, nunc juxta angulos insidians [51 1Kb] ;« ait enim: »Intexui funibus lectum meum, stravi tapetibus pictis ex Aegypto; aspersi cubile meum myrrha [Col. 0072A] aloe et cinnamonio. Viae inferi domus ejus, penetrantes in inferiora mortis [52 1Kb] .« Secunda, quae dicitur excellentia mundi, est illa quae dicitur »stulta et clamosa, sedens in foribus domus suae super sellam in excelso urbis loco [53 1Kb] .« Ait et ista: »Qui est parvulus declinet a me, et vecordi locuta est: »Aquae furtivae dulciores sunt, et panis absconditus suavis [54 1Kb] .« Sed audi finem: »Et ignoravit quod gigantes ibi sint, et in profundis inferni convivae ejus [55 1Kb] .« Tertia mulier contra utrasque loquitur, et ab utriusque societate revocat audientes. Sic enim ait: »O viri ad vos clamito: vox mea ad filios hominum. Beatus homo qui audit me, qui vigilat ad fores meas quotidie, et observat ad postes ostii mei. Qui me invenerit inveniet vitam, et hauriet a [Col. 0072B] Domino salutem; qui autem in me peccaverit, laedet animam suam [56 1Kb] .« Tres ergo sunt personae quae introducuntur, scilicet mulieres. Tres ad quas loquuntur, tria de quibus loquuntur. Prima mulier loquitur juveni mollia, altera parvulo sublimia, tertia viris et filiis hominum salubria. Nos autem si viri sumus: vir enim imago et gloria Dei est; eam qui virilia loquitur audiamus. Audiamus, sed primum adeamus. Haec enim est mulier fortis, cujus laus in fine parabolarum canitur, cujus facies est imago Patris, cujus oculi intelligentiae claritas, cujus pulchritudo candor est lucis, cujus natura, splendor et figura substantiae Dei. Audiamus igitur eam; sed primum adeamus. Adeamus, sed primum [Col. 0072C] quaeramus. Prima mulier facit viam immundam, secunda facit tortuosam, tertia facit rectam. Cum prima enim ambulant immundi, cum secunda elati, cum tertia beati. Ista namque de vitiis educit, per virtutes adducit, in patriam inducit. Mulier alia est non nigra sed formosa, alia nigra et formosa, alia nec nigra sed formosa, alia non formosa sed nigra. Prima est regina coeli, secunda in terris sponsa Agni, tertia uxor mundi, quarta conjux diaboli. Prima est enim eorum qui laetantur cum Christo in coelis; secunda, fidelium peregrinantium in terris; tertia, eorum quos mundi vanitas absorbuit; quarta, eorum quos poenis affligit iniquitas, apud inferos cruciat calamitas.

Quatuor sunt genera sponsalium quibus desponsantur [Col. 0072D] praefatarum genera mulierum; scilicet contemplationis divinae laetitia, veniae gratia, mundi concupiscentia, inferni miseria. Primo desponsatur beatorum angelorum societas; secundo, justorum hominum gloriosa unanimitas, tertio reproborum perniciosa vanitas, quarto apud inferos pessimorum horrenda infelicitas. Primi sunt in requie, secundi stant in acie, tertii turpiter prostrati, quarti carceri immisericorditer mancipati. Prima est quae sursum est Jerusalem mater nostra; secunda et tertia, in Dominica area, triticum simul et palea; quarta apud inferos torquetur miseria. In prima [Col. 0073A] omnia gloriae, sed nihil miseriae; in secunda multum gloriae, sed quiddam miseriae; in tertia multum miseriae, sed vix aliquid gratiae; in quarta, nihil omnino gloriae, sed omnia miseriae. Prima igitur sursum laetetur cum Christo, secunda praeparetur sponso, tertia fornicetur cum mundo, quarta crucietur cum diabolo. Secunda itaque sic praeparetur sponso, ut nigra sit per poenitentiam, sed formosa per obedientiam; nigra per humilitatem, formosa per charitatem; nigra tentationum pugna, sed formosa virtutum constantia; nigra ministerio, sed formosa desiderio; nigra exercitio religionis, formosa sinceritate contemplationis; nigra in carnalibus, formosa in spiritualibus; nigra in activis, formosa in contemplativis. Ipse [Col. 0073B] Christus niger fuit, tamen pulcher in sua nigredine. Vide nigrum scilicet pannis sordidatum, sputis illitum, plagis lividum, morte pallidum; et tamen »speciosus forma prae filiis hominum [57 1Kb] .« Ecce speciosus in sua nigredine, formosus in transfiguratione, formosus in resurrectione, formosus in divinitate. Similiter anima formosa est in sua nigredine. Unde Paulus: »Non solum autem sed gloriamur in tribulationibus [58 1Kb] .« Idem: »Libenter, inquit, gloriabor in infirmitatibus meis [59 1Kb] .« Idem: »Mihi absit gloriari nisi in cruce Domini nostri Jesu Christi [60 1Kb] .« Pulchra est conscientia, ut illud: »Gloria nostra haec est testimonium conscientiae nostrae [61 1Kb] .« Pulchra in virtutum copia. Unde: »Omnis gloria ejus filiae regis ab intus in fimbriis [Col. 0073C] aureis circumdata varietate [62 1Kb] .« Pulchra in contemplatione. Unde: »Revelata facie speculamur gloriam Dei ut transformemur in eamdem imaginem a claritate in claritatem [63 1Kb] .« Haec de nigredine et forma sponsi.


Sicut tabernacula Cedar, sicut pelles Salomonis.

[THO.] Cedar filius fuit Ismaelis, de quo dictum est: »Manus ejus contra omnes, et manus omnium contra eum [64 1Kb] .« De hoc dictum est: »Habitavi cum habitantibus Cedar [65 1Kb] .« Cedar tenebrae interpretatur. Ab eo descendentes populi pacem aliquando nescierunt habere. Quid est ergo, Nigra sum sed formosa sicut tabernacula Cedar, sicut pelles Salomonis? Ita distingue ut nigra sit sicut tabernacula [Col. 0073D] Cedar, formosa sicut pelles Salomonis. Sancta quippe Ecclesia ita saepe obscuratur afflictionibus infidelium quasi mundi totius generalis esset ministra. Unde Dominus: »Eritis odio omnibus hominibus propter nomen meum [66 1Kb] .« Salomon tentoria faciebat de pellibus mortuorum animalium. Sic Dominus de his qui mortificant se propter cum Ecclesiam suam constituit. Inde ipse ait: »Qui vult venire post me, abneget semetipsum et tollat crucem suam et sequatur me [67 1Kb] .«---»Mortificate, inquit, membra vestra quae sunt super terram [68 1Kb] .« Vel [Col. 0074A] sic: »Nigra sum sicut tabernacula Cedar in carnalibus et falsis fratribus; formosa sicut pelles Salomonis in spiritualibus. Vel: Nigra dicitur sicut tabernacula Cedar, propter Christi passionem, formosa sicut pelles Salomonis propter ejus gloriosam resurrectionem. Quatuor legimus genera tabernaculorum. Tabernaculum Idumaeorum, ab Edon quod dicitur eduliumi; tabernaculum Cedar; tabernaculum Jacob; tabernaculum Domini virtutum. De primo: »Adversum te testamentum disposuerunt tabernacula Idumaeorum et Ismaelitae [69 1Kb] .« De secundo in hoc loco; de tertio: »Diligit Dominus portas Sion, super omnia tabernacula Jacob [70 1Kb] ;« de quarto: »Quam dilecta tabernacula tua, Domine virtutum [71 1Kb] .« Primum est umbra mundanae voluptatis. [Col. 0074B] Secundum afflictio poenitentialis. Tertium delectatio in supernis. Quartum felix habitatio supernae civitatis. In primo sunt »carnis curam facientes in desideriis [72 1Kb] ;« in secundo »qui carnem suam crucifixerunt cum vitiis et concupiscentiis,« in tertio, »quorum conversatio est in coelis [73 1Kb] ;« in quarto qui jam experimento didicerunt quod »mansiones multae sunt in domo Dei Patris [74 1Kb] .« In primo est tabernaculum peccatorum, in secundo est umbraculum ab aestu vitiorum, in tertio sumus in securitate a turbine mundanae conversationis, in quarto erimus in absconsione a pluvia fluidae mortalitatis. Primos dedit »Deus in passiones ignominiae et in reprobum sensum ut faciant ca quae non conveniunt [75 1Kb] .« Qui in secundis sunt, clamant: »Propter [Col. 0074C] te mortificamur tota die [76 1Kb] .« Qui sunt in tertiis dicunt: »Sicut oculi ancillae in manibus dominae suae, ita oculi nostri ad Dominum Deum nostrum donec misereatur nostri [77 1Kb] .« De his qui sunt in quartis dicitur: »Beati qui habitant in domo tua, Domine, in saecula saeculorum laudabunt te [78 1Kb] .« Qui in primis sunt, manent etiam extra atrium tabernaculi Moysi vagantes licite per illicita. Qui vero in secundis, manent in atrio immolantes Deo corporis et animae sacrificia. Qui autem in tertiis manent, in primo tabernaculo quod dicitur sancta, ubi sunt septem lucernae candelabra data a Christo septem Spiritus sancti dona. Qui vero in quartis sunt manent in secundo tabernaculo, quod dicitur sancta [Col. 0074D] 12 sanctorum, ubi vident cherubim, et arcam deauratam et propitiatorium. Ibi enim plenam inveniunt scientiam. Ibi vident carnem Christi glorificatam. Ibi vident Christum advocatum pro nobis apud Patrem, ut nobis impetret, hic gratiam, ibi gloriam. Haec quatuor tabernacula circuivit Elias. Primum enim vitabat fugiens a facie Jezabel [79 1Kb] ; in secundo habitabat, quando obdormivit subter unam juniperum petens animae suae ut moreretur [80 1Kb] ; ad tertium festinabat, tendens ad montem Dei Horeb [81 1Kb] ; ad quartum transibat, quando curru igneo et equis [Col. 0075A] igneis ferebatur in coelum [82 1Kb] . Primum diximus Idumaeorum, qui sunt impatientes abstinentiae. Qui enim in eo sunt, frangunt patientiam, corrumpunt pudicitiam, evacuant misericordiam: primi quia sunt murmurosi, secundi luxuriosi, tertii avari. Murmurosi non exaudiunt vocem qua corrigit eos Deus; in luxuriosis non habitat Virginis filius; his qui ardent avaritia prae caeteris praeparatus est ignis aeternus. De primis dicitur: »Et murmuraverunt in tabernaculis suis, non exaudiet eos Deus [Vulg., non exaudierunt vocem Domini] [83 1Kb] .« De secundis Apostolus: »Altare habemus de quo non habent potestatem edere qui tabernaculo deserviunt [84 1Kb] ,« id est carnali voluptati. De tertiis Job: »Ignis devorabit tabernacula eorum qui munera libenter accipiunt [85 1Kb] .« Quia vero in hoc tabernaculo [Col. 0075B] non habitas, »Domine, si vis faciamus hic tria tabernacula, tibi unum, Moysi unum, Eliae unum [86 1Kb] .« Haec sunt tria tabernacula a nobis proposita, abjecto primo. Horum itaque trium primum est Moysi, qui dicitur salvatus de aquis, quia in illo de aquis peccatorum evadimus. Secundum Eliae, qui dicitur Deus meus Dominus, quia in illo per speculum et in aenigmate Deum videmus [87 1Kb] . Tertium est Jesu qui dicitur salvator, quia per Jesum salutem corporis et animae ibi recipiemus. In his tribus dedicationes illae faciendae sunt, quas in Veteri Testamento legimus. Primam fecit Salomon dedicando templum in autumno [88 1Kb] ; secundam, filii Israel redeuntes a captivitate Babylonis sub Cyro rege in vere [89 1Kb] ; tertiam, [Col. 0075C] Judas Machabaeus in hieme [90 1Kb] . Prima dedicatio appellata est, secunda scenopegia, tertia encaenia. Ultima igitur convenit primo tabernaculo, secunda secundo, tertia tertio. Dedicare est de communi usu ad celebrem et divinum usum evehere, vel noviter usum suum reinchoare. In primo itaque horum trium tria invenimus: Primum, quod conscientia nostra exonerata, quasi quadam peccatorum sarcina, a terra ad bene operandum sublevatur; secundum, quod in eo tam violenta quam fraudulenta tentatione absconditur et protegitur; tertium quod pro gravamine quod sentimus in eo gemimus, ut in corruptione vestiamur. De primo Job: »Si abstuleris iniquitatem quae in manu tua est, et in tabernaculo tuo non fuerit injustitia, tunc levare poteris [Col. 0075D] faciem tuam absque macula [91 1Kb] .« De secundo David: »Quoniam abscondit me in tabernaculo suo, in die malorum protexit me in abscondito tabernaculi sui [92 1Kb] .« De tertio Apostolus: »Nos qui sumus in tabernaculo isto ingemiscimus gravati, eo quod nolumus expoliari, sed supervestiri [93 1Kb] .« In his habitant qui primorum habitationem refugiunt. Unde: »Elegi abjectus esse in domo Dei mei magis quam habitare in tabernaculis peccatorum [94 1Kb] . »Velox est depositio tabernaculi hujus,« ait Apostolus [95 1Kb] . Ista [Col. 0076A] sunt tabernacula Cedar [96 1Kb] , quia sic poenitentes ab hominibus reputantur tenebrosi. Hoc etiam est tabernaculum factum Moysi [97 1Kb] . Secundum horum trium tabernaculorum est Eliae factum [98 1Kb] . Hoc diximus tabernaculum Jacob [99 1Kb] . In hoc invenitur sancti Spiritus secreta consolatio, de supernorum speculatione pulchritudo, de justitia sua et spe bonorum supernorum in laudem prorumpens exsultatio. De primo Job: »Quando Deus secreto erat in tabernaculo meo, et in circuitu meo pueri mei [100 1Kb] ;« de secundo in libro Numeri ait Balaam: »Quam pulchra tabernacula tua Jacob, et tentoria tua, o Israel [1 1Kb] ; de tertio: »Vox exsultationis et salutis in tabernaculis justorum [2 1Kb] .« Tertium tabernaculum dicitur Jesu, quia in eo est salus nostra, hoc est [Col. 0076B] »non manufactum, id est non hujus creationis [3 1Kb] .« Ad hoc triplici gradu ascenditur: mali vitatione, boni operatione, secundo oratione, tertio sanguinis effusione. De primo: »Domine, quis habitabit in tabernaculo tuo?« Responsum est: »Qui ingreditur sine macula et operatur justitiam [4 1Kb] ;« de secundo: »Introibimus in tabernaculum ejus, adorabimus in loco ubi steterunt pedes ejus [5 1Kb] ;« de tertio: »Christus assistens pontifex futurorum bonorum per amplius et perfectius tabernaculum non manu factum, id est non hujus creationis, nec per sanguinem hircorum aut vitulorum: sed per proprium sanguinem introivit semel in sancta, aeterna redemptione inventa [6 1Kb] .« Item, Christus tria habuit tabernacula ista. Primum habuit tabernaculum Cedar in passione, [Col. 0076C] et etiam in tota sua in mundo conversatione, sed cum sanctitate; secundum, in resurrectione et ascensione; tertium in sinu paternae gloriae. Primum sanctitate venerabile, secundum claritate spectabile, tertium amplitudine gloriae admirabile. De primo: »Sanctificavit tabernaculum suum Altissimus [7 1Kb] ;« in secundo: »In sole posuit tabernaculum suum [8 1Kb] ;« de tertio: »Transibo in locum tabernaculi admirabilis usque ad domum Dei [9 1Kb] .« Ecce quomodo sponsa nigra sit sicut tabernacula Cedar. Sequitur:

Quomodo formosa sicut pelles Salomonis? Quatuor sunt genera pellium! Sunt enim pelles terrae Madian, sunt pelles de sacrificiis, sunt pelles Adam, sunt pelles Salomonis. Primae sunt pravae conversationis [Col. 0076D] apparentia, secundae de bonis operibus quaesita gloria vana, tertiae in pressuris patientia, quartae sunt in bonis operibus honestas et gratia. Primae dicuntur terrae Madian. Madian enim de judicio interpretatur. Tales enim turbantur pro peccatis suis, futurum timent judicium. Unde dicitur: »Turbabuntur pelles terrae Madian [10 1Kb] .« Secundae dicuntur pelles de sacrificiis. Unde in Levitico: »Cum obtuleris sacrificium de bobus vel ovibus, detracta pelle artus in frusta concides [11 1Kb] ,« id est [Col. 0077A] vanam gloriam de bonis quae agis detrahes. Tertiae dicuntur pelles Adam. Fecit enim Dominus ei post peccatum tunicas pelliceas [12 1Kb] , id est vestivit hac temporali miseria, ut pateretur in mundo pressuras. In hoc loco habentur scilicet quartae quae dicuntur pelles Salomonis. Primae sunt pilosae, secundae maculosae, tertiae rubricatae, quartae hyacinthinae. Primae pilosae sunt hoedorum, quos Jacob patri suo paravit, et se ut pilosus putaretur eis texit [13 1Kb] . Hic fuit Christus qui in similitudinem carnis Patri apparuit [14 1Kb] . Secundae maculosae dicuntur. Unde, in lege animal quod habet maculam a sacrificiis prohibetur [15 1Kb] . Maculam enim habet qui bene faciens inde laudes humanas quaerit [16 1Kb] . Tertiae dicuntur rubricatae propter effusionem sanguinis in martyribus, [Col. 0077B] et etiam in aliis qui parati sunt sanguinem suum effundere pro Christo, qui et circuierunt in melotis, in pellibus caprinis [17 1Kb] . Quartae dicuntur hyacinthinae propter pulchritudinem vitae coelestis. Inde sponsa dicitur hic formosa, sicut pelles Salomonis. De his duobus dicitur: »Super tabernaculum foederis erant pelles hyacinthinae, et pelles arietum rubricatae [18 1Kb] .« Aliis praetermissis agamus de pellibus Salomonis.

Istae a tribus sunt commendabiles: a fortitudine, a mollitie, a pulchritudine. Primum facit patientia in adversis, secundum obedientia exhibita magistris, tertium varius ornatus virtutis. Primo igitur pelles istae conficiuntur, secundo unguntur, tertio pinguntur. Conficiuntur, confectione disciplinae regularis; [Col. 0077C] unguntur unctione gratiae spiritualis, pinguntur virtutibus variis. Ad primum nos mittit Apostolus dicens: »Exuentes vos veterem hominem cum actibus suis, induite novum hominem [19 1Kb] .« Et Salomon: »Fili, audi disciplinam patris tui, et legem matris tuae ne dimittas [20 1Kb] .« De secundo: »Vos unctionem habetis a Spiritu sancto, et ipsa docet vos de omnibus [Vulg., et nostis omnia] [21 1Kb] .« De tertio: »Omnis gloria ejus filiae regis ab intus, in fimbriis aureis circumdata varietate [22 1Kb] .« De primo: »Pellem pro pelle, et quidquid habet homo dabit pro anima sua [23 1Kb] .« De secundo: »Extendens coelum sicut pellem.« Hic tertium commendatur cum dicitur [24 1Kb] : Sponsa formosa sicut pelles Salomonis.


[Col. 0077D] Nolite considerare quod fusca sim quia decoloravit me sol.

[THO.] Quasi diceret: O animae Deo devotae, nolite mirari quod hominibus despecta sim, quia tentationum aestus quas pro interna mea pulchritudine sustinere non cesso, foris me reddit obscuram, quam tamen gratia coelestis interius venustam esse donavit. Verus enim Sol justitiae pro cujus amore haec sustineo est in causa. Sicut enim ii qui domi resident artus solent habere candidos, qui [Col. 0078A] vero in agro laborant fuscos solent habere, ita Ecclesia in pace candida videtur: qui vero ardentius ad studia spiritualia se accingit, eo ardentius adversus eam diaboli saevit tentatio. Quia igitur sponsa interius fide ex virtutibus est decora, exterius tribulationibus adusta, causam esse Christum dicit. Triplex est color animae sanctae: Primus sublimitas, secundus voluptas, tertius charitas. Sublimitas, quia magnus coram Deo et hominibus reputatur; voluptas, qua spiritualiter in Deo delectatur, charitas, qua coelestia contemplatur. De primo Apostolus: »Sic nos existimet homo [25 1Kb] , etc.« Item: »Providentes bona non tantum coram Deo, sed [26 1Kb] ,« etc. De secundo David: »Memoriam abundantiae suavitatis tuae cructabunt et justitia [Col. 0078B] tua exsultabunt [27 1Kb] .« De voluptate legitur: »Plantaverat Dominus paradisum voluptatis a principio [28 1Kb] ;« et: »Qui vescebantur voluptuose interierunt in viis [29 1Kb] ,« et: »Inebriabuntur ab ubertate domus tuae: et torrentis voluptatis tuae potabis eos [30 1Kb] .« De tertio: »Revelata facie speculamur gloriam Dei [31 1Kb] .« De iis dictum est ad Abraham: »Ibat Abraham succrescens [32 1Kb] .« Hic est primus, et proficiens [33 1Kb] . Hic est secundus, »ad meridiem [34 1Kb] .« Ecce tertius »Donec magnus factus est [35 1Kb] .« Et in Christo hos tres colores invenimus: Sublimitatem in miraculorum ostensione, voluptatem in oratione, claritatem in transfiguratione. De primo dicitur, quia »sicut prophetam eum habebant [36 1Kb] .« De secundo ad sepulcrum Lazari: [Col. 0078C] »Gratias tibi, Pater, quia semper me audis [37 1Kb] .« De tertio: »Resplenduit facies ejus sicut sol, et vestimenta ejus sicut nix candida, qualia non potest facere fullo super terram [38 1Kb] .« Sol vero multis modis accipitur. Hic invenimus tres soles, qui sponsam hic triplici colore decolorant. Primus sol est Christus, secundus tyrannica persecutio, tertius tentatio. De primo: »Sol et luna steterunt in habitaculo suo [39 1Kb] ; de secundo in Evangelio: »Semina quae non habebant radicem, orto sole aruerunt [40 1Kb] ;« de tertio in lege: »Si quis pollutus fuerit nocturno somnio, maneat extra castra, et lotus aqua post occasum solis redeat in castra [41 1Kb] .« Primus sol decolorat amore, secundus dolore, tertius [Col. 0078D] moerore. Primus sol decolorat animam, dum ejus amore de sublimitate descendit ad humilitatem; secundus, dum voluptas qua delectatur in Domino minuitur per tribulationem; tertius dum claritas qua coelestia speculatur, obscuratur per immundam suggestionem. De primo dat exemplum David, dum de sublimitate regia amore primi solis, id est Christi, quasi scurra nudatus descendit ad saltandum coram arca Domini [42 1Kb] . De secundo Job. Hic enim secundo sole, id est Satanae persecutione, ustus a delectatione, quam habebat in Deum [Col. 0079A] sequeretur diminutum, sic dicens: »Versa est in luctum cithara mea, et gaudium meum in voces flentium [43 1Kb] .« Tertio soli decoloratum se queritur Psalmista, dum ostendit per tentationem se a superna speculatione lapsum, scilicet dicens: »Cor meum conturbatum est, derelinquit me virtus mea, et lumen oculorum et ipsum non est mecum [44 1Kb] .« Secundo quoque sole, id est tribulatione. Ab iis tribus coloribus decoloratur anima. Unde in Job, de primo: »Cum sederem quasi rex, circumstante exercitu, eram tamen moerentium consolator [45 1Kb] ,« ecce sublimitas. »Nunc derident me juniores tempore [46 1Kb] ,« ecce humilitas, quae decolorat. De secundo: »Lavabam pedes meos butyro et petra fundebat mihi rivos olei [47 1Kb] ,« hoc est in [Col. 0079B] Deum exsultatio. »Taedet animam meam vitae meae [48 1Kb] ,« ecce decoloratio. De tertio: »Quis mihi det ut sim juxta menses pristinos: in quibus Deus custodiebat me, quando splendebat lucerna ejus super caput meum, et ad lumen ejus ambulabam in tenebris [49 1Kb] .« Ecce claritas speculationis. »Cur faciem tuam abscondis, et arbitraris me inimicum tuum [50 1Kb] ?« ecce decoloratio tertio quoque sole, id est tentatione. Ab his tribus coloribus decoloratur. Unde Jeremias in Lamentationibus de primo: »Princeps provinciarum facta est sub tributo [51 1Kb] ;« de secundo: »Qui vescebantur voluptuose interierunt in viis. Qui nutriebantur in croceis, amplexati sunt stercora [52 1Kb] ;« de tertio: »Quomodo obtexit caligine [Col. 0079C] in furore suo Dominus virginem filiam Sion [53 1Kb] .« Item, primus sol, id est Christus Ecclesiam coloravit, decoloravit, recoloravit. Coloravit in nativitate, decoloravit in passione, recoloravit in resurrectione. In nativitate, nova claritate. Unde: »Exortum est in tenebris lumen rectis [54 1Kb] ;« et: Habitantibus in regione umbrae mortis lux orta est eis [55 1Kb] .« In passione tenebrarum obscuratione. Unde: »Tenebrae factae sunt super universam terram [56 1Kb] « dum penderet in cruce. Et etiam desperatione quorumdam, et timore et fuga, quae contigit discipulis ejus in passione. In resurrectione recoloravit carnis glorificatione, et quando est elevatus in nubibus et spem fecit quod reformabit corpus humilitatis nostrae configuratum corpori claritatis [Col. 0079D] suae [57 1Kb] . Iste quoque sol beatam virginem coloravit in conceptione, decoloravit in passione, recoloravit in assumptione. Coloratio fuit gratiae subvenientis; decoloratio, dolor passionis; recoloratio, gloria immortalitatis. Audi colorem: »Ave, Maria, gratia plena; Dominus tecum [58 1Kb] .« Audi decolorationem: »Mulier, ecce filius tuus [59 1Kb] .« Audi recolorationem: »Vidi speciosam ascendentem sicut columbam desuper rivos aquarum [60 1Kb] .« Animam quoque iste sol colorat gratiae infusione, decolorat ejusdem subtractione, recolorat subtractionis reparatione. Coloratus [Col. 0080A] erat Apostolus, cum diceret: »Cum autem placuit 13 ei qui me segregavit ex utero matris meae, et vocavit per gratiam suam, continuo non acquievi carni et sanguini [61 1Kb] .« Decoloratus erat Ezechias cum diceret: »Praecisa est velut a texente vita mea, dum adhuc ordirer succidit me [62 1Kb] ,« scilicet gratiam subtrahens. Recolorari volebat David post peccatum cum diceret: »Redde mihi laetitiam salutaris tui [63 1Kb] .« Primus igitur sol facit animam amore pallidam, secundus labore fuscam, tertius moerore humidam. Flet enim ob triplicem causam: timet enim per tentationem incurrere turpitudinem, infirmitatem, mortem. Anima enim interpretationi succumbens, primo fit turpis, secundo infirma, tertio mortua. Turpis est in prima cogitatione. [Col. 0080B] Unde non potest dici: Tota pulchra es, amica mea. Infirma fit in cogitationis delectatione. Unde clamat: »Sana me, Domine, et sanabor, salvum me fac et salvus ero [64 1Kb] .« Mortua in peccati perpetratione. Unde: »Anima quae peccaverit, ipsa morietur.«

Sciendum quoque quod anima devota quatuor effundit genera lacrymarum. Flet enim pro incolatu hujus miseriae; secundo, pro tristitia culpae; tertio, pro horrore gehennae; quarto, pro desiderio patriae. Primae potant sitientem animam, secundae lavant immundam, tertiae humectant animam aridam, quartae rigant jam fecundam. De primis dicitur: »Potum dabis nobis in lacrymis in mensura [65 1Kb] ;« de [Col. 0080C] secundis: »Lavabo per singulas noctes lectum meum, lacrymis meis stratum meum rigabo [66 1Kb] ;« de tertiis: »Eripuit Dominus animam meam de morte, oculos meos a lacrymis, pedes meos a lapsu [67 1Kb] ;« de quartis: »Lacrymis meis stratum meum rigabo [68 1Kb] .« Istae sunt quatuor flumina quae exeunt de paradiso. Primae sunt primus fluvius qui dicitur Phison quod interpretatur mutatio oris, »qui circuit terram Evilath [69 1Kb] ;« quod interpretatur parturiens, quia ibi sunt cum lacrymis istis dolores ut parturientis, pro miseriae pondere mutatio oris, id est corruptio in corruptionem circumdabit, ubi etiam nascitur aurum optimum, quia de hac terra corruptibili fiet aurum, id est incorruptibile corpus, quando omnes plateae Jerusalem sternentur auro [Col. 0080D] mundo [70 1Kb] . Secundae lacrymae sunt secundus fluvius qui dicitur Gehon id est hiatus terrae, et »circuit terram Aethiopiae [71 1Kb] .« Aethiopes peccatoribus comparantur propter nigredinem, quia lacrymae pro peccatis ita circueunt peccatores, ut inducant hiatum terrae, id est cordis per confessionem. Tertiae lacrymae sunt tertius fluvius qui dicitur Tigris, propter velocitatem, et »vadit contra Assyrios [72 1Kb] .« Assyrios in multis locis pro adversariis inveniemus sicut hic, quia multum adversati sunt filiis Israel. Videntes enim peccatores poenas quas adversarii isti [Col. 0081A] praeparabant malis prorumpunt velociter in lacrymas, ut ab his liberari mereantur; et sic fluvius iste vadit contra Assyrios. Quartae lacrymae sunt quartus fluvius qui dicitur Euphrates, et interpretatur fructifer, quia lacrymae devotionis multum fructum habent. Iste fluvius non dicitur circuire aliquam terram, quia devotionis lacrymae magis circa proprium cor, quam ad rem alienam se diffundunt. Istae rigant, quia cor hominis quadam pinguedine afficiunt. His se lacrymis lavandum gratulatur David dicens: »Lavabis me et super nivem dealbabor [73 1Kb] .« Sol primus, scilicet Christus in passione fuit decoloratus. In resurrectione vero claritate gloriae recoloratur. Unde: »Cum refulsit sol qui prius erat in nubilo, accensus est ignis magnus, ita [Col. 0081B] ut omnes mirarentur [74 1Kb] .« Sol iste Christus est qui primo se involvit in nubem, secundo habuit splendorem, tertio emisit ignis fervorem, quarto fecit admirationem: Nubem assumptae infirmitatis, splendorem glorificatae humanitatis, ignem charitatis, admirationem majestatis. Primum, ut ejus exemplo sustineamus passiones hujus temporis [75 1Kb] ; secundum, ut suspiremus ad gloriam »quae revelabitur in nobis [76 1Kb] ;« tertium ut »charitas Dei diffusa sit in cordibus nostris [77 1Kb] ;« quartum, ut videamus quam mirabilis sit Deus in sanctis suis [78 1Kb] . Juxta primum sol justitiae habuit ortum, habuit obscurum, habuit occasum: ortum in stabulo, obscurum in nubilo, occasum in patibulo. Primum nascendo de Virgine, [Col. 0081C] secundum ex carnis velamine, tertium passionis gravamine. De primo: »Ortus est sol et congregati sunt [79 1Kb] .« De stabulo ait Habacuc: »Consideravi opera tua et expavi [80 1Kb] in medio duum animalium;« de secundo: »Dum [81 1Kb] consummatum esset tabernaculum, nubes cooperuit illud,« et: »Solem nube tegam [82 1Kb] ;« et: »Ascendet Dominus super nubem levem, et ingredietur Aegyptum [83 1Kb] ;« de tertio: »Sol cognovit occasum suum [84 1Kb] ,« et: »Occidet sol in meridie [85 1Kb] .« In primo apparuit nova gratia, in secundo Dei latuit sapientia, in tertio ostensa est prudentia. Primum ad morum confirmationem, secundum ad fidei probationem, tertium ad resurrectionem. Primum, ut honeste vivamus; secundum, ut credamus; tertium, ut cum Christo vivamus. De primo: »Apparuit [Col. 0081D] gratia Dei salvatoris nostri omnibus hominibus erudiens nos, ut abnegantes impietatem et saecularia desideria sobrie et juste et pie vivamus in hoc saeculo [86 1Kb] .« De secundo ait Martha: »Ego credidi, quia tu es Christus Filius Dei vivi, qui in hunc mundum venisti [87 1Kb] .« Et Petrus: »Tu es Christus Filius Dei vivi [88 1Kb] .« Unde: »Fides est substantia rerum sperandarum, argumentum non apparentium [89 1Kb] .« Velata fuit sapientia, quando »Verbum caro factum est [90 1Kb] .« De tertio: »Si enim mortui sumus cum [Col. 0082A] Christo, credimus quia vivemus cum ipso. Si enim complantati facti sumus similitudini mortis ipsius simul et resurrectionis erimus [91 1Kb] .« In primo sumus rogati, in secundo plantati, in tertio complantati: rigati rore gratiae, plantati fidei radicatione, complantati mortis participatione. In primo terra cordis nostri mollescit; in secundo radix fidei calescit; in tertio humana natura coalescit. De primo: »Ero quasi ros; Israel germinabit quasi lilium [92 1Kb] ,« et Isaias: »Quemadmodum imber et nix descendit de coelo, et inebriat terram et infundit eam, et germinare eam facit, sic erit verbum quod egredietur de ore meo [93 1Kb] .« De secundo: »Vineam de Aegypto tulisti, ejecisti gentes et plantasti eam [94 1Kb] .« Item: »Plantasti radices ejus et implevit terram [95 1Kb] .« De tertio: [Col. 0082B] »Si complantati facti sumus [96 1Kb] , etc.« et Christus filiis Zebedaei: »Potestis bibere calicem quem ego bibiturus sum [97 1Kb] .« Ecce sol iste fuit in veste sordida, in carne florida, in facie splendida: in veste sordida nostrae corruptionis; in carne florida resurrectionis; in facie splendida paternae clarificationis. In primo »vidimus eum quasi leprosum et percussum a Deo et humiliatum [98 1Kb] ;« in secundo Pater »jocunditatem et exsultationem thesaurizavit super eum [99 1Kb] .« Tertium est »lux vera quae illuminat omnem hominem venientem in hunc mundum [100 1Kb] .« Audi vestem sordidam: »Quare rubrum est indumentum tuum et vestimentum tuum sicut calcantium in torculari [1 1Kb] ?« Item: »Aspersus est sanguis eorum super vestimenta mea et omnia indumenta [Col. 0082C] mea inquinavi [2 1Kb] .« Hic enim est Jesus sacerdos magnus qui in Zacharia visus est in sordidis vestibus [3 1Kb] . Vestis haec est tunica Joseph quam fratres tinxerunt sanguine hoedi [4 1Kb] . Hac veste sordida indutus est ante resurrectionem. In resurrectione vero carne florida. Unde: »Et refloruit caro mea [5 1Kb] . Ecce hiems transiit, flores apparuerunt in terra nostra [6 1Kb] .« Vere flores. Tribus enim floribus privilegiata floruit caro Christi. Primus fuit rosa, id est flos campi, secundus lilium convallium, tertius flos amygdali. Primus fuit peccati immunitas, secundus de virgine virginitas, tertius resurrectionis jocunditas. Primus nascitur de terra spinosa sine spina; secundus, de terra inculta sine macula; tertius de petra sine duritia. [Col. 0082D] Primus enim de populo Judaico, secundus de Virginis utero, tertius de sepulcro. Primus est de virga Aaron, quae floruit [7 1Kb] ; secundus, de radice Jesse processit [8 1Kb] ; tertius de amygdalo quae floruit [9 1Kb] , per quam homo in domum aeternitatis redibit. Primus est flos campi, id est rosa quae nascitur de spina nesciens aculeum, quia Christus natus est de peccatoribus, »qui non fecit peccatum [10 1Kb] .« Secundus est vadens et nascens de virenti stipite lilium, quia Virgo virginem Christum peperit, nec virginitatis [Col. 0083A] passa est detrimentum. Tertius est flos amygdali, quae prae caeteris arboribus florem producit, quia Christus resurrexit primitiae dormientium [11 1Kb] , vel morientium, sive primogenitus mortuorum [12 1Kb] .

Igitur qui mundi a peccatis esse quaeritis, quasi rosa plantata super rivos aquarum fructificate. Qui virginitati studetis, quasi lilium odorem suavitatis habete. Qui ad resurrectionem aspiratis, respicite amygdalum, per quam redibit homo in domum aeternitatis suae [12* 1Kb] . Haec amygdalus habuit folium, habuit florem, habuit fructum. Folium scilicet verbum eruditionis, florem jocunditatis resurrectionis, fructum paternae confessionis. Primum in praedicatione, secundum in resurrectione, tertium in ascensione. Per primum habuimus cognitionem veritatis; [Col. 0083B] per secundum habebimus stolam jocunditatis; per tertium claritatem divinitatis. De primo: »Et folium ejus non defluet [13 1Kb] .« Item: »Et erit folium ejus viride [14 1Kb] ;« de secundo: »Stola jocunditatis induit eum Dominus [15 1Kb] ;« de tertio, »Clarifica me, Pater, apud temetipsum claritate quam habui priusquam mundus fieret [16 1Kb] .« Ecce vestis sordida, ecce caro florida. Sequitur facies splendida. De hac dicitur: Splendida facta est facies Moysi, dum respiceret in eum Dominus [17 1Kb] . Moyses ille Christus est, quem respexit Dominus, dum suscitavit eum a mortuis. Unde: »Deus vero suscitavit Jesum a mortuis tertia die [18 1Kb] .« Itaque refulsit sol qui prius erat in nubilo, sol enim iste fulsit, infulsit, refulsit. Fulsit in [Col. 0083C] glorificata carne, infulsit in fideli mente, refulsit in nostro corpore. Primo exsuscitatae carnis gloria, secundo devotione et intelligentia, tertio opere et patientia. De primo Joannes in Apocalypsi [19 1Kb] , vidit virum et »facies ejus sicut sol fulget in virtute sua.« De secundo Ambrosius:

Verusque sol illabere,
Micans nitore perpeti,
Jubarque sancti Spiritus
Infunde nostris sensibus.
Unde: »Nova mentis nostrae oculis tuae claritatis infulsit [20 1Kb] .« De tertio: »Refulsit sol in clypeos aureos [21 1Kb] .« Contra primum, sol iste latuit in nubilo miseriae; contra secundum, nubilo ignorantiae; contra tertium, in nubilo deformationis nostrae. De [Col. 0083D] primo in Apocal. [22 1Kb] : »Factus est sol quasi saccum cilicinum;« de secundo: »Sicut cera quae fluit auferentur, supercecidit ignis et non viderunt solem [23 1Kb] ;« de tertio in Apocal.: »Unus de septem angelis qui habebat septem phialas plenas irae Dei, effudit phialam suam in sole [24 1Kb] ,« id est in Christo. Phiala irae Dei effunditur, dum peccatis nostris exigentibus, a nobis patientia Christi, et forma operandi, vel nobis non confertur, vel collata non conservatur. Item sol iste refulsit in nativitate, refulsit in operatione, refulsit in transfiguratione. In nativitate, stellae [Col. 0084A] et angelorum revelatione; in operatione, miraculorum exhibitione; in transfiguratione, futurae gloriae manifestatione. In primo monstratur quod venerit; in secundo, quis venerit; in tertio, ad quid venerit. Quod venerit, quem praedixerat prophetia. Quis venerit, scilicet Dei virtus et Dei sapientia [25 1Kb] . Ad quid venerit, scilicet ut transferat nos ad gloriam ab hac miseria. Audi primum: »Orietur vobis timentibus nomen meum Sol justitiae [26 1Kb] .« Unde in ortu Domini canit Ecclesia [27 1Kb] : »Lux fulgebit hodie super nos quia natus est nobis Dominus;« de secundo: »Sol et luna steterunt in habitaculo suo, in lucem sagittarum tuarum [28 1Kb] ,« id est in splendore fulgoris habitationis tuae; de tertio: »Resplenduit facies ejus sicut sol, et vestimenta ejus alba sicut nix [29 1Kb] .« Ex [Col. 0084B] hoc sole sic refulgente accensus est ignis magnus. Ignis iste triplex est: Ignis in sepulcro, ignis in apostolorum collegio, ignis in corde humano. Primus fulget annualiter, secundus semel et singulariter, tertius frequenter et spiritualiter. Primus fuit magnus et in testimonium resurrectionis Christi; secundus magnus, et in signum advenientis Spiritus sancti; tertius magnus, quem Dominus noster Jesus Christus misit in terram, et voluit vehementer accendi [30 1Kb] . In primo omnes admirantur resurrectionis Filii veritatem; in secundo, Patris potentiam et majestatem; in tertio, sancti Spiritus benignitatem. Primum ignem figuravit ignis ille quem Moyses vidit in rubo [31 1Kb] . Sicut eum ignis ille rubum qui corrumpi videbatur, incorruptibilem demonstravit, sic [Col. 0084C] ignis ille paschalis, qui annuatim ad sepulcrum divinitus accenditur, veram Domini resurrectionem testatur; de secundo: »Apparuerunt apostolis dispertitae linguae, tanquam ignis, seditque supra singulos eorum [32 1Kb] ;« de tertio dixit ipse Sol, scilicet Christus: »Ignem veni mittere in terram, et quid volo nisi ut ardeat [33 1Kb] ?« Hic ignis est charitas.


Nigra sum, sed formosa, etc.

[CARD.] More prophetae procedit hoc canticum, nam subito mutat personas, subito mutat et tempora. Locuta enim erat paulo ante beata Virgo de gaudio assumptionis suae, et de eodem locuti erant angeli: nunc beata Virgo loquitur de dolore quem habuit tempore passionis filii sui: et convertit sermonem [Col. 0084D] suum ad adolescentulas, dicens: Nigra sum animi moerore confecta. Vel sic: Nigra sum, despecta, offuscata, obscurata, decolorata, quia decoloravit me sol moriens; decolorem me fecit sol obscuratus et offuscatus: de qua solis offuscatione et obscuratione dicit Isaias, loquens de Christi passione: »Non est species neque decor, et vidimus eum, et non erat aspectus, despectum et novissimum virorum, virum dolorum et scientem infirmitatem; et quasi absconditus est vultus ejus, et despectus; unde nec reputavimus cum [34 1Kb] .« In passione enim in Christo non [Col. 0085A] apparuit species vel decor majestatis, sed quasi leprosus, ob similitudinem carnis peccati reputatus est. Unde Isaias: »Et putavimus eum quasi leprosum [35 1Kb] ,« absconditus enim fuit in eo vultus potentiae divinae, et apparuit in doloribus infirmitas humanae 14 naturae. Unde et habitus est despectus [36 1Kb] , nec reputatus est Dei Filius [37 1Kb] . Ipso igitur sic despecto, despecta est et mater; ipso sic offuscato, offuscata est mater, nec Dei Genitrix reputata est. Dicit ergo: Nigra sum in apparentia et in opinione hominum infidelium, sed in veritate formosa sum. Nigra sum in apparentia et despecta tanquam mater leprosi, sed formosa in veritatis existentia, et tanquam veri Dei Genitrix gloriosa. Nigra sum sicut tabernacula Cedar; quia non reputor tabernaculum regis justitiae, [Col. 0085B] sed sicut caeterae matres, quarum ventres tabernacula sunt filiorum moeroris et tenebrarum: sic reputata sunt inter tabernacula Cedar, quod interpretatur tenebrae vel moeror. Verumtamen ego formosa sum sicut pelles Salomonis. Sicut pelles dedicatae [Col. 0086A] vero Salomoni, Christo vero pacifico. Nam, sicut illae pelles arcam typicam continuerunt, sic ego intra mea viscera veram arcam continui, Christum videlicet, cujus caro significatur per arcam, cujus anima designatur per urnam auream, quae erat in arca, et Deitas designatur in manna: et sicut pelles protegebant totum tabernaculum, sic sub umbra meae defensionis protego totam Ecclesiam. Ego quidem similis pelli rubricatae; quia per compassionem doloris tincta sum in passione Filii. Similis quoque pelli hyacinthinae contemplatione coelestium et amore. Nolite ergo considerare, o filiae Hierusalem, quod fusca sum; sed considerate quod formosa sum. Nam ideo fusca sum, quia decoloravit me sol, cui in passione sua »non fuit species neque [Col. 0086B] decor [38 1Kb] .« Recipiet autem speciem et decorem, et ego cum ipso similiter recipiam. Nam per gloriam resurrectionis credetur ipse Deus; credar et ego Genitrix Dei. De hac autem obfuscatione beatae Virginis in opinione Judaeorum infidelium, subdit ipsa:



LIBER SECUNDUS.
[Col. 0085]

[Col. 0085B] Filii matris meae pugnaverunt contra me.

[THO.] Vox haec est primitivae Ecclesiae quae ab ipsa Synagoga, de qua carnis originem duxit, tribulationum bella sustinuit, sicut Actus apostolorum plenissime docent. Una autem erat Hierosolymis [Col. 0085C] Ecclesia quae per orbem terrarum dispersa est, per pugnam istam ut plures ex ea nascerentur. Mater nostra est Eva. Haec tres genuit filios. Ipsa enim est mater omnium viventium. Tres filii quos genuit sunt motus culpabiles, afflictiones poenales, perversi fratres. Ex ea namque culpa habuit initium, miseria venit in mundum, natum est ex ea genus humanum. Isti sunt filii matris nostrae qui pugnant contra nos, secundus circa nos; tertius contra nos. De primo ait Apostolus: »Invenio aliam legem in membris meis repugnantem legi mentis meae et captivantem me sub lege peccati [39 1Kb] .« De secundo David: »Circumdederunt me dolores mortis, et pericula inferni invenerunt me [40 1Kb] ;« de tertio in libro Machabaeorum: [Col. 0085D] »Congregatae sunt gentes in multitudine gravi ut dimicent contra nos [41 1Kb] .« Primi pugnant maculando, secundi mortificando, tertii murmurando. De primis conqueritur Psalmista, dicens: »Deus, venerunt gentes in haereditatem tuam, polluerunt templum sanctum tuum [42 1Kb] .« Gentes illae sunt turpes motus; haereditas debet esse cor nostrum. De secundis: »Circumdederunt me dolores mortis [43 1Kb] .« Ait idem de tertiis: »Quorum os maledictione et amaritudine plenum est [44 1Kb] .« De primis se liberatum gloriatur Psalmista, dicens: »Protector meus et in ipso speravi qui subdis populum [Col. 0086B] meum sub me [45 1Kb] .« De secundis conqueritur Apostolus, dicens: »Infelix ego sum homo, quis me liberabit de corpore mortis hujus? Gratia Dei per Jesum Christum [46 1Kb] ;« de tertiis rogabat David, dicens: »Eripe me de inimicis meis, Deus meus, et [Col. 0086C] ab insurgentibus in me libera me [47 1Kb] .« Item de his: »Supra dorsum meum fabricaverunt peccatores [48 1Kb] .« Item: »Homo pacis meae in quo sperabam, qui edebat panes meos magnificavit super me supplantationem [49 1Kb] .« De his tribus rogabat cum diceret: »Eripe me de luto ut non infigar [50 1Kb] ,« ecce primum; »libera me ab his qui oderunt me [51 1Kb] ,« ecce tertium, »et de profundis aquarum [52 1Kb] ,« ecce secundum. Sed quomodo de his valeas triumphare. Audi contra primum: Habeto ante oculos mortis commemorationem; contra secundum: Fac de necessitate virtutem; contra tertium: In omnibus teipsum praebe irreprehensibilem. Mortis enim commemoratio faciet ne primi hostes id est motus [Col. 0086D] illiciti habeant effectum. Necessitas conversa in virtutem, afferet tibi meritum. Si te in omnibus praebeas irreprehensibilem, confundes adversarium. Audi de primo: »Fili, ait Salomon, memorare novissima tua et in aeternum non peccabis [53 1Kb] .« Sic enim scriptum est: »O mors quam amara est memoria tua homini justo [54 1Kb] .« Haec amaritudo refrenabit delectationes cogitationum. Audi de secundo: »Pater, ait Salvator, si fieri potest, transeat a me calix iste. Sin autem non potest transire nisi bibam illum, fiat voluntas tua [55 1Kb] .« Si sic necesse est, ait Jacob filiis suis, facite quod vultis [56 1Kb] :« ergo et tu [Col. 0087A] tantis exemplis provocatus in omni angustia tua dic Domino: »Fiat voluntas tua [57 1Kb] .« Audi et de tertio quid dicat Apostolus: »In omnibus teipsum praebe exemplum bonorum operum, in doctrina, in gravitate, in integritate, verbum sanum, irreprehensibile, ut is qui ex adverso est vereatur, nihil habens dicere malum de nobis [58 1Kb] .«

In figura horum trium cum tribus pugnaverunt filii Israel, tendentes ad terram promissionis cum bestiis et serpentibus, cum spinis et tribulis deserti, cum adversariis hominibus. Isti serpentes et bestiae sunt motus animae venenosi et bestiales. Isti autem motus animae principales sunt quatuor ad quos omnes alii referuntur, scilicet amor voluptatis, invidia quae est odium alienae felicitatis, [Col. 0087B] amor sublimitatis, ira indomabilis. Haec quatuor expressit Psalmista, cum diceret: »Super aspidem et basiliscum ambulabis et conculcabis leonem et draconem [59 1Kb] .« Aspis igitur est amor voluptatis. Sicut enim aspis blanditur facie et habet aculeum in cauda quo pungit, sic voluptas blanda est unde in usu habetur, sed pungit in fine, dum poenitentia agitur, vel in inferno punitur. Scriptum est enim: »Voluptas habet poenam [60 1Kb] .« Unde ait poeta [61 1Kb] :

Sperne voluptates, nocet empta dolore voluptas.
Et alius:

Pauca voluptati, debentur plura saluti.
Qui sic agit, ambulat super aspidem. Basiliscus [Col. 0087C] invidiam significat. Sicut enim basiliscus visu suo occidit eum quem videt, sic invidus aliena limat commoda, et seipsum poenis prius occidit quam alium. Unde Salomon: »Hominem stultum occidit invidia, et parvulum interficit iracundia [62 1Kb] .« Et poeta:

Justius invidia nihil est; quae protinus ipsum
   Auctorem rodit, excrucians animum.
Semper enim, ut idem ait [63 1Kb] :

Invidus alterius rebus macrescit opimis.
Unde illud poetae [64 1Kb] :

Invidia Siculi non invenere tyranni
Majus tormentum.
Et alius [65 1Kb] :

Livor iners vitium, mores non exit in altos,
   Utque latens ima vipera serpit humo.
Leo vero qui rex dicitur animalium significat amorem [Col. 0087D] sublimitatis. His autem qui hanc appetunt dicitur: »Noli altum sapere, sed time [66 1Kb] .« »Excelsus enim Dominus humilia respicit, et alta a longe cognoscit [67 1Kb] .« »Vox enim Domini confringentis cedros, et confringet Dominus cedros Libani [68 1Kb] ,« id est sublimes. Unde ipse Dominus, qui est sapientia Patris ait: »Gyrum coeli circuivi sola [69 1Kb] .« Et subsequitur: »Et omnium superborum et sublimium propria virtute colla calcavi [70 1Kb] .« Et in Psalmo: »Dejecisti eos dum allevarentur [71 1Kb] .« Propterea:

[Col. 0088A] Qui petit excelsa debet vitare ruinam.
   Qui jacet in terra, non habet unde cadat.
Draco vero qui ferventis est naturae, significat rem immoderatam. De hac ait Salvator: »Qui irascitur fratri suo, reus erit consilio [72 1Kb] .« Audi poetam:

   Qui non moderabitur irae,
Infectum volet esse dolor quod suaserit et mens.
Idem:

Ira furor brevis est; animum rege; qui nisi paret,
Imperat: hunc frenis, hunc tu, contunde flagellis.
»Irascimini, et nolite peccare [73 1Kb] .« Humanum est irasci: sed vitium est diu in ea morari. Unde ait Horatius de seipso:

Irasci facilis, tamen ut placabilis essem.
Ecce primus hostis, cum quo pugnamus, scilicet [Col. 0088B] motus illiciti, qui sunt filii matris nostrae Evae, quia ipsos genuit.

Istae sunt bestiae et serpentes cum quibus pugnaverunt filii Israel. Pugnaverunt etiam »cum spinis et tribulis in deserto [74 1Kb] :« per quae nostra designatur miseria. Cum primis pugnavimus mortem rememorando, cum his vero de necessitate virtutem faciendo, et sic lucrum nobis faciemus cum infirmitatem nostram recognoscemus. Unde David: »Conversus sum in aerumna mea, dum configitur spina [75 1Kb] .« Haec est Adae maledictio: »Cum operatus fueris terram, ait Deus, non dabit fructus suos [76 1Kb] , sed spinas et tribulos germinabit tibi [77 1Kb] .« Hic hostis nunquam deficiet, donec impleatur illud prophetae, scilicet Osee: »Adducet Dominus ventum [Col. 0088C] urentem de deserto, et rigabit torrentem spinarum, et siccabit venas mortis [78 1Kb] .« Interim Christus adveniens, gratia sua spinas rigavit, ut levius possent sustineri. Ultimus hostis, scilicet frater detrahens, sicut dictum per irreprehensibilitatem vincitur. Unde in Epistola canonica: »Quis sapiens et disciplinatus inter vos ostendat ex bona conversatione opera sua ut faciat obmutescere imprudentiam hominum et ignorantiam [79 1Kb] ?« Item pugnant contra nos filii ancillae, filii novercae, filii sororis, filii matris. Noverca nostra est Synagoga Judaeorum vel paganorum, quorum pugna satis est frequens et aperta. De qua hic non agitur. Sed pugnant contra nos filii ancillae, id est motus carnis, et filii sororis, id est Ecclesiae militantis, id est [Col. 0088D] praelati, tyranni, haeretici. De qua: »Soror nostra parvula est, et ubera non habet [80 1Kb] .« Pugnant et filii matris, id est Jerusalem quae libera est, et sursum est quae est mater nostra, scilicet mali angeli; qui ob superbiam recesserunt ab ea. Prima igitur cum corpore nostro; secunda cum praelato, tyranno, haeretico; tertia cum diabolo. In prima est fugiendum. Unde Apostolus: »Fugite fornicationem [81 1Kb] .« In secunda est patienter sustinendum. Inde: »Beatus vir qui suffert tentationem [82 1Kb] .« In [Col. 0089A] tertia viriliter resistendum. Inde: »Resistite diabolo et fugiet a vobis [83 1Kb] .« Sed de his in sequentibus diffusius dicetur.


Filii matris meae pugnaverunt, etc.

[CARD.] Filii matris meae Synagogae pugnaverunt contra me negantes me matrem Dei, et filium meum negantes Deum; et quia repulerunt opem meam et operam, relicta eorum perfidia, transivi ad custodiam gentium fidelium. Hoc est quod sequitur:


Posuerunt me custodem in vineis: vineam meam non custodivi.

[THO.] Ac si diceret: Hoc consecuta sum de persecutione ut fierem custos plurium vinearum id est Ecclesiarum; postquam illa primitiva Hierosolymis fundata est, quam eorum turbo dispersit. [Col. 0089B] Non custodisse autem vineam non ad mentem sed ad locum referendum est. Nam etsi materia destructa sit, tamen integritas fidei permansit. Loquitur sponsa aliquando in persona subditorum, aliquando in persona praelatorum ut hic. Vinea ista est Ecclesia vel anima in fide plantata, in charitate radicata, sarculo disciplinae defossa, poenitentium lacrymis stercorata, praedicantium verbis rigata; et sic exuberat vino in quo est laetitia, id est devotio sancta. Item hujus vineae dicamus fidem, vitem; virtutes, palmites; botrum, opus; devotionem, vinum. Religio est vinea, cujus Pater agricola, Filius vitis, justi sunt palmites. Pater est agricola, quia fodit in confessione et contritione, putat in poenitentiae satisfactione, stercorat in lacrymarum effusione. Vitis, quae radicibus adhaeret [Col. 0089C] terrae est Filius qui fundamentum est in religione; »quia fundamentum aliud nemo potest ponere praeter id quod positum est, quod est Christus Jesus [84 1Kb] : in quo omnis aedificatio constructa crescit in templum sanctum in Domino [85 1Kb] .« Palmites sunt justi qui de vite Christo nascuntur, et abundant in ejus virore et humore. Itaque Pater purgat, Filius fundat. Palmes in virore et humore exuberat; Pater purgat, ut sit »religio munda et immaculata [86 1Kb] .« Filius fundat, ut sit in charitate radicata et fundata [87 1Kb] . Palmes humore, id est gratia vitis exuberat, ut in tentationibus »a pressura flammae quae circumdedit eam in medio ignis non sit aestuata [88 1Kb] .« Quatuor sunt vineae. Prima est in [Col. 0089D] perituris gaudiis reproborum. Unde dicitur: »De vinea Sodomorum vinea eorum [89 1Kb] .« Secunda est religiosae conversationis quam Achab concupivit, ut auferret eam Naboth [90 1Kb] . Tertia est vinea Ecclesiae, de qua dicitur: »Vineam de Aegypto transtulisti, ejecisti gentes, et plantasti eam [91 1Kb] .« Quarta est in conscientiis bonis. Haec est vinea Sorec [92 1Kb] id est electa. De prima Lot, id est declinans in montibus duabus filiabus suis, scilicet gloria et cupiditate propinantibus inebriatur, et incestum operatur [93 1Kb] ; pro secunda moritur Naboth [94 1Kb] ne [Col. 0090A] ipso vivente relinquatur; de tertia inebriatur Salvator quando »factus est tanquam potens crapulatus a vino [95 1Kb] ,« ut pro ea moriatur; quartam plantavit Noe et inebriatus est, et in tabernaculo suo denudatus et a filio suo illusus [96 1Kb] . Quartam diximus conscientiam, quae quomodo excoli debeat, ex materialis 15 vineae perpenditur cultura.

Inter caeteros apparatus quatuor sunt quae ad excolendam vineam concurrunt, oblaqueatio, putatio, propagatio, fossio. Obleaqueare est terram circa radicem aperire, et quasi lacus facere, per quos aqua, ne sui nimietate noceat, possit effluere; putare vero est inutilia sarmenta abscindere; propagare est flagellum sub terra in longum protendere, quasi porro pangere; fodere est circa radicem [Col. 0090B] terram aperiendo vitium exquirere. In oblaqueatione remedia confessionis accipimus. Unde Joel: »Scindite corda vestra et non vestimenta vestra [97 1Kb] .« Putatio est per poenitentiam et vitae mutationem peccatorum abcisio. Inde in consequentibus: »Tempus putationis advenit [98 1Kb] ,« et: »Ecce nunc tempus acceptabile, ecce nunc dies salutis [99 1Kb] .« Erit et aliud putationis tempus, quando corruptibile hoc induet incorruptelam [100 1Kb] . Propagatio est in virtutum exercitio constantia, quae humilitate quasi vilis terrae tegitur cespite. Inde Apostolus: »Bonum autem facientes non deficiamus. Tempore enim suo metemus non deficientes [1 1Kb] .« Per fossionem accipimus quotidianam cordis nostri discussionem, ubi nos oportet primo habere circumspectionem, secundo [Col. 0090B] discretionem, tertio deliberationem. In circumspectione deprehenditur peccatum praesens, praeteritum et futurum; in discretione judicatur deprehensum; in deliberatione, ordinatur quid sit agendum vel non agendum. In primo: »Omni custodia serva cor tuum, quia ex ipso vita procedit [1* 1Kb] ;« item: »Accedens ad servitutem Dei, praepara animam tuam ad tentationem et deprime cor tuum, et sustine [2 1Kb] :« deprime, ne in prosperitate extollat; sustine, ne in adversitate corruat. In secundo dicatur: »Feci judicium et justitiam [3 1Kb] ,« in tertio: »Domine, doce me facere voluntatem tuam, quia Deus meus es tu [4 1Kb] .« Quomodo autem coli debeat haec vinea docuit Dominus Jeremiam sic [5 1Kb] : »Ecce constitui te super gentes et regna, ut [Col. 0090C] evellas, et destruas, et disperdas, et dissipes, et aedifices, et plantes.« Gentes et regna sunt vitia et daemones. Sunt ergo qui statuuntur super gentes et regna; sunt qui instituuntur super gentes et regna, sunt qui constituuntur super gentes et regna. Primi sunt a concupiscentiis suis abstracti et illecti [6 1Kb] ; secundi lectulum Salomonis custodiunt, tenentes gladios et ad bella doctissimi [7 1Kb] ; tertii sunt triumphatores et amici Dei [8 1Kb] . Primos Dominus revocat de servitute peccati, ad gratiae libertatem; secundos invitat ad longanimitatem; tertios instruit [Col. 0091A] ad fratrum utilitatem. Primi servientes in luto et latere [9 1Kb] , de Aegypto egrediuntur cum Moyse [10 1Kb] ; secundi cum Amalecitis pugnant sub Josue [11 1Kb] ; tertii praedicantes Christo viam praeparant cum Joanne [12 1Kb] . Primos plangit Ecclesia, quia, »parvuli eorum ducti sunt captivi ante faciem subsequentis. Omnes enim persecutores ejus apprehenderunt eam inter angustias [13 1Kb] .« Inde Paulus: »Surge, qui dormis, et exsurge a mortuis et illuminabit te Christus [14 1Kb] .« Et Dominus per prophetam: »Quid est, Israel, quod in terra inimicorum es; inveterasti in terra aliena, coinquinatus es cum mortuis, deputatus es cum descendentibus in infernum [15 1Kb] .« Inde propheta: »Excutere de pulvere, consurge, sede, Jerusalem, solve vincula colli tui, captiva filia Sion [16 1Kb] .« [Col. 0091B] Item: »Egredimini de Babylone, et fugite a Chaldaeis [17 1Kb] .« Secundis dicitur: »Estote fortes in bello et pugnate cum antiquo serpente; non enim coronabitur nisi qui legitime certaverit [18 1Kb] .« Item: Non est corona ubi non est pugna, sed longamines estote, quia finis, non pugna coronat.

Qui ergo pugnat debet a noxiis abstinere, aeterna praemia respicere, caute inimicum appetere. De his tribus ait apostolus Paulus [19 1Kb] . »Omnis qui in agone contendit, ab omnibus se abstinet,« ecce de primo: »Ego igitur sic curro non quasi in incertum;« ecce de secundo: »Sic pugno non quasi aerem verberans;« ecce de tertio. De tertiis: »Pascite qui in vobis est gregem Domini, non turpis lucri gratia, nec quasi dominantes in cleris [20 1Kb] .« Debent ergo [Col. 0091C] praecepta Dei simpliciter distribuere, super gregem Dei sollicitudinem gerere, peccatoribus misericorditer indulgere. Inde Paulus: »Qui tribuit in simplicitate, qui praeest in sollicitudine, qui miseretur in hilaritate [21 1Kb] .«

Debet ergo arguere invitos, obsecrare benevolos, increpare obstinatos. Inde Apostolus: »Argue, obsecra, increpa [22 1Kb] .« Haec tria inventa sunt in Joanne. De primo: »Arguebat Joannes Herodem propter Herodiadem [23 1Kb] ;« de secundo: »Poenitentiam agite, appropinquabit regnum coelorum [24 1Kb] ;« de tertio: »Genimina viperarum quis vos docuit fugere a ventura ira [25 1Kb] ?« Quia ergo Joannes primos perfecit, »constituit eum Dominus principem super omnem terram [26 1Kb] ,« quia bene pugnavit cum secundis, »statuit [Col. 0091D] ei Dominus testamentum pacis [27 1Kb] « quia alios instruxit: fuit »fidelis servus et prudens quem constituit Dominus supra familiam suam [28 1Kb] ,« quia qui docti fuerint fulgebunt quasi splendor firmamenti, et qui ad justitiam erudiunt multos quasi stellas in perpetuas aeternitates [29 1Kb] .« Ideo constituit eum Dominus ut evellat [30 1Kb] , id est ut omnis plantatio quam non plantavit Pater meus [31 1Kb] evellatur; et destruat, scilicet ut omne quod aedificat ad gehennam [Col. 0092A] destruatur; ut disperdat [32 1Kb] , scilicet ut fasciculi deprimentes, et omnes colligationes impietatis dissolvantur [33 1Kb] , et dissipet muros Jericho in vociferatione [34 1Kb] , et aedificet aurum, argentum, lapides pretiosos in dilectione [35 1Kb] . Et plantet lignum »pulchrum visu, et ad vescendum suave [36 1Kb] .« Item, evellat initium malae voluntatis, et destruat plumbum, aes, ferrum ponderosae impietatis, et disperdat multitudinem aggregatae iniquitatis, et dissipet duritiam obstinationis, et aedificet habitaculum dilectionis, et plantet virorem supernae delectationis [37 1Kb] .

Evellere ergo debemus radicem malam de agro quem dicit Salomon: »Transivi per agrum hominis pigri, et per vineam viri stulti, et ecce urticae repleverant omnia, et spinae operuerant superficiem [Col. 0092B] ejus [38 1Kb] .« Si harum herbarum non evellas radicem, »evellet te Deus de tabernaculo tuo et radicem tuam de terra viventium [39 1Kb] .« Jam enim securis posita est ad radicem arboris tuae [40 1Kb] . Ergo

   Venienti occurrite morbo,
Nam mala radices altius arbor agit.
Ergo si vis radicem exterminare malae voluntatis,

Principiis obsta, sero medicina paratur
   Cum mala per longas convaluere moras [41 1Kb] .
Qui hanc radicem vult evellere, prius debet ligone terram aperire, secundo radicem apertam manu apprehendere et extrahere, tertio furca extractam dispergere: ligone confessionis, manu satisfactionis, furca objectionis. De primo: »Aperi mihi, soror mea sponsa [42 1Kb] .« Item: »Pessulum ostii mei [Col. 0092C] aperui dilecto meo: at ille declinaverat atque transierat [43 1Kb] .« Inde ad Ezechiel: »Fili hominis, fode parietem [44 1Kb] .« Appone manum ut evellas, quia ubi dolor ibi manus, ne qua radix amaritudinis sursum germinans impediat ut per eam inquinentur multi. Si »abscondit piger manum suam sub ascella, nec ad os suum applicat eam [45 1Kb] .« Tertio apponatur et furca dispersionis ut dicatur: »Iniquitatem odio habui et abominatus sum [46 1Kb] . Qui enim baptizatur a mortuo, si iterum tangit mortuum, quid prodest lavatio illa [47 1Kb] ?« Sed nunc laudemus virum gloriosum, qui propositus est nobis ut evellat; mirabilem nativitate, mirabilem utilitate, mirabilem sanctitate. Nativitate miraculosa, utilitate fructuosa, sanctitate gloriosa. Vere nativitate miraculosa, in [Col. 0092D] qua sterilitas fecundatur; utilitate fructuosa, qua peccator justificatur; sanctitate gloriosa, qua a Domino commendatur. Audi primum: »Hic mensis est sextus illi quae vocatur sterilis [48 1Kb] ;« de secundo: »Qui viam Domini praeparavit in eremo [49 1Kb] ;« de tertio: »Inter natos mulierum non surrexit major Joanne Baptista [50 1Kb] .« Vir iste fuit mirabilis, amabilis, ineffabilis. Mirabilis in nativitate, laudabilis in praedicatione, ineffabilis in conversatione. Mirabilis, [Col. 0093A] quia fecit sterilis reflorescere naturam; amabilis, quia praedicatione reparavit lapsi hominis jacturam; ineffabilis, quia in laude excessit generis humani mensuram. Primum nulla comprehendit scientia; in secundo reparata est hominis continentia; tertium nulla potest explicari eloquentia. Fuit enim philosophorum prodigium, desolati consilium, divinae laudis privilegium. Vere philosophorum prodigium, »qui cum cognovissent Deum, non sicut Deum glorificaverunt, aut gratias egerunt. Ideo dedit eos Dominus in reprobum sensum [51 1Kb] .« Desolati consilium. Unde: »Poenitentiam agite, appropinquavit enim regnum coelorum [52 1Kb] .« Habuit divinae laudis privilegium. Unde: »Inter natos mulierum, non surrexit major Joanne Baptista [Col. 0093B] [53 1Kb] .«

Hic etiam positus est ut destruat peccati aedificationem. Haec aedificatio triplex est. Est enim aedificatio alia ad gehennam, alia ad purgatorium, alia ad gloriam. Prima est peccata mortalia, secunda venialia, tertia charitatis opera. In prima aedificatur plumbum, aes, ferrum; in secunda lignum, fenum, stipula; in tertia, aurum, argentum, lapides pretiosi. Sed nunc de prima quam destruxit Joannes: in ea est plumbum quod opprimit, aes quod decipit, ferrum quod conterit opera; quia est ponderosum, decipit per colorem aureum; conterit, quia est durum. Primum, quia est peccatum mortale; secundum mundanum; tertium duritia obstinationis in fraterno odio et peccato [Col. 0093C] apostasiae. De primo: »Corpus quod corrumpitur aggravat animam et terrena habitatio deprimit sensum multa cogitantem [54 1Kb] .« Hoc est talentum plumbi in ore amphorae, in qua erat impietas. De secundo scilicet de peccato mundano, quod est fallax gloria et vana, ait Salomon: »Vanitas vanitatum et omnia vanitas [55 1Kb] ;« et Isaias: »Aurum tuum aeruginatum est [56 1Kb] .« De isto et de tertio scilicet ferro, dicit propheta Isaias [57 1Kb] : »Scimus quia durus es tu et frons tua aenea, et cervix tua nervus ferreus.« De tertio ait Stephanus: »Dura cervice et incircumcisi cordibus et auribus, vos semper Spiritui sancto resistitis [58 1Kb] .« Sicut enim ferrum caetera metalla sua domat duritia, ita obstinationis [Col. 0093D] duritia, quae est contra charitatem, caeteras destruit virtutes. Ubi enim charitas destruitur, consequens est ut nulla alia virtus remaneat. Primum destruebat in seipso Joannes carnem domando, dum mel et locustas edebat, et zona pellicea cingebat lumbos suos [59 1Kb] . Secundum destruebat, cum posset dici Christus, noluit, sed ait: »Non sum ego Christus [60 1Kb] .« Tertium docebat destruere cum diceret: »Poenitentiam agite [61 1Kb] .« Sequitur dispersio colligationum impietatis, quae tres sunt: Prima est [Col. 0094A] accumulatio vitiorum; secunda factio conspiratorum; tertia congregatio haereticorum. Prima impugnat, quasi intus pugnat; secunda oppugnat, quasi obedientiae pugnat; tertia repugnat, quasi resistendo Ecclesiae pugnat. Prima laedit conscientiam; secunda fugit obedientiam; tertia dissolvit Ecclesiae consonantiam. De primo in Canticis: »Uniuscujusque ensis super femur suum propter timores nocturnos [62 1Kb] ;« de secundo: Filii matris meae pugnaverunt contra me; de tertio: »Capite nobis vulpes parvulas quae devastant vineas [63 1Kb] .« Item, de primo: »Iniquitates meae supergressae sunt caput meum, et sicut onus grave gravatae sunt super me [64 1Kb] ;« de secundo: »Mittamus lignum in pane ejus [65 1Kb] ;« de tertio: »Congregatio taurorum in [Col. 0094B] vaccis populorum, ut excludant eos qui probati sunt argento [66 1Kb] .« Primi tenet figuram ille qui colligens ligna in Sabbato, lapidatus est; secundi Core qui propter conspirationem suam a terra est absorptus [67 1Kb] ; tertii Achaz filius Charmi, qui propter furtum lapidibus est obrutus [68 1Kb] . Sequitur:

Et dissipet, scilicet muros Jericho, id est duritiam obstinationis, quae triplex est. Est enim duritia quae proprium sequitur consilium et non alienum; et est quae retinet diu peccatum: et est quae pigrum reddit hominem ad faciendum bonum. In primo otiosa est discretio, in secundo spernitur confessio, in tertio parvi penditur dilectio. Ratio quae mentem illuminat, confessio quae cor examinat, discretio quae invidiam eliminat. De primo Abigail ad David [Col. 0094C] de viro suo Nabal: »Domine homo iste durus est, et stultus juxta nomen suum [69 1Kb] .« De secundo: »Secundum duritiam autem tuam et cor impoenitens thesaurizas tibi iram in die [70 1Kb] .« Hac induratum est cor Pharaonis [71 1Kb] . De tertio: »Dura cervice et incircumcisi cordibus et auribus, vos semper Spiritui sancto resistitis [72 1Kb] .« Item: »Qui obturat aurem suam ad clamorem pauperis, clamabit, et non exaudietur [73 1Kb] .« Vis has tres duritias dissipare, audi quomodo muri Jericho corruerunt: primo Israelitae muros circuierunt; secundo vociferati sunt; tertio tubis sonuerunt. Contra primum ergo ut dissipetur quid commodi quid incommodi, ex proprio vel alieno consilio proveniat, debes frequenter [Col. 0094D] circuire; contra secundum, confessione et oratione vociferare; contra tertium, tubis praedicationis sonare. De primo: »Omnia facite cum consilio, et post factum non poenitebit [74 1Kb] ;« de secundo: »Dixi, Confitebor adversum me injustitiam meam Domino. Pro hac orabit ad te omnis sanctus [75 1Kb] ;« de tertio: »Diligite justitiam qui judicatis terram [76 1Kb] .« Sequitur: Aedifices, scilicet aurum, argentum, lapides pretiosos: Aurum rubeum, argentum candidum, lapides splendidos [77 1Kb] . Aurum [Col. 0095A] rubeum est charitatis inflammatio; argentum candidum, innocentis magistri praedicatio; lapides splendidi, per bona opera fratris illuminatio. Et palmites plantes. Hoc lignum est Christus, qui plantandus est in cordibus nostris. Ipsum enim in tactu lene, pulchrum visu, ad vescendum suave. Primum in mundana civitate, secundum deposita mortalitate, tertium in aeterna felicitate. Primum in patientia; secundum in resurrectionis gloria; de tertio: »Panem angelorum manducavit homo [78 1Kb] « in gloria.


Posuerunt me custodem in vineis gentium.

[CARD.] Vineam meam de qua nata sum, scilicet Synagogam, propter suam infidelitatem non custodivi. 16 Quia Virgo beata custodem se dixerat [Col. 0095B] vinearum, ut sciat quis palmes sit in vite, et quis extra vitem indicari sibi petit a filio de ovibus, quae sit in grege Domini, quae sit extra gregem, ne tanquam incerta vagetur et dubia, quibus suas impendat operas. Dicit ergo:


Indica mihi quem diligit anima mea ubi pascas ubi cubes in meridie.

[THO.] Ac si diceret: Idcirco te tota mente diligo, quia sine gratia tua nihil me virtutis habere posse conspicio. Ipsum etiam pastorem designat, cum dicit, ubi pascas, juxta illud Evangelii: »Ego sum pastor bonus [79 1Kb] ,« qui pasco oves meas, et inter eas cubo in meridie. Corda enim suorum, ne interius arescant, memoria supernae suavitatis reficit, et quasi meridiano fervore igne charitatis accendit. [Col. 0095C] Quia dixerat: »Posuerunt me custodem in vineis [80 1Kb] ,« id est ad servandas Ecclesias, animas, conscientias: et non habet unde custodiat, si ipsum cujus sunt ignorat: clamat: Indica mihi quem diligit anima mea. In regno apparebit omnibus sicut est [81 1Kb] ; In exsilio quatuor modis apparet. Primo in rebus creatis: »Invisibilia enim a creatura mundi per ea quae facta sunt intellecta conspiciuntur [82 1Kb] ,« quia in his apparet Dei potentia et sapientia. Secundo sicut apparuit antiquis visibilibus figuris, ut in igne [83 1Kb] , nube [84 1Kb] , columba [85 1Kb] , et in specie angelica, ut Abrahae [86 1Kb] . Tertia in carne, in qua »visus est in terris, et cum hominibus conversatus est [87 1Kb] .« Quarto spiritualiter in contemplatione. [Col. 0095D] Hoc modo sponsa desiderat videre cum dicit: Indica mihi quem diligit anima mea, ut postea videat eum in patria, sicuti est [88 1Kb] , ubi non fastidiet aviditas, non se subtrahet suavitas, non fraudabit veritas, non deficiet aeternitas. Inde prae desiderio clamat: »Anima mea desiderabit te in nocte, sed et spiritu meo in praecordiis meis [89 1Kb] .« Sed interim verbum Dei spiritualiter se manifestat intus; quia verbum est non sonans, sed penetrans; non loquax, sed efficax; non auribus obstrepens, sed affectibus blandiens; facies est non [Col. 0096A] formata, sed formans; non perstringens oculos corporis, sed laetificans faciem cordis; grata amoris munere, non colore. Hunc dilectum quaerunt aliquando boni, aliquando mali; sed quaerunt fine differenti, quia inveniunt boni dilectum, non inveniunt mali; et quaerunt, quia non convenienter quaerunt. »Abyssus enim dicit, Non est in me, et mare loquitur, Non est mecum. Sed neque invenitur in terra suaviter viventium [90 1Kb] .« Abyssus est profunda curiositas; mare tumor saeculi; terra suaviter viventium carnalis voluptas. Non est hic sed »procul et de ultimis finibus pretium ejus [91 1Kb] .«

Quatuor sunt sine quibus nemo perveniet et introibit in potentias Domini: Scientia viae, sumptus, cautela in via contra hostes, dux viae. Via [Col. 0096B] facit ne erres, sumptus, ne deficias; cautela, ut tibi praevideas, dux deducit et praebet auxilium. Sic recte quaeris, securus incedis, laetus accedis, et dicitur tibi: »Intra in gaudium Domini tui [92 1Kb] .« Locus igitur spectat ad gaudium, via ad compendium, sumptus ad victum, cautela ad documentum, dux ad obsequium. De via ait Salvator: »Ego sum via, veritas et vita [93 1Kb] .« De sumptu: »Quis volens aedificare turrim, non prius computat sumptus qui necessarii sunt [94 1Kb] ?« De cautela: »Estote prudentes sicut serpentes, et simplices sicut columbae [95 1Kb] .« De ducibus: Angeli eorum semper vident faciem Patris qui est in coelis [96 1Kb] .« Utilis ergo est scientia viae; quia sunt viae quae videntur hominibus rectae et non sunt, et cautela non quidem [Col. 0096C] mundi, quia »prudentia carnis inimica est Deo [97 1Kb] .« Sumptus quoque non de »fermento malitiae et nequitiae, sed in azymis sinceritatis et veritatis [98 1Kb] .« Est dux habendus, non qui se transfigurat in angelum lucis [99 1Kb] ,« cujus ductu mors introivit in orbem terrarum [100 1Kb] : sed qui sit benevolus, providus, invictus. Benevolus, ut congaudeat; providus, ut consulat; invictus, ut defendat. Primo itaque, videndum est de via, secundo de sumptu, tertio de cautela, quarto de duce. Ad cognitionem viae haec tria concurrunt: via, signum, numerus. In via tribuitur compendium, certitudo per signum, mysterii profunditas aperitur per numerum. In via, personam Redemptoris adoro; in signo, instrumentum salutis [Col. 0096D] agnosco; in numero, causas mysteriorum intelligo. Senarius numerus personam designat hominis, qui sexto die conditus [1 1Kb] ejusdem quoque diei est hora sexta reparatus. Via ergo, et numerus, et signum sunt Redemptor, redemptus, modusque redemptionis. Itaque via, Christus est; crux viae signum, sed »signum cui contradicebatur [2 1Kb] .« Tali via venit ad nos Christus, scilicet aspera subeundo, ut illiceret sibi nos; salutaria docendo, ut instrueret nos; indigna perferendo, ut acquireret nos; pro nobis moriendo, ut redimeret nos. Hanc viam reliquit [Col. 0097A] nobis; ut ea ambulemus, si non vitae aequalitate, similitudine morum, pietatis cultu, imitatione virtutum. Hunc quia non poteramus in sua natura videre, homo apparuit in hominibus, radius in nube, lumen in absconso, affectus in effectu, verbum in carne, divinitas in humanitate. Sequere eum ergo qui pro te palluit in morte, turbatus est in cruce, illitus faciem sputis, caesus flagellis, arundine caput percussus, in cruce viscera tensus. Si haec ergo cogites, si loquaris, si corripias, si exhortaris, si dehortaris, viam tenes in coelis. In hac via signum est vexillum, et »columna nubis per diem, et columna ignis per noctem [3 1Kb] .« Exemplar signum est eunti, vexillum praelianti, nubes proficienti, ignis laboranti, exemplar operanti. Signum fugat fallaciam; [Col. 0097B] vexillum armat ad pugnam; nubes praestat umbraculum; ignis lucis obsequium. Exemplar virtutum et operationis spectaculum. In hac via tres sunt mansiones, ut eamus iter trium dierum in deserto. Audi: »Ego sum via, veritas et vita [4 1Kb] ;« et decenter: »In ipso enim vivimus, et movemur, et sumus [5 1Kb] .« Haec tria tribus verbis praemissis competunt. Nam vita vivimus, in via movemur, in veritate consistimus. Tres sunt mansiones. Prima sit via, secunda veritas, tertia vita.

De prima mansione. Prima mansio est poenitentia. Haec tria habet coenacula. Primum in abrenuntiatione, secundum in parcimonia, tertium in disciplina. Abrenuntiatio est ex imperio, parcimonia de superfluis, disciplina de necessariis. Abrenuntiatio est res [Col. 0097C] necessitatis, parcimonia res voluntatis, disciplina res libertatis. Ergo disciplina resecat licita et necessaria; parcimonia tollit illicita et superflua; abrenuntiatio, prohibita et peremptoria. Primo damnatur delictum; secundo corrigitur desiderium; tertio cumulatur majoris gratiae meritum. Non autem omnes possunt ascendere superius, quia diversitates sunt euntium, et distinctiones pervenientium, et gradus ascendentium. Cui non est data facultas in secundum aut tertium coenaculum introire, in primo se collocet humiliter. In primo gradu moretur donec audiat: »Amice, ascende superius [6 1Kb] .« Si ergo peremptoria peremisti primum coenaculum primae mansionis introisti; si resecasti superflua, secundum ascendisti; si conaris etiam necessaria cohibere; et [Col. 0097D] assumptus es in tertium.

Sequitur de secunda mansione, et tribus coenaculis. Haec prima est rectitudo operationis. Haec secunda dicitur puritas meditationis. Non enim sufficit purgari quod foris est, nisi interiora mundentur. Haec autem fit per custodiam cordis, sicut ait Salomon: »Omni custodia custodi vel serva cor tuum, quia ex ipsa vita procedit [7 1Kb] .« Haec custodia tripartito dividitur, quia triplici acie vitiorum animus impugnatur in suis cogitationibus. Impugnatur enim per dulcia, per fallacia, per aspera. Omnis, [Col. 0098A] inquam, cogitatio sancta cum impetita succumbit, vel noxia dulcedine flectitur, vel confunditur errore, vel asperitate tentationis dejicitur. Contra tria opponuntur dulcedo, veritas, fortitudo. Dulcedo spiritalis allicit, veritas instruit, fortitudo defendit. Dulcedo generat gaudium; veritas illuminat intellectum; fortitudo ministrat subsidium: gaudium ut ferveas, intellectum ut discutias, subsidium ne succumbas. Multi dulcedinem hanc a Spiritu sancto accipiunt, »sed nesciunt unde veniat, aut quo vadat [8 1Kb] .« Nesciunt enim utrum ad suam utilitatem, aut detrimentum acceperunt. Quare si dulcedine suscepta, disciplina veritatis non observatur, patet ingressus errorum, et, sic »Spiritu abeunte, tollitur pariter dulcedo. Sic itaque Spiritus sanctus [Col. 0098B] disciplinae effugiet fictum, et auferet se a cogitationibus, quae sunt sine intellectu [9 1Kb] .« Sic igitur necesse est dulcedinem lumine veritatis accendi, ut pariter gaudeas in dato, et dantis potestatem cognoscas. Sunt autem qui utrumque habent, sed in tentatione fortes non sunt. »Vae his qui perdiderunt sustinentiam [10 1Kb] .« Ii sunt »filii Ephrem intendentes et mittentes arcum, conversi sunt in die belli [11 1Kb] .« Sunt enim »quasi folium quod vento rapitur [12 1Kb] , et sicut pulvis quem projicit ventus a facie terrae [13 1Kb] .« Melius igitur est habere veras quam dulces cogitationes, et melius veras et fortes quam dulces et veras. Ubi ergo haec tria sunt, ibi est unctio Spiritus sancti; ubi vero non sunt, intervenit illecebra, seductio, levitas. Sit ergo cogitatio dulcis, ut libeat; sit vera, [Col. 0098C] ne seducat; sit fortis, ut contineat. Dulcis sit, ne exasperet, ne coinquinet; vera, ut remuneret; fortis, quia nec amabilis potest esse cogitatio, nisi delectet; nec laudabilis, nisi purificet; nec remunerabilis, nisi perseveret. Propter haec tria dicitur quia Spiritus sanctus scientiam habet vocis, quia facit habere quos implet. Tribus enim vocibus loquitur Spiritus sanctus cogitationibus, et qui scrutator est ejus, fit linguae illius auditor. Prima est: Accipe quod offertur; dulce est enim. Secunda: Intellige donum et causam doni quod offertur; altum est enim. Tertia: Custodi donum et intelligentiam doni quod offertur; potentissimum enim est. Prima est infusio dulcedinis, secunda inquisitio [Col. 0098D] veritatis, tertia utriusque horum perseverantia in remuneratione fortitudinis. Tunc autem anima scientiam habet vocis cum in plenitudine unctionis laetatur, dilatatur, roboratur, dulciter, fideliter, feliciter, firmiter. Sic mens erudita, spiritus audit loquelam, suscipit praesentiam sentiendo, discutiendo, custodiendo, ne qua seductione fallatur. In primo coenaculo reficimur de his quae apponuntur, in secundo discutimus, in tertio laboramus, ut jugis sit delectatio; et certa appositorum comprehensio.

De tertia mansione. Adepta prima mansione, [Col. 0099A] scilicet rectitudine operis, et secunda, scilicet puritate meditationis, accedamus ad tertiam, scilicet sublimitatem contemplationis. Ministrat corpus exteriora, ordinat anima interiora, contemplatur spiritus superiora; sic salvabitur in diem Domini, spiritus, anima, et corpus, si ille sapiat coelestia, haec meditetur rationabilia, hic in sensibus suis ordinet inferiora. Sunt autem corporales visiones, sunt phantasticae, sunt intellectuales. Corporales sunt, per quas corpora videntur; phantasticae, per quas corporum similitudines inspiciuntur; intellectus vero est earum rerum quae dimensionibus carent Rerum intellectualium aliae sunt, quae in sui natura sunt sine augmento et diminutione, ut numerus, mensura, pondus. Alia quae temporaliter [Col. 0099B] accidunt et variabilia sunt, ut est fides, spes, charitas; alia, quae naturaliter decidunt, et variabilia sunt, ut est ratio, ingenium, memoria; alia quae, si dici potest, sunt sempiterna Dei virtus et divinitas. Trium primorum haec est ratio. In primis instituitur dispositio, in secundis visitationis inspiratio, in tertiis rationalis cognitio. Dispositio, eorum quae facta sunt; inspiratio, eorum qui redempti sunt; cognitio, eorum quae naturalia sunt. In ultimis ornatur natura; in mediis accipitur gratia; in primis consideratur omnium naturaliter vita. In ultimis intelligit anima honorem, quo formata est ad Dei imaginem, qui fecit illam [14 1Kb] ; in mediis veneratur gratiam, qua formatur ad similitudinem ejus qui elegit eam; in primis speculatur [Col. 0099C] exemplar, ad quod, et per quod omnia Deus disposuit [15 1Kb] , reformavit et illam. Quarta res quam Deus Trinitas; Tres personae, Pater, Filius, Spiritus sanctus. Hujus solius contemplatio tam pretiosa est quam rara. Haec divisio tripartita est. Aliter enim est Deus in seipso; aliter in imagine quam fecit ipse; aliter in creaturis quas fecit ipse. In hac mansione primum coenaculum est visio divinae substantiae in naturis; secundum, visio in imagine; tertium, visio in seipso. Si ergo illo oculi spirituales eleventur, invenitur dilectus, quantum datur infirmitati nostrae in hoc exsilio. Postmodum autem a beatis plenius invenietur, et videbitur in regno. »Nunc enim filii Dei sumus, et nondum apparuit quid erimus. Scimus autem, cum apparuerit, [Col. 0099D] quoniam similes ei erimus: quoniam videbimus eum sicuti est [16 1Kb] « in gloria sua. Igitur juxta primam mansionem videbitur et invenietur Creator. 17 Juxta secundam invenietur amator; juxta tertiam invenietur Salvator, hoc autem fiet quando absorpta fuerit mors in victoria [17 1Kb] .« Quod ubi videbitur, erit nobis perfecta gloria. Sed interim videre ipsum in hoc exsilio, saltem per speculum et in aenigmate [18 1Kb] ,« est nobis consolatio magna et viae levamen.

Unde advertendum est quibus modis se nobis [Col. 0100A] praesentat in hoc carmine. Ipsum se quatuor faciebus praesentantem advertimus. Aliquando enim instar verecundi sponsi animae sanctae secretos petit amplexus et osculis delectatur. Inde clamat illa: Osculetur me osculo oris sui. Nunc vero in oleo et unguentis medicum se exhibet, propter teneras et infirmas animas. Inde clamant: Curremus in odore unguentorum tuorum. Nunc quasi viator sponsae simul et adolescentulae se associat, dulcibus confabulationibus a labore viae relevat, ut alacres dicant: Trahe me post te. Item: »Nonne cor nostrum ardens erat in nobis dum loqueretur nobis in via [19 1Kb] .« Aliquando occurrit quasi praedives paterfamilias, ostensurus divitias suas. Unde: »Veni in hortum meum, soror mea sponsa, messui myrrham meam cum aromatibus [Col. 0100B] meis [20 1Kb] .« Et sic introduxit sponsam in secretis suis. Nec mirum! »Confidit in ea cor viri sui [21 1Kb] .« Quam redemit inopem, probavit fidelem, amplexatur amabilem. In osculis affectuosum et blandum, in oleo atque unguentis clementem et affluentem visceribus pietatis et compassionis, in via hilarem et affabilem plenum gratiae et solatii, in ostensione divitiarum largum se remuneratorem demonstrat: Indica mihi, quem diligit anima mea, ubi pascas, ubi cubes in meridie. Ait Sponsa: »Vias tuas, Domine, demonstra mihi [22 1Kb] ,« id est justitiam. Unde alibi: »Deduxit me super semitas justitiae [23 1Kb] .« Item alius: »Indica mihi, cur me ita judices [24 1Kb] .« Tria ista anima curiosa Dei non cessat inquirere, scilicet justitiam, judicium, locum habitationis gloriae [Col. 0100C] sponsi, tanquam viam in qua ambulet, cautelam qua ambulet, mansionem ad quam ambulet. De qua Propheta: »Unam petii a Domino, hanc requiram, ut inhabitem in domo Domini omnibus diebus vitae meae [25 1Kb] .« Merito haec tria quaerit sponsa, ut de forma justitiae sit formosa, de judiciorum notitia cauta, de desiderio gloriae sponsi casta, quia sponsam Domini decet esse pulchram, eruditam et castam. Et haec ultima petitio petitur a sponsa. In meridie sol est altior, ferventior, splendidior. In illorum cordibus Dominus cubat qui in sublimi sanctitatis proposito manent. In illis pascitur: qui ardore coelestis desiderii fervent. Ab illis diligitur qui claritate supernae sapientiae fulgent. Item, cubat in lecto, [Col. 0100D] qui est pura conscientia; pascitur in cellario cordis, ubi est virtutum affluentia; diligitur in horto spiritualis affectionis, ubi devotionibus quasi vernantibus floribus jocundatur gratia.

Item, triplex est meridies, juxta hujus nominis triplicem interpretationem: Primus est claritas contemplativorum qui adhuc laborant in hac peregrinatione; secundus est claritas sanctorum qui exuti a corporibus adhuc sunt in exspectatione; tertius angelorum et sanctorum qui videbunt clarius Deum quam secundi, quia facie ad faciem jam celebrata resurrectione. Primus dicitur meridies quasi moerens [Col. 0101A] dies, quia in ea et moeremus peccata nostra, et meremur virtutum incrementa; secundus dicitur meridies quasi medidies, id est media dies, quia claritas ejus clarior est prima, sed obscurior tertia; tertius dicitur meridies quasi mera dies, quia clarior caeteris. Notandum quod pascitur dilectus in nobis delectando, cubat in nobis quiescendo. Pascitur vero in bona voluntate; pascitur in operibus misericordiae; pascitur in castitate. De primo: »Meus cibus est ut faciam voluntatem ejus qui misit me Patris [26 1Kb] ;« de secundo: »Esurivi et dedistis mihi manducare [27 1Kb] ;« de tertio: »Qui pascit inter lilia septus [28 1Kb] ,« etc.; Item: »Qui pascit inter lilia donec aspiret dies et inclinentur umbrae [29 1Kb] .« Idem cubat in charitativis, cubat in humilibus et quietis, cubat [Col. 0101B] in sanctificatione unitatis. De primo: »Si quis diligit me, sermonem meum servat, et ad eum veniemus, et mansionem apud eum faciemus [30 1Kb] ;« de secundo: »Super quem requiescet spiritus meus, nisi super humilem et quietum et trementem sermones meos [31 1Kb] ?« de tertio: »In civitate sanctificata similiter requievi [32 1Kb] .« In secundo vero et tertio meridie ab ipso pascemur, et in ipso requiescemus. Unde ipsi pascentur et accubabunt, et non est qui exterreat. In primo Abraham cum esset in ostio tabernaculi sui in ipso fervore meridiano, vidit tres angelos et pavit eos sub ilice Mambre, scilicet panibus azymis, id est animae et corporis castitate, et sobrietate, et lacte, scilicet intentionis simplicitate, et butyro, scilicet devotionis pinguedine, et vitulo [Col. 0101C] saginato, scilicet hilari carnis immolatione [33 1Kb] . In secundo Jacob in ipso fervore diei, id est in meridie oves suas adaquabat in canalibus ubi ponebat virgulas populeas et amygdalinas, et de platanis coram oculis ovium coeuntium ex parte decorticatis, ut similes fetus conciperent [34 1Kb] . Jacob est bonus pastor ille qui animam suam posuit pro ovibus suis [35 1Kb] , et pro grege suo mori dignatus est, ut supplantaret vitia nostra. Nos autem populus ejus et oves pascuae ejus [36 1Kb] . Aquae sunt superna gaudia sanctorum. Unde: »Fluminis impetus laetificat civitatem Dei [37 1Kb] .« Ad illas nos ducit quoties ad contemplanda illa gaudia nos erigit. Ibi ponit virgularum tria genera, ut similes fetus faciamus, id est sanctorum patientiam [Col. 0101D] et humilitatem, Christi charitatem, angelorum puritatem. Primum designatur per virgulas populeas, quia de populo fit unguentum per contusionem quo tumores vulnerum resident. Et haec est sanctorum humilitas et patientia. Per amygdalinas virgas signatur Christi charitas, quia de eis exprimitur lac ad nutriendum, et est cibus sanativus. Charitas enim peccata sanat, et nutrit parvulos. Per virgas de platanis, puritas angelorum, quia platani fructum non faciunt. Ex parte sunt decorticatae, quia [Col. 0102A] »ex parte cognoscimus, et ex parte prophetamus [38 1Kb] .«

De hoc triplici meridie respondit David ad Achis: »Ubi praedatus es hodie? At ille: Ad meridiem Judae, ad meridiem Jerameel, ad meridiem Ceni [39 1Kb] .« Primus est meridies Judae qui dicitur confessio in quo praedatur qui videns peccatum suum per confessionem se eripit a diabolo; secundus est meridies Jerameel, in quo praedatur qui per Dei misericordiam ad requiem de hac miseria transfertur per sua opera: Jerameel enim dicitur misericordia Dei. Est misericordia Dei, qua hic solvimur a peccato. Sed est major misericordia Dei in coelo, qua liberantur animae ab hoc exsilio. Unde: »Domine, in coelo misericordia tua [40 1Kb] .« Ad meridiem Ceni praedatur, qui hic [Col. 0102B] sic praedatur ut in corpore glorificato coram Deo in regno gratuletur. Ceni enim dicitur nidus meus, vel aerarius, vel possessio mea. De primo: »Passer invenit sibi domum et turtur nidum, ubi reponat pullos suos [41 1Kb] ;« de secundo: »Thesaurizate vobis thesauros in coelo [42 1Kb] ;« de tertio: »In terra sua duplicia possidebunt [43 1Kb] .« Tertius meridies dicitur mera dies, quia Deus tunc mere, id est pure videbitur quem modo vident religiosi per speculum et in aenigmate [44 1Kb] , et quatuor modis. Videmus ejus naturam, et nostram dolemus miseriam. Sic vidit Abraham cum dixit: »Loquar ad Dominum meum cum sim cinis et pulvis [45 1Kb] .« Secundo videmus ejus munditiam, et peccatorum nostrorum respicimus immunditiam, et erubescimus, sicut Isaias: »Vae [Col. 0102C] mihi, inquit, quia vir pollutus labiis ego sum, et hoc postquam vidi Dominum sedentem super solium excelsum [46 1Kb] .« Et Job: »Auditu auris audivi te, nunc autem oculus meus videt te [47 1Kb] .« Idcirco me reprehendo et ago poenitentiam in favilla et cinere. Tertio videmus ejus divitias, et nostram gemimus paupertatem. Unde Daniel cum vidisset angelum: »Cecidi, inquit, in terram, nec remansit in me spiritus, nec habui quidquam virium [48 1Kb] .« Et animalia Ezechielis: »Cum fieret vox super firmamentum quod erat super capita eorum, stabant et submittebant alas suas [49 1Kb] ,« le le. l. humiliantia (sic), post auditas divitias, suam cognoscentia paupertatem, Quarto videmus eum quasi facie ad faciem, cum videmus eum misericordem, et de salute nostra [Col. 0102D] sollicitum, sicut Jacob vidit: »Vidi, inquit, Dominum facie ad faciem, et salva facta est anima mea [50 1Kb] .« Ecce meridies in quo Joseph comesturus est panem cum fratribus suis, id est Christus, sicut promisit. »Vos estis, inquit, qui permansistis mecum in tentatione, et ego disposui vobis regnum ut edatis et bibatis super mensam meam in regno meo [51 1Kb] .« Joseph augmentum interpretatur. Christus enim augmentatus est in nostra corruptione, aetate et sapientia; in resurrectione, in immortalitatis gloria; in [Col. 0103A] ascensione, exaltatione, in Patris dextera: in generali resurrectione, cum ad eum colligetur militans Ecclesia. Talem optat videre in hac peregrinatione sponsa cum dicit: Indica mihi quem diligit anima mea. Quia sine visione ejus, de facili potest deviare.


Ne incipiam vagari post greges sodalium tuorum.

[THO.] Sodales possunt appellari haeretici, in eo quod nominis ejus vel confessionem vel mysteria circumferunt. Sodales quoque ejus dicuntur quilibet fideles quamvis mali, schismatici, fures, mercenarii, Simoniaci, et caeteri tales: quorum greges vagando imitatur, quicunque pravis eorum vel dogmatibus vel operibus se conformat, ignorans quid de eis Deo placeat vel displiceat. Idcirco sponsa se illuminari [Col. 0103B] petit illa meridiana luce, quam sursum inhabitat dilectus, quia omne datum optimum et omne donum perfectum desursum est descendens a Patre luminum [52 1Kb] . Ubi est meridies incommutabilis. Tria dicuntur genera sodalium Christi. Nomine non numine, numero non merito, corpore non mente. Primi sunt haeretici, secundi schismatici, tertii male viventes Catholici. Vel Christus dicitur habere sodales, scilicet virtutes. Sed quia vitia se palliant, honestate virtutum, hanc timet vagationem. Nam insidiae prudentiam, temeritas fortitudinem, contumacia libertatem, inquietudo strenuitatem, pigritia morum gravitatem simulant. Vagatio autem plures habet exitus, scilicet cogitationis, locutionis, operationis. De vagatione cordis ait David: »Cor [Col. 0103C] meum dereliquit me [53 1Kb] .« De vagatione locutionis Salomon: »In manibus linguae mors et vita [54 1Kb] .« Et Jacobus: »Linguam nullus hominum domare potest [55 1Kb] .« De vagatione operum Isaias: »Manus dissolutas et genua debilia roborate [56 1Kb] .« Isti sicut Cain [57 1Kb] vagi sunt, per inordinatam concupiscentiam; profugi, per peccatricem conscientiam. Inde apte competit eis quod dixit Cain: »Quicunque invenerit me, occidet me [58 1Kb] .« Mentem enim divino desertam consilio, quaecunque tentatio impetierit, subvertit. Item, haeretici faciunt vagari greges suos dogmate, schismatici conspiratione, male viventes Catholici exemplo conversationis malae. Primi greges sequuntur in fidei errorem, secundi, in pacis [Col. 0103D] turbationem, tertii, in morum dissolutionem. Figuram primorum, id est haereticorum tenet Ismael qui separatus est ab Isaac fratre suo, cum quo ludebat, ut aiunt, aliter quam oporteret [59 1Kb] . Dicitur enim quod eum cogebat adorare idola sua; secundorum, id est schismaticorum, figuram tenet Cain, qui primus pacem turbavit occidendo fratrem suum [60 1Kb] ; tertiorum, id est male viventium, tenet figuram Dina filia Jacob quae egressa est de castris Israel, ut videret mulieres regionis, et rapuit eam Sichem filius Emor, et corrupit [61 1Kb] . Alii tres vagi dicuntur secundum triplicem hujus nominis interpretationem. [Col. 0104A] Primus dicitur vagus, quasi varia agens, scilicet corrumpendo unitatem fidei. Secundus, id est schismaticus, dicitur vagus, id est vas agonis, dum agonibus suis turbat pacem. Tertius, id est male vivens Catholicus, dicitur vagus, id est vana gustans, dum cogitatione, locutione, operatione, mundi gustat vanitatem. Item, scio quid dixerit, daemones merito dici sodales, eo quod se transfigurent in angelum lucis [62 1Kb] , quos non ignoramus suis versutiis homines decipere, et saepe greges Christi in suos greges transferre, et suos facere. Propterea antiqui Patres clamabant magno desiderio, ut oriretur eis Sol justitiae, sic: Oriens splendor lucis aeternae et Sol justitiae, veni; et illumina sedentem in tenebris et umbra mortis.

[Col. 0104B] Tres nobis occurrunt longe dissimiles: Diabolus, Adam, Christus. Primus fuit initium culpae, secundus humanae miseriae, tertius redemptionis et gratiae. Primus enim fuit corruens, secundus habitator lucis aeternae, tertius elevans. Primus ascendit solem malitiae, secundus sensit solem tribulationis et angustiae, tertius Sol est justitiae. Primus perdidit claritatem angelicae cohortis, secundus descendit in caliginem miserae sortis, tertius venit illuminare sedentem in tenebris et umbra mortis [63 1Kb] . Primus itaque diabolus corruit tripliciter: corruit de coelo, corruit in mundo, corruit in inferno. Primo propter superbiam; secundo propter Christi victoriam; tertio cadit in gehennam. Hunc triplicem casum commemorat Isaias sic: »Quomodo cecidisti, Lucifer, [Col. 0104C] de coelo. qui mane oriebaris [64 1Kb] ;« ecce primum. »Corruisti in terram qui vulnerabas gentes [65 1Kb] :« ecce secundum. Et paulo post ait: »Usque in infernum detraheris [66 1Kb] ,« ecce tertium.

Primo itaque docet nos non superbire, ne peccemus in Deum; secundo non invidere, ne peccemus in proximum; in tertio non esse in nobis obstinatos, ne descendamus in infernum. Iste fuit raptor lucis internae. Haec est ratio humana illuminata a Deo triplici ratione, scilicet scientiae, intelligentiae et sapientiae. Scientiae, qua usus rerum temporalium 18 discernuntur; intelligentiae, qua de invisibilibus philosopharetur; sapientiae, qua Deus cognosceretur et amaretur. Haec sunt tria luminaria. [Col. 0104D] De quibus dictum est: »Fecit Deus duo magna luminaria, luminare majus, ut praeesset diei, et luminare minus ut praeesset nocti, et stellas [67 1Kb] .« Sed diabolus scientiam rapuit quando fecit ut Adam converteret usum in abusum, intelligentiam in ignorantiam, sapientiam in oblivionem Dei. Ad scientiam instruebat Tobias filium suum sic: »Si multum tibi fuerit, abundanter tribue; et si exiguum, etiam illud stude libenter impertiri [68 1Kb] ;« et: »Qui bene ministraverit, gradum bonum sibi acquiret [69 1Kb] .« Ad intelligentiam David: »Et nunc, reges, intelligite, crudimini, qui judicatis terram [70 1Kb] .« Et Dominus discipulis: [Col. 0105A] »Nunquid et vos adhuc sine intellectu estis [71 1Kb] .« Ad sapientiam Apostolus: »Quae sursum sunt sapite, non quae super terram [72 1Kb] .« Ecce quomodo est diabolus raptor lucis internae. Sequitur quomodo accendit solem malitiae. Iste sol malitiae, nimis inflammat, graviter exsiccat, importune illuminat, inflammat tentatione, exsiccat devotione, illuminat ostentatione. Contra primum promittit nobis David sic: »Per diem sol non uret te neque luna per noctem [73 1Kb] .« Ad secundum spectat illud semen evangelicum de quo Dominus ait: »Orto sole exsiccatum est, quia non habebat humorem [74 1Kb] .« De tertio Job: »Si vidi solem, cum fulgeret, et lunam incedentem clare [75 1Kb] .« Per hunc solem ipse diabolus perdidit claritatem angelicae cohortis. Contra enim quod [Col. 0105B] peccavit per superbiam in Deum, »Christus exinanivit semetipsum [76 1Kb] ,« et exemplo ejus ne peccemus in proximum. Alioqui »expedit nobis ut mola asinaria suspendatur in collo nostro et demergatur in profundum [77 1Kb] .« Nec simus obstinati sicut ipse, quia Dominus »gladium suum vibravit, arcum suum tetendit, et paravit illum [78 1Kb] ,« ut tales »mittat in tenebras exteriores, ubi erit fletus et stridor dentium [79 1Kb] .« Ecce quod primus, id est diabolus fuit corruens.

Sequitur quod homo primus fuit moriens per ipsum. Unde in Apocalypsi: »Nomen illi mors [80 1Kb] .« Moritur ergo homo temporaliter; moritur spiritualiter et utiliter; moritur spiritualiter et damnabiliter. Primo moritur generali moriendi lege; secundo [Col. 0105C] moritur culpae, tertio justitiae. Primam Christus suscepit, secundam docuit, tertiam damnavit. De prima frequenter auditur in Genesi: »Vixit tot annis et mortuus est [81 1Kb] .« De secunda: »Mortui enim estis et vita vestra abscondita est cum Christo in Deo [82 1Kb] .« De tertia: »Anima quae peccaverit ipsa morietur [83 1Kb] .« Diabolus, qui corruens fuit irremediabiliter; homo vero moriens reparabiliter. Venit Christus oriens, non ut ille, sed iste revivisceret misericorditer. Ille fuit raptor lucis internae; iste habitator lucis aeternae. Propter hoc venit splendor lucis aeternae; lux aeterna quam habitat homo, plena est miseriis [84 1Kb] . Habet enim interruptionem, habet tentationem, habet deceptionem: interruptionem, [Col. 0105D] interpolatione noctium; tentationem, quia occurrit turba concupiscibilium; deceptionem, quia humanum saepe fallitur judicium. Per primum igitur deficit; per secundum interficit; per tertium adversitatis inquisitionem non sufficit. Contra primam petebat qui dicebat:

Lumenque nox spirat novum,
Quod nulla nox interpolet,
Fideque jugi luceat.
Contra secundam David: »Tu illuminas lucernam [Col. 0106A] meam, Domine Deus meus, illumina tenebras meas; quoniam in te eripiar a tentatione [85 1Kb] .« Contra tertiam ait idem: »Emitte lucem tuam et veritatem tuam [86 1Kb] ,« id est veram lucem tuam, quia nostra vana est. Haec tria conspiciens, dicebat Job: »Quare data est misero lux, et vita iis qui in amaritudine animae sunt, qui exspectant mortem, et non venit, quasi effodientes thesaurum [87 1Kb] ?« Primus accendit solem malitiae. Iste vero sentit solem tribulationis et angustiae. Iste sol accendit aestus carnalium tentationum, molestias persecutionum, vitae taedium. Primum trahit ad maculam, secundum ad impatientiam, tertium ad acidiam. De primo dicitur in lege: »Qui pollutus fuerit nocturno somnio, non revertatur in castra usque ad solis occasum [88 1Kb] « [Col. 0106B] id est cessationem tentationum. In figura secundi: »Sol exarsit super caput Jonae prophetae [89 1Kb] .« Unde et impatiens factus est. In figura tertii: Sol calefecit caput pueri filii Sunamitis, qui clamabat: »Caput meum doleo [90 1Kb] .« Haec tria sensit Elias cum esset sub junipero [91 1Kb] : tentationem carnis fugiebat, cum fugeret a facie Jezabel [92 1Kb] ; persecutionem per aculeos juniperi; tertium cum peteret animae suae ut moreretur. In ortu solis justitiae mundus rejuvenescit; in splendore reflorescit; apparente sole recalescit. Rejuvenescit emergente rerum novitate; reflorescit explosa rerum varietate; recalescit, expulsa noctis frigiditate. Ecclesia quippe renovatur in Christi incarnatione; reflorescit in resurrectione; recalescit in ascensione: in Incarnatione, peccatorum [Col. 0106C] indulgentia; in resurrectione, laetitia; in ascensione, missa septiformis Spiritus gratia. De primo: Ecce veniet propheta magnus, et ipse renovabit Hierusalem. Et: »Vidi civitatem sanctam Hierusalem novam [93 1Kb] .« Et angelus: »Ecce nova facio omnia [94 1Kb] .« De secundo: »Florebit amygdalus, et impinguabitur locusta, et dissipabitur capparis [95 1Kb] .« »Et vidi fortem angelum descendentem de coelo, et tota terra illuminata est gloria ejus [96 1Kb] .« De tertio: »Ignem veni mittere in terram, et quid volo nisi ut ardeat?« [97 1Kb] Unde: »Stetit angelus juxta aram templi habens thuribulum aureum in manu sua: et implevit illud de igne altaris et misit in terram [98 1Kb] .«

[Col. 0106D] Notandum quod sol iste oritur de nobis; oritur in nobis, oritur pro nobis. De nobis corporaliter, in nobis spiritualiter, pro nobis causaliter. Temporaliter et corporaliter, unde sustinuit mortis defectum; spiritualiter, inspirando sui amoris affectum; causaliter, quia ortus ejus fuit causa ut consequeremur salutis effectum. De primo: »Oritur sol et occidit, et ad locum suum revertitur [99 1Kb] :« De secundo: »Ortus est sol et congregati sunt, et in cubilibus suis collocabuntur [100 1Kb] .« Congregabuntur [Col. 0107A] in unitatem fidei [1 1Kb] , et collocabuntur in cubilibus cordium suorum requiescentes in bona conscientia. De tertio: »Orietur vobis timentibus nomen meum sol justitiae [2 1Kb] .« Idem quoque est creator lucis externae, inspirator lucis internae, splendor lucis aeternae: lucis externae ad visionem et usum creaturarum; lucis internae ad salutem animarum; lucis aeternae ad gloriam beatorum. De primo dixit: »Fiat lux, et facta est lux [3 1Kb] .« De secundo: »In luce sagittarum tuarum ibunt in splendore fulgurantis hastae tuae [4 1Kb] .« Sagittae istae sunt varii motus charitatis in corde. Lux earum est spiritus intelligentiae. De tertio: Lux perpetua lucebit sanctis tuis, Domine [5 1Kb] . Item de Deo dicitur quod »solus habet immortalitatem, et lucem habitat inaccessibilem [6 1Kb] .« Primam [Col. 0107B] videmus in nativitate; secundam per speculum et in aenigmate; tertia videbimus in veritate. Prima est sub sole; secunda in sole; tertia supra solem. De prima: »Vidi, ait Salomon, cuncta quae sunt sub sole, et ecce omnia vanitas [7 1Kb] .« De secunda: »Videmus nunc per speculum in aenigmate, tunc autem facie ad faciem [8 1Kb] .« De tertia: »Erat lux vera, quae illuminat omnem hominem venientem in hunc mundum [9 1Kb] .« Hujus lucis Christus est splendor, dum, fulgentibus ejus miraculis, hanc esse superius insinuat. Dicitur quoque Christus sol justitiae [10 1Kb] . Haec justitia tribuit, distribuit, retribuit. Tribuit dona gratuita, distribuit donata, retribuit praemia meritis. De primo: »Desiderium cordis ejus tribuisti [Col. 0107C] ei [11 1Kb] .« De secundo: »Distribuite domos ejus, ut enarretis in progenie altera [12 1Kb] .« Et Apostolus: »Si distribuero omnes facultates meas in cor pauperum, charitatem autem non habeam, nihil mihi prodest [13 1Kb] .« De tertio: »Retribue servo tuo; vivifica me, et custodiam sermones tuos [14 1Kb] .« Prima, Deus »justificat impium [15 1Kb] ,« secunda, »dividit singulis prout vult, utpote genera linguarum, interpretationes sermonum [16 1Kb] .« Tertia, reddet Deus mercedem laborum sanctorum suorum [17 1Kb] . Prima est sol justitiae, quia lucet in corde religioso; secunda lucet mundo; tertia lucebit in judicio. Prima educit hominem de tenebris culpae; secunda de tenebris ignorantiae; tertia de umbra mortis mundanae miseriae.


[Col. 0107D] Indica mihi quem diligit anima mea, ubi pascis, ubi cubas in meridie, ne vagari incipiam post greges sodalium tuorum.

[CARD.] Ac si dicat: O fili mi, quem affectu speciali diligit anima mea, indica mihi meridie, hoc est in pleno lumine et manifesta cognitione, ubi pascis, hoc est ubi pastoris imples officium, et ubi cubas, hoc est ubi oves cubare facias, sicut tu dicis per Ezechiel: »Ego pascam oves meas, et ego accubare eas faciam [18 1Kb] .« Et de pastoris officio, quod exercet, subdit: »Quod perierat requiram, et quod abjectum fuerat reducam, et quod confractum [Col. 0108A] fuerat alligabo, et quod infirmum erat consolidabo, et forte et pingue custodiam [19 1Kb] .« Vel sic: Indica mihi ubi pascis: ubi videlicet tu cibas populum tuum »pane vitae et intellectus, et potas aqua sapientiae salutaris [20 1Kb] ,« quod totum fit in Ecclesia fidelium. Indica mihi ubi cubas, hoc est in quorum mentibus requiescas, quia »vulpes foveas habent, et volucres coeli nidos, Filius autem hominis vix habet ubi caput reclinet [21 1Kb] .« Haec autem omnia tam sollicite requiro, ne eorum cognitione et discretione non habita, ego tanquam dubia et incerta, quibus sollicitudinem maternae custodiae debeam impendere, incipiam vagari et operas meas expendere post vagos greges, non tuos, sed sodalium tuorum. Sodales autem Christi dicit haereticos, qui oves de [Col. 0108B] Christi grege furantur, et eas vagas et erroneas per errores deducunt et devia.


Si ignoras te, o pulcherrima intermulieres, egredere et abi post vestigia gregum, et pasce haedos tuos juxta tabernacula pastorum.

[THO.] Ac si diceret dilectus: Quid quereris quasi in tentatione a me possis relinqui, et te in custodienda vinea nostra persecutionibus denigratam quam jam pulchram baptismate feci, et pulchriorem tribulationum examine reddendam disposui. Si vero haec ignoras, nec reminisceris quia nemo »coronabitur nisi qui legitime certaverit [22 1Kb] ,« egredere a meo consortio, et abi post vestigia gregum, id est varios errantium actus: mutare, et pasce haedos tuos juxta tabernacula pastorum, hoc est perditos [Col. 0108C] nutri auditores, secuta insipientium doctrinas magistrorum. Te namque meos agnos pascere jussi verbo doctrinae et pro eis adversa pati et etiam mori. Si igitur ignoras te hac conditione mihi desponsatam, tuos hoedos pasce erraticis et aliorum magistrorum doctrinis. Quia dixerat: Indica mihi quem diligit anima mea, volebat provehi ad Dei contemplationem, ad quam venire non poterat nisi prius haberet sui cognitionem. Ad eam quaerendam hic invitatur cum dicitur: Si ignoras te, o pulcherrima, etc. Tribus modis ad nostri cognitionem redimus: Uno, quando peccata nostra ad memoriam reducimus, et quam deformes in eis fuimus retractamus. Inde David: »Iniquitates meae [Col. 0108D] supergressae sunt caput meum, et sicut onus grave gravatae sunt super me. Putruerunt et corruptae sunt cicatrices meae a facie insipientiae meae [23 1Kb] .« Et inde ait Paulus: »Ego sum minimus apostolorum, qui non sum dignus vocari apostolus, quoniam persecutus sum Ecclesiam Dei [24 1Kb] .« Secundus modus est, quando miseriam nostram recognoscimus, dicentes cum Apostolo: »Infelix ego sum, quis me liberabit de corpore mortis hujus?« [25 1Kb] Prima nos humiliat ex memoria iniquitatis; ista nos contristat, ex conditione praesentis infelicitatis; illa submissos, [Col. 0109A] haec sollicitos reddit. Nec mirum cum se videat homo periculis circumfusum, daemonum ludibriis obnoxium, hominum perversorum subjectum opprobriis, fraudulentorum patere insidiis, tentationibus fatigari, prosperitatibus impelli, adversitatibus ad lethalem tristitiam impelli vel perurgeri. Tertius modus est cum dignitatem illam qua sumus ad Dei similitudinem et imaginem conditi [26 1Kb] contemplamur. Ab hac contemplatione animam negligentem longe peregrinantem Propheta arguit sic: »Quid est Israel quod in terra inimicorum es? Inveterasti in terra aliena, commoratus es, vel connumeratus es cum mortuis, deputatus es cum iis qui in inferno sunt [27 1Kb] .« Terra namque nostra memoria est nostri Creatoris, in qua semina fidei et morum seminamus, [Col. 0109B] et ex ea fructum contemplationis divinae et aeternae beatitudinis metimus. Aliena terra quae inimicorum est, oblivio Dei dicitur. In terra ergo inimicorum est, qui peccando Deum obliviscitur. Inveterascit in terra aliena, quando peccatum in consuetudinem trahitur. Commoratur cum mortuis, quando in actu delectatur. Cum his qui in inferno sunt deputatur, cum magnitudine peccati in desperationem ducitur.

Ut autem anima sui decoris cognitionem habeat, haec tria consideranda sunt. Dignitas, scientia, virtus. Dignitas, qua se praestare caeteris animalibus gaudeat; scientia, qua eamdem dignitatem se habere, et a se non habere sciat vel cognoscat; virtus, qua Deum ad cujus imaginem facta est [28 1Kb] , [Col. 0109C] quaerere, et invento adhaerere contendat. Si haec ignorat anima, non se cognoscit, sed abit post vestigia gregum, id est cogitationum mundi, vel gregum, id est animarum seductarum. De quibus dictum 19 est superius. Juxta tabernacula pastorum, inquit. Tabernacula sunt transeuntium; domus vero manentium. Tabernacula igitur sunt delectationes mundi, quae transeunt; vel corpora nostra voluptatibus vacantia. Horum pastores sunt qui bene pascunt ea, vel exemplo suo ad hoc alios invitant. Juxta eos pascuntur hoedi, id est lascivi motus. Vel pastores sunt haeresiarchae, juxta quorum tabernacula, id est conventicula pascuntur hoedi, id est peccatores. »Homo, cum in honore esset, non intellexit, comparatus [Col. 0109D] est jumentis insipientibus [29 1Kb] .« Duo ignoravit, scilicet se esse lutum, et in hoc comparatus est jumentis; ignoravit et Dei judicium, quo punietur homo, non bestia. Hic ergo abit post vestigia gregum. Primum est recedenti animae a Deo ignorare se, ignorare Dei judicium [30 1Kb] ; secundum est egredi de spiritu ad carnis vitia, de bonis animi ad saecularia desideria, de interna requie mentis ad mundi strepitum et onera; tertium est ire post gregum vestigia, quia qui modo comparatur jumento in lascivia, erit deterior jumento in poena. Ad hanc sui cognitionem [Col. 0110A] pertinet quod »Moyses fecit labrum aeneum de speculis mulierum quae excubabant ad ostium tabernaculi [31 1Kb] .« Sanctae mulieres sunt sanctae animae, quae excubant ad ostium tabernaculi, id est ad contemplationem patriae coelestis, quae est tabernaculum beatorum. Unde: »Introibimus in tabernaculum ejus [32 1Kb] .« De speculis earum, id est de contemplationibus earum, fecit labrum aeneum, in quo lavabantur sacerdotes, id est affluentiam lacrymarum de contemplationibus aggregavit. De his autem speculis in sequentibus dicetur plenius; de his contemplatoribus ait Salomon: »Semita justorum quasi lux splendens procedit, et crescit usque ad perfectum diem [33 1Kb] .« Est semita seductorum, est semita impiorum, est semita justorum. Prima quasi lux fallens [Col. 0110B] excedit, secunda quasi lux blandiens incidit, tertia quasi lux splendens procedit. Prima falsam promittit requiem; secunda allicit per mundi speciem; tertia crescit usque ad perfectum diem. De prima: »Fiat Dan coluber in via; cerastes in semita [34 1Kb] .« Et Job: »Considerate semitas Theman [35 1Kb] .« Theman dicitur auster, scilicet vitae dissolutio. Saba rete, id est deceptio. Haec excedit. Inde: »Noli esse minus justus [36 1Kb] .« Haec quasi lux fallens falsam promittit requiem, quando »angelus Satanae transfigurat se in angelum lucis [37 1Kb] .« De secunda: »Semita impiorum tenebrosa [38 1Kb] .« His occurrit Dominus sic: »Sepiam viam tuam spinis; et sepiam eam maceria, et semitas tuas non invenies [39 1Kb] .« Haec incedit quasi lux blandiens. »Vae iis qui putant tenebras [Col. 0110C] lucem, et lucem, tenebras [40 1Kb] .« Haec lux non est manens. Inde in Job: »Auferetur ab impiis lux sua [41 1Kb] .« Haec lux est saeculi hujus quae allicit, »quia filii hujus saeculi prudentiores sunt filiis lucis in generatione sua [42 1Kb] .« Hi claudicaverunt a semitis suis. Nunc ergo revertamur ad semitam justorum.

Sed est justus qui ex fide vivit [43 1Kb] , et est justus qui quasi leo confidit [44 1Kb] . Primus a terrenis se erigit, secundus subditum corrigit, tertius vehementer diligit. Primus rectam ingreditur semitam, secundus despicit mortem subitam, tertius ad veram suspirat vitam. Primum deducit Dominus per semitam mandatorum, ostendit primum bonorum, dat scientiam ad discretionem bonorum et malorum. Inde dicitur: [Col. 0110D] »Justum deduxit Dominus per vias rectas [45 1Kb] ,« ecce primum; »et ostendit illi regnum Dei [46 1Kb] ,« ecce secundum; et dedit illi scientiam sanctorum [47 1Kb] , ecce tertium. De primo: »Semita justi recta est, rectus callis justi ad ambulandum [48 1Kb] .« Item: »Deduc me in semitam mandatorum tuorum, quia ipsam volui [49 1Kb] .« Secundum quaerebat quae dicebat. »Indica mihi quem diligit anima mea: ubi pascas, ubi cubes in meridie [50 1Kb] .« Et Moyses: »Ostende mihi teipsum [51 1Kb] .« De scientia: »Scientiam Dei volui plus quam holocaustum [52 1Kb] .« Ac si diceret: »Si [Col. 0111A] sciret paterfamilias qua hora fur veniret in nocte, non sineret perfodi domum suam [53 1Kb] .« Secundus justus non timet mortem subitam; videt enim paratum refugium. Dat Deus maturitatem ad consilium, vitam immaculatam in exemplare auxilium. De primo: »Justus si morte praeoccupatus fuerit, in refrigerio erit [54 1Kb] .« De secundo: »Senectus venerabilis est non diuturna neque numero annorum computata [55 1Kb] .« De tertio: »Aetas senectutis vita immaculata [56 1Kb] .« Tertius jam se gaudet esse in Dei protectione, in munere ab inferni afflictione, in pacis futurum delectatione. De primo: »Justorum animae in manu Dei sunt [57 1Kb] ;« de secundo: »Et non tanget illos tormentum malitiae [58 1Kb] ;« de tertio: »Visi sunt oculis insipientium mori, illi autem sunt in pace [Col. 0111B] [59 1Kb] .« Isti sunt tres magi. Primus offert myrrham, secundus thus, tertius aurum [60 1Kb] . Myrrham, scilicet amaritudinem satisfactionis; thus odorem bonae opinionis; aurum splendorem supernae illustrationis. Primus ait: »Manus meae distillaverunt myrrham, et digiti mei pleni myrrha probatissima [61 1Kb] .« Nec mirum, quia »fasciculus myrrhae dilectus meus mihi [62 1Kb] .« Secundis dicitur: »Odor vestimentorum tuorum sicut odor thuris [63 1Kb] .« Nec mirum, quia dilectus meus fuit »quasi redolens thus in diebus aestatis [64 1Kb] .« Pro tertiis dicitur: »Refulsit sol in clypeos aureos et aereos, resplenduerunt montes ab eis [65 1Kb] .« De dilecto enim dicitur: »Caput ejus aurum optimum [66 1Kb] .« Primus ergo Deum orat; secundus Deum adorat; tertius regem honorat. Primus in [Col. 0111C] spe, secundus in fide, tertius in charitate. Primo dicitur: »Subditus esto Domino, et ora eum [67 1Kb] ;« pro secundo in Apocalypsi angelus ad Joannem: »Dominum adora [68 1Kb] ;« pro tertio: »Honor regis judicium diligit [69 1Kb] .« In primo redemptorem, in secundo justificatorem, in tertio reparatorem. Primus ergo vadit semitam duram, secundus semitam rectam, tertius semitam pacificam. Primus enim ambulat in defectu; secundus in profectu; tertius in affectu. De primo: »Propter verba labiorum tuorum ego custodivi vias duras [70 1Kb] ;« de secundo: »Semita justi recta est, rectus callis justi ad ambulandum [71 1Kb] ;« de tertio: »Viae ejus viae pulchrae et omnes semitae ejus pacificae [72 1Kb] .« Primus suam plangit negligentiam, [Col. 0111D] secundus in virtutibus multam habet vigilantiam, tertius in amore servando multam adhibet diligentiam. Primus suam confitetur turpitudinem; secundus comitem habet sollicitudinem; tertius offert Deo devotionis pinguedinem. De primo: »Justus in principio accusator est sui [73 1Kb] ;« de secundo: »Justus cor suum tradit ad vigilandum diluculo ad Dominum qui fecit illum [74 1Kb] ;« de tertio: »Oblatio justi impinguat altare [75 1Kb] .« Primus affert munus suum ad pedes Christi; secundus ad manus; [Col. 0112A] tertius ad pectus. Primus in propitiatorio, secundus in tabernaculi refectorio, tertius in aureo Salomonis reclinatorio. Primus inveniet remissionem, secundus consolatoris refectionem, tertius pacem et devotionem. Primus dicit: »Deus, propitius esto mihi peccatori [76 1Kb] ;« pro secundo dicitur Eliae: »Surge, comede, grandis enim tibi resta, via [77 1Kb] ;« et sponsa: »Comedite, amici, et inebriamini, charissimi [78 1Kb] .« Pro tertio: »Ego dormio et cor meum vigilat [79 1Kb] .« Primum accipit ad pedes Domini Maria Magdalene [80 1Kb] ; secundum apostoli in coena [81 1Kb] , tertium super pectus Domini recumbens evangelista Joannes [82 1Kb] .

Quilibet istorum est quasi semita justi, quae quasi lux splendet. Lux ista triplex est: Est enim lux quae [Col. 0112B] Christum nuntiat; est quae ad Christum ducit; est quae Christum glorificat. Nuntiat venientem, deducit ad subvenientem, glorificat in Christo pervenientem. Pro prima cantatur: »Lux fulgebit hodie super nos [83 1Kb] ;« pro secunda: »In luce sagittarum tuarum ibunt in splendore fulgurantis hastae tuae [84 1Kb] .« Pro tertia: »Lux perpetua lucebit sanctis tuis, Domine [85 1Kb] .« Inde tres luces apparuisse pro Christo legimus. Prima pastoribus in nativitate, quia »claritas Dei circumfulsit illos [86 1Kb] ;« secunda in stellae apparitione. Unde: »Stella sicut flamma coruscat [87 1Kb] ;« tertia in transfiguratione. Inde: »Refulsit facies ejus sicut sol [88 1Kb] .« Per primam apparuit Christi humanitas, per secundam benignitas, per tertiam veritas. Humanitas, per quam diaboli minuit potestatem; benignitas, per [Col. 0112C] quam nostram relevavit infirmitatem; veritas, per quam suam ostendit felicitatem. In primo nostram assumpsit miseriam; in secundo suam fecit nobiscum misericordiam; in tertio nos ad angelorum sublevabit excellentiam. De prima luce dicitur: »Lux in tenebris lucet [89 1Kb] ;« de secunda: »Erat lux vera quae illuminat omnem hominem venientem in hunc mundum [90 1Kb] ;« de tertia; »Et vita erat lux hominis [91 1Kb] .« Per primam ergo liberati a diabolo sumus laetificati, per secundam a Christo empti, per tertiam erimus exaltati. De prima: »Lux orta est justo, et rectis corde laetitia [92 1Kb] .« Unde legitur: »Erat civitas parva et pauci viri in ea, et rex potens obsedit eam: et inventus est vir unus pauper in ea, [Col. 0112D] qui liberavit eam super sapientiam, et postea nemo recordatus est illius [93 1Kb] .« Civitas haec mundus est, in quo Christus natus est. Unde: »Et homo natus est in ea [94 1Kb] ;« et: »Ille liberavit pauperem a potente, et pauperem cui non erat adjutor [95 1Kb] .« Pro hac dicitur: Lux de luce apparuisti, Christe. Christus dicitur unctus; ipse enim ungit nos. Inde: »Oleum effusum nomen tuum.« Hac luce apparuit benignitas. »An nescis quia benignitas Dei ad poenitentiam te adducit [96 1Kb] .« De tertia: »Ecce Dominus veniet, et omnes [Col. 0113A] sancti ejus cum eo, et erit in die illa lux magna [97 1Kb] .« Haec lux facit perfectum usque ad quod crescit semita justorum. Sed notandum quod est dies factus, et est dies infectus, et est dies refectus, et est dies perfectus. Primus fuit gratiae infusio, secundus de peccato confusio, tertius Christi incarnatio, quartus gloriae exhibitio. Primum enim Deus inspiravit, secundum peccatum obscuravit, tertium reparavit, quartum Deus ab aeterno justis praeparavit. De primo: »Erit lux diei unius, sicut lux septem dierum [98 1Kb] ,« scilicet septem donorum Spiritus sancti, quae in Adam fuerunt; de secundo: »Pereat dies in qua natus sum [99 1Kb] ,« et: »Diem hominis non desideravi, tu scis [100 1Kb] ;« et: »Dies mei sicut umbra declinaverunt [1 1Kb] ;« de tertio: »Abraham exsultavit ut videret [Col. 0113B] diem meum: vidit et gavisus est [2 1Kb] ;« de quarto in hoc loco. Item: »Et thronus ejus sicut dies coeli [3 1Kb] ,« in qua »videbitur Deus deorum in Sion [4 1Kb] .« Ad quam nos perducat ipse Christus Jesus, »cui est honor et gloria in saecula saeculorum [5 1Kb] . Amen.«


Si ignoras te, o pulcherrima inter mulieres.

[CARD] Haec enim sunt verba filii, qui ad matris interrogationem non respondet, sed magis ostendit quod illa quaestio non habeat locum, pro eo quod mater ejus non solum iis qui sunt in grege, sed etiam iis qui de grege non sunt; non solum palmitibus qui sunt in vite, sed etiam iis qui de vite sunt praecisi prodesse valeat et debeat: et non solum possit justis conservare gratiam, sed etiam reis veniam [Col. 0113C] promereri. Dicit ergo: Si ignoras te, id est an ignoras te; et debet pronuntiari te cum pondere, ac si dicat: An ignoras te, quod sis stella maris, quae non solum bene merentes dirigis, sed etiam errantes et devios reducis ad portum salutis? An ignoras te, quod sis mediatrix Dei et hominum, ut peccatores discordantes a filio tuo reducas ad concordiam? An ignoras quod sis pulcherrima mulierum, et ideo in intercedendo pro peccatoribus potentissima? An ignoras quod propter pulchritudinem tuam sit vox tua dulcis [6 1Kb] , et mihi desiderabilis, et preces tuae validae? Unde inferius: »Sonet vox tua in auribus meis, vox enim tua dulcis [7 1Kb] ,« ideo quidem dulcis est, id est quia »facies tua est decora [8 1Kb] .« His igitur auditis et intellectis plenius mater ex paucis verbis [Col. 0113D] filii multa colligens et intelligens, quod non tantum justis, sed peccatoribus, non ovibus quae sunt in ovili, sed etiam errantibus suas debeat operas, statim pro eis preces assumit ad filium, dicens: Egredere, et abi post vestigia gregum, et pasce hoedos tuos juxta tabernacula pastorum. Ac si dicat: Docuisti me, fili: jam non ignoro me stellam maris et reconciliatricem erronearum ovium. Et quia in hoc a te sum edocta, supplico tibi, fili charissime, egredere de claustris severitatis ad latitudinem misericordiae, et abi post vestigia gregum, ut oves fugitivas et erroneas in humeris tuis ad ovile reportes [9 1Kb] , [Col. 0114A] et azymis sinceritatis et veritatis [10 1Kb] pasce peccatores, qui sunt haedi. et immunditiae filii per culpam; sed tamen tui sunt per naturam, qui hoedi sunt juxta tabernacula pastorum sanctorum. Haeretici enim qui per istos haedos significantur, juxta tabernacula pastorum sanctorum esse dicuntur, illa ratione, quia, licet eos impediat falsitatis mistura ne sint in tabernaculis Ecclesiae, tamen non omnino longe sunt a tabernaculis, quia aliquid retinent de doctrina veritatis.


Equitatui meo in curribus Pharaonis assimilavi te, amica mea.

[THO.] Id est, dum male operando adhuc esses in curribus Pharaonis, ego te equitatui meo assimilavi, attendens quod te praedestinaverim, et equis meis te [Col. 0114B] comparavi. Omnes enim qui male vivunt sunt equi in curribus Pharaonis, id est sub regimine ejus qui currus ejus ducit, scilicet diaboli. Omnes enim qui bene vivunt in curribus Dei sunt, id est sub ejus regimine, et ipse est ascensor eorum: Quia sponsae praesumptio dure et absque re reprehensa erat, ne tristior remaneret, bona illi aliqua quae jam acceperat ad memoriam reducuntur, et aliqua quae non acceperat promittuntur. Sed et pulchra perhibetur et appellatur amica, et dicitur: Fortem te feci ut pugnes contra currus Pharaonis. Bellum istud actuale in nobis est spirituale. Ibi populus eductus de Aegypto, hic homo de saeculo; 20 ibi Pharao est prostratus, hic diabolus; ibi currus Pharaonis subvertuntur [11 1Kb] , hic carnalia desideria [Col. 0114C] quae militant adversus animam subruuntur [12 1Kb] . Illi fluctibus, ista fletibus; marini illi, amari isti. Tres sunt currus Pharaonis: primus malitiae, secundus luxuriae, tertius avaritiae. Currus malitiae quatuor habet rotas, scilicet saevitiam, impatientiam, audaciam, impudentiam. Velox est iste currus ad effundendum sanguinem [13 1Kb] , qui nec innocentia sistitur, nec patientia retardatur, nec timore frenatur, nec pudore inhibetur. Trahitur autem duobus pernicibus equis, scilicet terrena potentia, et saeculari pompa. His praesident duo aurigae, scilicet tumor et livor. Tumor pompam, livor potentiam agit. Qui in se firmiter stat, tumore est pressus, gravitate modestus, humilitate solidus, puritate [Col. 0114D] sanus. Aura hujus vanitatis non leviter rapietur. Luxuriae vero currus habet quatuor rotas, scilicet ventris ingluviem, coitus libidinem, vestium mollitiem, otii saporisque resolutionem. Trahitur duobus equis, scilicet prosperitate vitae, et abundantia rerum. His duo praesident aurigae, scilicet ignaviae torpor, infida securitas. Hi nec calcaria nec flagella habent; sed pro his utuntur conopeo ad faciendam umbram, et flabello ad citandum ventum. Conopeum est dissimulatio umbram faciens et protegens ab aestu curarum; flabellum effusio est, ventum adulationis apportans. Currus [Col. 0115A] avaritiae quatuor rotis vertitur vitiorum. Haec sunt pusillanimitas, inhumanitas, contemptus Dei, oblivio mortis, jumenta trahentia, tenacitas et rapacitas. His est unus auriga, habendi amor. Hi sunt currus Pharaonis. Sunt et currus Dei tres. Est enim currus Eliae, et currus Elias, et currus eunuchi Candacis reginae. Currus Elias est de quo clamat Eliseus: »Pater mi, pater mi, currus Israel et auriga ejus [14 1Kb] .« Qui enim patienter portat subditos, sicut Elias Israel, ipse est currus iste qui dicitur patientiae vel paternitatis. Quatuor habet rotas: Prima temporalium administratio, secunda infirmitatum operosa compassio, tertia in tentatione consolatio, quarta in injuria a subditis irrogata gloriatio. De prima ait Apostolus: »Qui tribuit in [Col. 0115B] simplicitate [15 1Kb] ,« et: »Qui bene ministraverit, gradum bonum acquiret [16 1Kb] ;« de secunda: »Alter alterius onera portate, et sic adimplebitis legem Christi [17 1Kb] ;« de tertia: »Si occupatus fuerit homo in aliquo delicto, vos qui spiritales estis instruite hujusmodi in spiritu lenitatis [18 1Kb] ;« de quarta: »Maledicimur et benedicimus, persecutionem patientes et sustinentes [19 1Kb] .« Duo equi trahunt hunc currum, scilicet misericordia cum hilaritate, sollicitudo de fratris salute, et de reddenda ratione. De his duobus Apostolus: »Qui praeest in sollicitudine, qui ministrat in hilaritate [20 1Kb] .« Auriga est ipse doctor qui instruit. Idem enim currus Israel et auriga ejus. Est autem currus Eliae igneus, de quo dicitur: »Currus igneus et equi ignei diviserunt [Col. 0115C] utrumque [21 1Kb] ;« iste est charitatis. Quatuor ejus rotae sunt quatuor fervores. Primus est zelus Dei ut honoretur. Unde: »Zelus domus tuae comedit me [22 1Kb] .« Secundus est zelus proximi, ut salvetur. Unde: »Aemulor enim vos Dei aemulatione [23 1Kb] .« Pro isto: »Concaluit cor meum intra me [24 1Kb] .« Pro primo: »In meditatione mea exardescit ignis [25 1Kb] .« Tertius est fervor macerandae carnis. Qui enim Christi sunt, carnem suam crucifixerunt cum vitiis et concupiscentiis [26 1Kb] . Unde: In igne enim zeli mei devorabitur omnis terra [27 1Kb] , id est omne terrenum. Quartus est devotionis. Isto »Inflammatum est cor meum, et sic renes mei commutati sunt [28 1Kb] .« Inde dictum est ad Eliam: »Quid hic agis, Elia? Zelans zelo pro Domino [29 1Kb] .« De his duobus dictum [Col. 0115D] est: »Ure renes meos et cor meum [30 1Kb] .« Duo equi trahunt hunc currum, scilicet amor et desiderium. De primo: »Fortis est ut mors dilectio tua,« etc. [31 1Kb] De secundo: »Nonne cor nostrum ardens erat in nobis de Jesu, dum loqueretur nobis in via?« [32 1Kb] Hujus auriga est contemplatio, quae ducit equo istos. Unde David: »Emitte lucem tuam et veritatem tuam, ipsa me deduxerunt et adduxerunt in montem sanctum tuum [33 1Kb] .« Est et currus eunuchi Candacis reginae [34 1Kb] , scilicet pudicitiae currus. Eunuchi [Col. 0116A] enim sunt qui amore Dei continent. Item, iste habet quatuor rotas. Prima est contemptus coitus, pro contagio carnalis maculae. Unde Apostolus: »Omne peccatum quod fecit homo, extra corpus est; qui autem fornicatur, in corpus suum peccat [35 1Kb] ,« scilicet illud maculando. Secunda est ejusdem odium, quia vix potest esse sine peccati admistione. Unde fornicator dicitur proprie uxoris amator ardentior, a Psextopythagorico. Tertia est abstinentia a coitu, quia impeditur vacatio Dei viri et feminae consensu et prolis educatione. Unde Apostolus: »Tribulationem habebunt hujusmodi [36 1Kb] .« Quarta est abstinentia propter dignitatem virtutis castimoniae. Unde Augustinus: Nulla fecunditas conjugalis sanctae virginitati potest [Col. 0116B] comparari. Duo equi sunt duo privilegiata miracula et singularia, scilicet in Christo et Maria. In Maria, quia peperit virginitas; in Christo, quia virginem humanitate univit sibi divinitas. Auriga est praemium in patria, scilicet quia virgines familiarius caeteris Christo adhaerebunt, sicut ait Augustinus: Alii Christum in regno sequentur in omnibus, praeterquam cum in decore virginitatis incedit. In tali curru sedet eunuchus, scilicet quilibet in Christo continens. Et legitur in Isaia: »Sicut ovis ad occisionem ductus est [37 1Kb] ,« quia tales Christi passionem digni sunt praedicare. Sed quia sola virginitas ad intelligendum non sufficit, Philippus qui interpretatur os lampadis, in eodem curru sedet [38 1Kb] , ut quod per se non potest intelligere [Col. 0116C] virgo, suppleat auditus magistrorum. Currus luxuriae persequitur Israel, ne carnem suam cum vitiis et concupiscentiis crucifigat [39 1Kb] ; currus avaritiae, ne peccata sua eleemosynis et iniquitates suas misericordiis pauperum redimat [40 1Kb] ; currus malitiae, ut non simpliciter agat, sed fratrem suum in omni negotio circumveniat [41 1Kb] . His opponuntur tres alii currus: currus enim pudicitiae portat eos ultra aquas voluptatum; currus patientiae ducit eos per desertum; currus vero charitatis de Jordane transmittit in terram patrum suorum [42 1Kb] .

Itaque qui volunt fugere Aegyptum, aliquando habent mare ante se, aliquando circa se, aliquando post se. Mare est mundus, quem habet homo ante se ad impedimentum, circa se in auxilium, post [Col. 0116D] se in firmamentum. Ad impedimentum, ne convertatur in auxilium, ut tentationibus exercitatus otiosus non inveniatur; ad firmamentum, ut prorsus abjecta mundi voluptate, diabolo via tentandi non relinquatur. In primo est timor, in secundo labor, in tertio dolor. Timor futurorum periculorum, labor instantium certaminum, dolor praeteritorum malorum. Timor ex pusillanimitate, labor in virtute patientiae, dolor ex compunctione. In curru luxuriae sedebant duo presbyteri quaerentes incestare [Col. 0117A] Susannam [43 1Kb] . In curru avaritiae scio sedere Ananiam et Saphiram [44 1Kb] ; in curru malitiae Jezabel persequentem Eliam [45 1Kb] . Item, in curru pudicitiae sedit Susanna, in curru patientiae Job, in curru charitatis Maria Magdalena. Susanna cum recusat stuprum, Job in adversitate laudans Deum, Maria dum »dimissa sunt ei peccata multa, quoniam dilexit multum [46 1Kb] .« Cantat Susanna: »Non derelinquam legem Dei mei. Melius est mihi incidere in manus hominum [47 1Kb] ;« cantat Job: »Sicut Domino placuit ita factum est, sit nomen Domini benedictum [48 1Kb] ;« cantat Maria Magdalena: »Tulerunt Dominum meum, et nescio ubi posuerunt eum [49 1Kb] .« In primo sedens Jesus Christus elevatus est in coelum [50 1Kb] , quia »currus Dei decem millibus multiplex. Dominus in [Col. 0117B] eis in Sinai sancto [51 1Kb] ;« in secundo sedens Elias est translatus, quia currus igneus et equi ignei eum diviserunt ab Eliseo [52 1Kb] ; in tertio sedens eunuchus baptizatus est a Philippo [53 1Kb] .


Equitatui meo in curribus Pharaonis assimilavi te, amica mea.

[CARD.] Verba sunt filii ad matrem, et respicit iste versiculus cum sequentibus ad illum versiculum superiorem, scilicet: »Si ignoras te, o pulcherrima inter mulieres!« Ut enim non se ignoret, hic docet eam quantae sit potentiae contra spirituales nequitias. Et quia vocavit eam pulcherrimam mulierum, consequenter de ipsius pulchritudine subjungit. Dicit ergo: O amica mea, prae [Col. 0117C] caeteris mihi dilecta, ego in curribus Pharaonis deterrendis et conterendis, assimilavi te equitatui meo. Currus Pharaonis, malitiae sunt Satanae, qui contra fideles animas velut in quatuor rotis militat, in quatuor vitiis quatuor virtutibus cardinalibus oppositis. Equitatus autem Christi, potest intelligi sanctorum exercitus, in quorum acie spiritus corporibus, velut equites praesidentes, carnem freno temperantiae retinent, ne se praecipitet currendo post concupiscentias, et eamdem ne pigra sit et inobediens, stimulis timoris et amoris divini urgent, velut calcaribus ad cursum boni operis. Hi sunt equi, quos Josue subnervasse, non occidisse legitur, ne nimis currerent, et tamen aratris et portandis oneribus competerent [54 1Kb] . Caro [Col. 0117D] enim occidenda non est, sed castiganda, ne superba sit et lasciva, et ut ad bona obediens sit opera in servitutem redigenda. Equitatus igitur sive exercitus iste, cui assimilatur beata virgo in deterrendis, et perturbandis et effugandis spiritualibus nequitiis, est illa sanctorum castrorum acies ordinata, quibus omnibus ipsa una beata Virgo comparatur incutiendo terrorem malignis spiritibus. Ubi inferius dicitur: »Terribilis, ut castrorum acies ordinata [55 1Kb] .« Potest autem etiam equitatus Christi intelligi illa triumphalis militia, qua [Col. 0118A] contra diabolum militavit, sedens in equo carnis. De quo equitatu dicit Habacuc ad Dominum: »Et equitatus tuus salus [56 1Kb] .« Nam equitatus ejus contra insultus diaboli, fuit salus hominum. In hoc quoque loco dicit alia translatio: »Equo meo in curribus Pharaonis assimilavi te, amica mea.« Hic est ille equus de quo dicit Zacharias: »Vidi per noctem, et ecce vir ascendens super equum rufum [57 1Kb] .« Hic est equus humanitatis assumptae, proprio sanguine rubricatus: cui velut equo insidens Deus, de diabolo triumphavit. Dicit ergo filius: In curribus Pharaonis et exterrendis et conterendis, et si non adaequavi, tamen assimilavi te equitatui meo, sive equo meo, o mater dilectissima, quia, licet in exterrendis et conterendis castris diaboli non [Col. 0118B] adaequatur humana deitati maternalis virginitas, in his tamen eidem assimilatur prae caeteris. Post haec autem pulchritudinem matris commendat, et dicit.


Pulchrae sunt genae tuae sicut turturis.

[THO.] Consuetudo est turturis amisso pari suo, alii deinceps adhaerere, sed semper solitarius esse gemit absentiam. Haec est sancta anima, quae desiderio sponsi, id est Christi gemit, quo carere videtur, dum in hoc conversatur exsilio; et dum quem diligit non invenit, ab omni alieno amore se subtrahit; et sic quadam verecundia exteriorem genam, scilicet sinistram et dexteram, scilicet interiorem quodam rubore afficiens, pulchritudine [Col. 0118C] castitatis splendescere facit, scilicet exterius disciplinam, interius castimoniam conservans. Verecundiam sponsae revelat, laudans eam a pudore, a castitate. Facies sponsae est intentio. Duae genae, res et causa, id est quid intentat et propter quid. Ex his enim duobus, vel decor animae, vel deformitas judicatur. Intendere autem quasi in Deum non in Deum, sed in saeculum, saecularis animae est, nec habet aliquam genarum pulchram. Intendere autem quasi in Deum et non propter Deum hypocrisis est. Haec etsi una facies videtur decora, eam tamen simulatio deturpat. Si autem in Deum intendat ob vitae praesentis necessitatem, vitio pusillanimitatis faciem ejus dicimus subobscuram. Sin autem in aliud tendat quam in Deum, [Col. 0118D] tamen propter Deum officium implet Marthae, nec dicimus eam turpem, sed ad perfectum decoris non pervenit. Inter sublimia sanctorum exercitia hae virtutes praecipuae sunt, quia et Deo charos et hominibus exhibent reverendos, scilicet fides, verecundia, pudicitia, frugalitas, humilitas, innocentia, simplicitas, et sublimis in divina mentis intentio. Sic accipe in turture. Fidem in viro servat, dum eo mortuo alteri locari recusat; verecundia ornatur, quae absque legitimo jure nullius copulam patitur; pudicitia fulget, quae [Col. 0119A] nihil indecens, nihil turbidum suis moribus exhibet; frugalitate decoratur, quae non carnibus, sed puro grano vescitur; humilitatem servat, quae pro cantu gemitum celebrat; innocentiam sequitur, quae nec minimis quidem animalibus laesionem inferre cognoscitur; simplicitate gaudet, quae nec cum dolosis avibus dolum exercere cognoscitur. Montium atque arborum sublimia diligit, et solivaga singularitate laetatur. Tria sunt genera verecundiarum, quo peccata sua quis dicere erubescit. Duplex laudabile est: quo pius animus coram Deo et hominibus bona providens [58 1Kb] , omne quod coram Deo indecens est, et ante homines indecorum, et mente cogitare, lingua proferre, et opere perpetrare omnibus [Col. 0119B] 21 modis erubescit. Virtus pudicitiae apud homines nos reddit venerabiles, angelis desiderabiles, ipsi Deo probabiles atque amabiles. Haec virtus conscientiam mundat, servat affectum, intellectum illuminat, pium in animo propositum roborat, amicos attrahit, reprimit adversos, confundit daemones, invitat angelos, claudit inferos, coelos aperit, cum fiducia ipsi Deo assistit. In turture etiam commendatur innocentia: haec est firmitas vitae, suavitas continentiae, tranquillitas animi, securitas cordis, sedes virtutis, aula sapientiae. Conscientia nostra facies interioris est hominis. Unde in sequentibus: »Ostende mihi faciem tuam, sonet vox tua in auribus meis [59 1Kb] .« Per eam enim Deo cognoscimur. Haec duas habet genas. Prima est pudor, qua purificata [Col. 0119C] conscientia erubescit pulsata tentationibus; secunda est qua erubescit de bonis quae agit vanis extolli favoribus. Tentationum aut de quibus erubescit septem sunt genera: prima est importuna, secunda dubia, tertia subita, quarta occulta, quinta violenta, sexta fraudulenta, septima perplexa: importuna est illa quam a recordationis nostrae oculis amovere vix possumus: quae saepe amota, saepe redit et animum inquietare non desinit. Illa dubia est quae animum ita dubietatis nubilo involvit, ut quid certum tenere debeat discernere nesciat. Subita est quae judicium rationis praevenit, ita ut mens impetu praeventa, ejus insidias praevenire non possit, et citius delectatione transigitur, quam circumspectione [Col. 0119D] muniatur. Occulta est per quam fit saepe ut ibi negligamus ubi solliciti esse debemus. Ipsa enim facit ut res noxia in considerationem non adducatur. Violenta est quae vix aut nunquam humana industria superari potest. Fraudulenta est quae animum seducit, ita ut bonum dicat malum et econverso. Perplexa est qua sub uno eodemque tempore mens variis vitiis impetitur, ut vel in uno labatur. Importuna est quae procaciter insisti: dubia, quae animum nubilo dubietatis involvit; subita, quae judicium rationis praevenit; occulta, quae judicium deliberationis subterfugit; violenta, quae vires mentis [Col. 0120A] transcendit; fraudulenta, quae animum seducit, perplexa, quae variis vitiis impetit. De prima, quae dicitur importuna, in Job dicitur: »Lapidem excavant aquae, et abluvione paulatim terra consumitur [60 1Kb] .« Item de secunda scilicet dubia in Job: »Idcirco cogitationes meae variae succedunt sibi, et mens mea in diversa rapitur [61 1Kb] .« De tertia scilicet subita, per Jeremiam dicitur: »Velociores fuerunt persecutores nostri aquilis coeli [62 1Kb] :« id est speculationibus animi. Pro quarta scilicet occulta Job rogabat Dominum, dicens: »Quantas habeo iniquitates et peccata, scelera mea et delicta ostende mihi [63 1Kb] .« Item Job de violenta quae est quinta: »Quasi rupto muro et aperta janua, sic irruerunt in me, et ad meas miserias evoluti sunt [63* 1Kb] .« De [Col. 0120B] sexta scilicet fraudulenta, ait Salomon: »Sunt viae quae videntur hominibus rectae; novissima autem earum ducunt ad mortem [64 1Kb] .« De septima, id est perplexa, dicitur de Vehemoth: »Nervi testiculorum ejus perplexi [64* 1Kb] .« Contra has septem dixit David: »Septies in die laudem dixi tibi [65 1Kb] .« Et notandum quod prima periculosior est quam secunda, et tertia, et sic per ordinem caeteris. Hos septem modos tentationis breviter ponit David cum dicit: »Scuto circumdabit te veritas ejus [65* 1Kb] .« Contra primam, quae importuna est, scutum opponimus, cum dicitur: »Scuto circumdabit te veritas ejus.« Contra dubiam dicitur: »A timore nocturno.« Quod enim nocte fit dubium est. Propter subitam dicitur: »A sagitta volante [66 1Kb] ,« quia subito vulnerat. Ista sagitta [Col. 0120C] aliquando in nocte, aliquando in die volat. In nocte, ut »Paraverunt sagittas suas in pharetra, ut sagittent in obscuro rectos corde [66* 1Kb] .« In nocte volat cum subito animum pulsat, et malum quod suadet bonum esse dissimulat. In die volat cum praecipitanter malum suggerit, quod malum esse non ignorat. Unde: »A sagitta volante in die [67 1Kb] .« De occulta: »A negotio perambulante in tenebris [68 1Kb] ,« quia »qui male agit, odit lucem [69 1Kb] .« De violenta: »Ab incursu [70 1Kb] ,« quia contra violentum hostem fortiter currendum est. Contra fraudulentam dicitur: »A daemonio meridiano [71 1Kb] .« In meridie sol et splendidior est et ferventior. Tunc enim ad nos diabolus cum splendore et fervore venit, scilicet quando [Col. 0120D] transfigurat se in angelum lucis. De multiplici dicitur: »Cadent a latere tuo mille, et decem millia a dextris tuis [72 1Kb] .« Miles in sinistra clypeum, in dextra gladium gerit. Item sunt duo genera vitiorum, scilicet carnalia et spiritualia, et sic alia exercentur carnaliter, alia spiritualiter. Carnalia itaque sunt ad sinistram, spiritualia ad dexteram. Haec ergo quae sunt ad sinistram spiritualia, impulsu clypei; quae vero ad dexteram, ictu gladii repellimus. Disciplina corporis ad sinistram, disciplina spiritus ad dexteram ponitur. De importuna dicitur: »Tota die constituebant praelia [73 1Kb] ;« de dubia: »Effusa est [Col. 0121A] contentio super principes, et errare fecit eos in invio et non in via [74 1Kb] ;« de subita: »Praeoccupaverunt me laquei mortis [75 1Kb] ;« de occulta: »Quoniam tu illuminas lucernam meam, Domine, Deus meus, illumina tenebras meas [76 1Kb] ;« de violenta: »Ecce ceperunt animam meam, irruerunt in me fortes [77 1Kb] ;« de fraudulenta: »Domine, libera animam meam a labiis iniquis, et a lingua dolosa [78 1Kb] ;« de multiplici: »Multiplicati sunt super me qui oderunt me gratis [79 1Kb] ,« Item de importuna: »Tota die impugnans tribulavit me [80 1Kb] ;« de dubia: »Erraverunt in solitudine in inaquoso [81 1Kb] ; de subita: Praevenerunt me in die afflictionis meae [82 1Kb] ;« pro occulta: »Ab occultis meis munda me, Domine, et ab alienis parce servo tuo [83 1Kb] ;« de fraudulenta: »Qui cogitaverunt supplantare gressus meos [84 1Kb] ;« pro multiplici: »Non timebo [Col. 0121B] millia populi circumdantis me [85 1Kb] .« Importunae est animum inquietare; dubiae animum semper exagitare; subitae, sauciare; occultae, animum excaecare; violentae, animum semper opprimere, fraudulenter infatuare; multiplicis, animum dilaniare. Itaque prima inquietat, secunda exagitat, tertia vulnerat, quarta excaecat, quinta enervat, sexta infatuat, septima dilaniat. Ecce pulchra est una gena, cum semper his verecundatur. Pulchra erit alia, si de bonis suis non extollitur vanis favoribus. Solent vani sua bona opera et ipsi libenter aspicere, et aliis ostendere; secundo, cum ab aliis laudantur, libenter audire; tertio, seipsos in corde suo magnificare. Quarto, opera sua ore suo praedicare. Haec [Col. 0121C] quatuor a se Job removebat, cum diceret: »Si vidi solem cum fulgeret [86 1Kb] ,« ecce primum. »Et lunam incedentem clare [87 1Kb] ,« ecce secundum. »Si laetatum est cor meum in abscondito [88 1Kb] ,« ecce tertium. »Et deosculatus sum manum meam ore meo [89 1Kb] ,« ecce quartum. Solem enim videre est sua bona opera libenter aspicere, et aliis ostendere. Unde Dominus: »Videte ne justitiam vestram faciatis coram hominibus, ut videamini ab eis [90 1Kb] .« Luna splendet cum fama versatur in ore populi [91 1Kb] , qui sunt venditores olei; sed dicat: »Oleum autem peccatoris non impinguet caput meum [92 1Kb] .« Et Isaias: »Popule meus, qui te dicunt beatum, ipsi te decipiunt [93 1Kb] .« Laetantur in abscondito in corde suo, quando, his visis et auditis, magnos se aestimant. [Col. 0121D] Sed occurrit Apostolus: »Qui se aestimat aliquid esse, cum nihil sit, ipse se seducit [94 1Kb] .« Manum suam ore proprio osculantur, quando ore proprio sua opera praedicant, ut ille Pharisaeus: »Deus gratias ago tibi quia non sum sicut caeteri hominum [95 1Kb] .« Et deinde: »Jejuno bis in Sabbato, do decimas omnium quae possideo [96 1Kb] .« Cum haec erubescit sponsa, pulchra est altera gena, et dicitur ei: Pulchrae sunt genae tuae sicut turturis.


Collum tuum sicut monilia.

[Col. 0122A] Collum sponsae sunt praedicatores Ecclesiae. In monilibus gemmae in auro ponuntur. Per aurum sapientia, per lapides opera exprimuntur. Collum ergo sponsae sicut monilia existit, quia praedicator et sapientia se interius induit, et opera exterius exercet quae in sapientia videt. Caput spirituale, Christus; collum, intellectus; corpus, mores et affectus. Igitur per collum istud a capite Christo in corpus morum et affectuum spiritualis gratia quasi cibus transfunditur. Hoc collum non tam ornatur monili, quam comparatur ei, propter intellectus puritatem, veritatem, lenitatem. Puritas a crimine, veritas in coelestium cognitione, lenitas in morum compositione. Item, per collum praedicatores designantur, per quod verbum praedicationis profertur, et secretum cordis aperitur. Et sic corpus Ecclesiae, [Col. 0122B] capiti Christo copulatur. Monile vero muliebre est ornamentum, quod tegenda velat, et exteriora ornat, et corruptores propulsat. In hoc triplex doctorum signatur Providentia. Quidam enim dicenda de Scripturis verbis revelant; quidam dicenda velant, et gregem sibi commissum a corruptoribus haereticis servant. Pretiosum monile ostendit Moyses cum de sacrificiis quaedam soli Deo docuit offerenda per ignem, quaedam a sacerdotibus tantum, quaedam a sacerdotibus et filiis eorum, quaedam etiam a laicis in cibum sumenda. Prima intantum sunt occulta ut soli Deo sint relinquenda. Unde de typico agno: »Si quid residuum fuerit, igne comburetur [97 1Kb] .« Quae a solo sacerdote sunt comedenda, [Col. 0122C] ea sunt quae spirituales capiunt, ut ea possint amare, non docere. Unde illud: »Audivi ineffabilia verba quae non licet homini loqui [98 1Kb] .« Quae a filiis sacerdotum praecepta perfectionis, et illa sublimia fidei mysteria, quae cum sacerdotibus sunt contractanda designantur, quae cum laicis communicanda; communia vitae salubris instituta, quae a corruptoribus defendunt, cum se pro domo Dei haereticis et schismaticis et violentis murum opponunt [99 1Kb] . Item, caput nostrum est divinitas, corpus humanitas. Collum beata Virgo, in qua divinitas humanitati conjuncta est, quae sicut monilis dicitur esse, propter ineffabilem ejus castitatem quam monilis significat. Per collum interior aer emittitur, et exterior attrahitur intus, quia ipsa mediante interior devotio nostra Deo praesentatur, [Col. 0122D] et Dei misericordia redonatur nobis. Item, per collum saliva a capite in corpus trahitur, quia per eam gratia a Deo humano generi impetratur. Inde Job: »Usquequo non parcis mihi nec dimittis me ut glutiam salivam meam?« [100 1Kb] Item, per collum verbum emittitur, quia ex ea Verbum Patris incarnatum natum est. Verbum, inquam, activi generis, quia »omnia per ipsum facta sunt et sine ipso factum est nihil [1 1Kb] .« Verbum passivi generis quia »passus est pro nobis, vobis relinquens exemplum [Col. 0123A] ut sequamini vestigia ejus [2 1Kb] .« Verbum deponentis generis; deposuit enim in morte suam simplam vetustatem et nostram duplam, scilicet suam poenam et nostram culpam et poenam. Unde: »Languores nostros ipse tulit, et dolores nostros ipse portavit [3 1Kb] .« Deposuit culpam, quando »peccata nostra pertulit in corpore suo super lignum [4 1Kb] .« Deponet poenam, quando »reformabit corpus humilitatis nostrae configuratum corpori claritatis suae [5 1Kb] .« Verbum neutri generis, quia nec purus homo est, nec purus Deus. Verbum communis generis, quia homo est et Deus. Monilia fiunt ex auro et lapidibus pretiosis; et magistri debent esse vasa aurea in domo Dei condita sapientia, et lapidibus pretiosis, id est operibus bonis quibus fluenta gratiae propinentur in [Col. 0123B] populo. Unde scriptum est: »Simon filius Oniae, quasi vas auri solidum, ornatum omni lapide pretioso, fluenta gratiae propinavit in populo, et accepit stolam gloriae in consummatione virtutis [6 1Kb] .« Sed notandum quod sunt quinque genera vasorum. Sunt enim vasa lutea, sunt lignea, sunt aenea, sunt argentea, sunt aurea. Prima sunt carnales, secunda superbientes, tertia poenitentes, quarta continentes, quinta praelati sapientes. Prima continent lutum; secunda, ventum; in tertiis est myrrha; in quartis, lilia; in quintis, aromata: lutum luxuriae, ventum superbiae, myrrha amaritudo poenitentiae; lilia, candor puritatis virgineae; aromata, odoramata virtutis internae. De quatuor ait Apostolus: »Non solum sunt in magna domo vasa aurea et argentea, [Col. 0123C] sed et lignea et lutea [7 1Kb] .« De aeneo dicitur in lege: »Si vas in quo offertur sacrificium fuerit aeneum, radetur et lavabitur aqua et mundum erit [8 1Kb] .« Prima sunt vasa contumeliae, secunda irae, tertia misericordiae, quarta transmigrationis, quinta electionis. De primo: »Habet figulus potestatem de luto facere aliud vas in honorem, aliud in contumeliam [9 1Kb] .« De secundo et tertio: »In multa patientia sustinuit Deus vasa irae quae sunt apta in interitum, ut ostenderet divitias gloriae suae in vasa misericordiae [10 1Kb] .« Prima duo sunt vasa pastoris stulti. De quarto Dominus ait ad Ezechielem: »Fac tibi vasa transmigrationis [11 1Kb] .« De quinto ait Dominus de Paulo: »Vas electionis mihi est iste, ut portet nomen meum in gentibus [12 1Kb] .« Audi lutum: »Comminuam [Col. 0123D] eos ut pulverem ante faciem venti, ut lutum platearum delebo eos [13 1Kb] .« Et ventum: »Ventus turbinis venit ab aquilone [14 1Kb] .« Et myrrham: 22 »Fasciculus myrrhae dilectus meus mihi inter ubera mea commorabitur [15 1Kb] .« Et lilia: »Similis est dilectus meus capreae hinnuloque cervorum; qui pascitur inter lilia, donec aspiret dies, et inclinentur umbrae [16 1Kb] .« Et aromata: »Surge, aquilo, et veni, auster, perfla hortum meum et fluent aromata illius [Col. 0124A] [17 1Kb] .« Audi lutum vasis fictilis: »Venite, impleamus nos vino et unguentis pretiosis [18 1Kb] ,« etc. De eodem David: »Infixus sum in limo profundi et non est substantia [19 1Kb] .« Inde gaudet se liberatum sic: »Eduxit me de lacu miseriae et de luto faecis [20 1Kb] .« Isti sunt »quorum Deus venter est [21 1Kb] ;« sed Dominus »tanquam vas figuli confringet eos [22 1Kb] .« Audi quomodo: »Tenent tympanum et citharam; gaudent ad sonitum organi; ducunt in bonis dies suos et in puncto ad inferna descendunt [23 1Kb] .« Lignum quod crescit in altum designat superbiam. Audi ventum istum: »Ascendam, ait Satanas, super altitudinem nubium, similis ero Altissimo [24 1Kb] .« Unde Job: »Vir vanus in superbiam erigitur, et quasi pullum onagri se liberum natum putat [25 1Kb] .« Inde ad ipsum dicitur: [Col. 0124B] »Quid te elevat cor tuum, et quasi magna cogitans attonitos habes oculos?« [26 1Kb] Sed tales confringet Dominus. Nam »oculos superborum humiliabit, et confringet Dominus cedros Libani [27 1Kb] .« Vasa aenea sunt poenitentes. De his dictum est in lege: »Lavabitur aqua vas aeneum, et defricabitur et mundum erit [28 1Kb] .« Lavabitur aqua in confessione, defricabitur in satisfactione, erit mundum conversatione. Ecce myrrha. De primo: »Lavabo per singulas noctes lectum meum, lacrymis meis stratum meum rigabo [29 1Kb] .« Et Apostolus: »Emundemus nos ab omni inquinamento carnis et spiritus [30 1Kb] .« De secundo idem: »Obsecro vos ut exhibeatis corpora vestra hostiam viventem sanctam Deo placentem [31 1Kb] .« De tertio idem: »Omnia facite sine murmuratione et haesitationibus, ut [Col. 0124C] sitis sine querela et simplices filii Dei, sine reprehensione in medio nationis pravae et perversae [32 1Kb] .« Isaias: »Lavamini, mundi estote [33 1Kb] .« Vasa argentea sunt virgines, scilicet »argentum igne examinatum [34 1Kb] ,« id est tentationes carnis. Isti sunt »pennae columbae deargentatae [35 1Kb] ,« scilicet Ecclesiae quae virgo est. Hujus »caput est Christus [36 1Kb] .« Pennae, virgines quae caeteris altius volant. Nam »sequuntur Agnum quocunque ierit [37 1Kb] .« In his sunt lilia in quibus requiescit Christus, qui pascit inter lilia septus choreis virginum, »qui pascit inter lilia donec aspiret dies, et inclinentur umbrae [38 1Kb] .« Quibus Paulus: »Despondi vos uni viro virginem castam exhibere Christo [39 1Kb] .« Sunt et vasa aurea, scilicet sapientes in quibus sunt odoramenta virtutum.

[Col. 0124D] Sed notandum quod sunt vasa ad ablutionem, vasa ad refectionem, vasa ad Dei venerationem. Prima nos Deo reconciliant; secunda proximum erudiunt; tertia Deum ad amorem nostrum invitant. In figura primorum posuit angelus ad caput Eliae panem subcinericium et vas aquae [40 1Kb] . Et Jacob filiis suis: »Tollite vobiscum de optimis fructibus terrae in vasis vestris, et deferte viro munera [41 1Kb] .« De secundis dicitur: In conviviis Assueri regis »bibebant qui invitati [Col. 0125A] erant aureis poculis, et aliis atque aliis vasis cibi inferebantur [42 1Kb] .« »Et filius matri vasa inferebat, et illa infundebat [43 1Kb] .« Propter tertia: »Sapientes virgines acceperunt oleum in vasis suis cum lampadibus et exierunt obviam sponso et sponsae [44 1Kb] .« Sunt autem vasa aurea quae nunquam habent aromata; sunt quae habent et non retinent ea; sunt quae habent et ea semper servant illibata. Primi sunt sapientes fulgentes scientia absque virtute; secundi sapientes fulgentes scientia cum virtute, quam tamen amittunt in tentatione; tertii sunt sapientes cum scientia et virtute, quam conservant in soliditate. De primis: »Calix aureus Babylonis in manu Domini, de vino ejus biberunt omnes gentes [45 1Kb] .« Secunda sunt vasa templi Hierusalem, quae Nabuzardam [Col. 0125B] princeps cocorum transtulit in Babylone [46 1Kb] . Unde Jeremias: »Quomodo obscuratum est aurum, mutatus est color optimus?« [47 1Kb] De tertiis dicitur in Apocalypsi de senioribus: »Habebant singuli citharas aureas et phialas plenas odoramentorum [48 1Kb] .« Inde dicitur: »Simon filium Oniae quasi vas auri solidum, ornatum omni lapide pretioso,« fluenta gratiae propinavit in populo, »et accepit stolam gloriae in consummatione virtutis [49 1Kb] .« De secundis dicitur: »Quomodo obscuratum est aurum, mutatus est color optimus [50 1Kb] .« De hoc dicitur: »Tanquam vas auri solidum [51 1Kb] .« De tertiis dicitur: »Dispersi sunt lapides sanctuarii in capite omnium platearum [52 1Kb] .« De isto: »Ornatus omni lapide pretioso [53 1Kb] .« [Col. 0125C] Ex defectu illius: »Qui vescebantur voluptuose, interierunt in viis [54 1Kb] .« De isto: Fluenta gratiae propinavit in populo. De isto: »Qui nutriebantur in croceis amplexati sunt stercora [55 1Kb] .« De isto: »Accepit stolam gloriae in consummatione virtutum [56 1Kb] .« Illud itaque est ornatum omni lapide pretioso. Lapides pretiosi sunt virtutes in habitu; lapides pretiosi sunt opera in actu; lapides pretiosi sunt religiosi in conventu. Primi sunt ornamentum spirituum, secundi corporum, tertii congregationum. Interius itaque ornat justum virtutum connexio, exterius operum distinctio; a latere religiosi consolatio. De primo ad Luciferum: »Omnis lapis pretiosus operimentum tuum [57 1Kb] .« De secundo Paulus: »Alii aedificant aurum, argentum, lapides pretiosos [Col. 0125D] [58 1Kb] .« De tertio: »Dispersi sunt lapides sanctuarii in capite omnium platearum [59 1Kb] .« De his quoque Isaias: »Sternam per ordinem lapides tuos, et fundabo te in sapphiris, et ponam jaspidem propugnacula tua, et portas tuas in lapides sculptos [60 1Kb] .« Sapphirus est coelestis coloris, scilicet virtutes quae sunt fundamentum omne aedificii spiritualis. Jaspis virentis coloris, sunt opera bona quae non marcescunt defectu, et sunt propugnacula. His enim pugnamus. Sculpti lapides sunt religiosi, qui se assiduis flagellationibus [Col. 0126A] sculpunt, dum corpus castigant et corda observant. Isti sunt etiam portae, quia suo exemplo alios ducunt ad regnum. Tale vas aureum fluenta gratiae propinavit in populo.

Tria sunt fluenta gratiae, scilicet lacrymosa poenitentia, litteralis scientia, coelestis sapientia. Prima est mundans, secunda fecundans, tertia inundans. Prima enim lavat fetorem; secunda instruit in amorem; tertia infundit saporem. De prima: »Lavabo per singulas noctes lectum meum, lacrymis meis stratum meum rigabo [61 1Kb] .« De secunda: »Ecce declino in eos, ut flumen pacis [62 1Kb] ,« quod est fraterna charitas. De tertia: »Et ut torrens inundans gloriae gentium [63 1Kb] ,« quae est sapor supernus. De primo: Fluenta gratiae propinavit in populo, ut invitetur ad [Col. 0126B] poenitentiam. De secundo: Fluenta gratiae propinavit in clero, ut instruantur ad fidem catholicam. De tertio: Fluenta gratiae propinavit in claustro, ut sapiant »quae sursum sunt, non quae super terram [64 1Kb] ,« et ideo »accepit stolam gloriae in consummatione virtutis [65 1Kb] .«

Sed notandum quod primo accipimus justitiam vel stolam justitiae; secundo, stolam salutaris laetitiae et sapientiae; tertio stolam gloriae: primam in inchoatione virtutis; secundam in perfectione virtutis; tertiam in consummatione virtutis: cum prima enim accipimus justitiam; cum secunda quietis laetitiam; cum tertia incorruptibilis corporis gloriam. De prima: Pater ille praecepit revertenti prodigo suo proferri [Col. 0126C] stolam primam [66 1Kb] . De secundo dictum est in Apocalypsi: »Datae sunt eis singulae stolae albae [67 1Kb] .« De tertio: Amavit eum Dominus et ornavit eum, »stola gloriae induit eum [68 1Kb] .« De tertio: »Induit me vestimento salutis [69 1Kb] .« De prima: »Et indumento justitiae circumdedit me [70 1Kb] .«


Pulchrae sunt genae tuae sicut turturis, collum tuum sicut monilia.

[CARD.] In genis pulchritudo mulieris elucet, signumque notatur. In turture enim designatur pudicitia. Commendat ergo filius genas matris, non a nitore cutis, sed a decore verecundiae et pudicitiae virginalis. Monilia enim ornamenta sunt colli, et collum constringunt. Per collum autem egreditur vox, et ingreditur cibus. Monilia ergo colli ejus fuerunt, [Col. 0126D] verborum modestia, et ciborum temperantia: neque enim tanquam garrula, multa locuta est, sed ut habetur in Evangelio: »Omnia verba in corde suo tacite conservabat [71 1Kb] ,« et tanquam per abstinentiam exsiccata, sese paulo ante pellibus Salomonis comparavit. De ipsius quoque ornamentis subdit filius:


Murenulas aureas faciemus tibi, vermiculatas argento.

[THO.] Murenulae sunt catenulae quibus monilia collo ligantur, quia sapientia et religio praedicatoribus [Col. 0127A] a scripturis adjungitur; quia per murenulas sacra Scriptura intelligitur. Hae bene aureae et vermiculatae argento dicuntur; quia et sapientia sancta Scriptura fulget, et sonora praedicatione eruditur per mundum. Sicut enim per aurum sapientia, sic per argentum praedicatio demonstratur. Quia pluraliter dictum est faciemus, credimus potius hanc esse sodalium vocem quam sponsi. Dixerat sponsa: Indica mihi quem diligit anima mea. Sed quia non potest videri nisi mundis oculis cordium: »Beati enim mundo corde, quoniam ipsi Deum videbunt [72 1Kb] .« Mundi autem esse non possunt nisi per fidem, sicut scriptum est: »Fide mundans corda [73 1Kb] , et fides ex auditu [74 1Kb] .« Ideo ponitur ornatus aurium prius. Ac si dicerent: »Audi, filia, et vide [75 1Kb] .« Audi prius ut videas [Col. 0127B] postmodum. Auditui enim tuo dabit gaudium et laetitiam [76 1Kb] sponsus, cum videbis eum. Murenulas aureas offerunt ei, vermiculatas argento, ut fide cognoscat quid sit ei credendum de auro, id est divinitatis splendore et argento, scilicet Christi humanitate. Haec est illa species electri de qua Ezechiel: »De medio ejus quasi species electri [77 1Kb] ,« hoc est de medio ignis. Electrum enim ex argento fit et auro. Vel per aurum sapientia, per aurum eloquentia, quibus praedicet subditis suis, ut praecedat, deinde sequatur optata sponsi visio, sicut Jacob in Lia et Rachel ostendit [78 1Kb] . Item, solent amatores sponsis suis pretiosa ornamenta praestare, ut earum erga se amorem ferventius accendant. Sic Christus Ecclesiae. Eam namque baptismatis lavacro mundat, corporis [Col. 0127C] sui et sanguinis sacramento confirmat, et roborat. Nam Scripturarum mysteriis illuminat, scilicet ut diligat suum mundatorem, defensorem, illuminatorem. Istae enim murenulae aureae sunt divina scripta, propter sapientiae et argentum eloquentiae. Ipsae enim sunt ornamenta aurium, scilicet catenulae ex auro, sed argento subtiliter in modum vermis figurato: qui dicitur teredo vel terebella, eo quod dura ligna perforet. Itaque istae murenulae auro supernae sapientiae fulgent, argento vitalis eloquentiae splendent, et modo per correptiones, modo per consolationes, modo per blandimenta promissionum coelestium, et modo per minas infernalium poenarum, dura corda emolliunt. Tribus specialiter ornamentis [Col. 0127D] quae in hoc Cantico invenimus, ornari solent sponsae, scilicet annulis, »ut manus ejus tornatiles, et aureae plenae hyacinthis [79 1Kb] .« Hoc dicitur de sponso. Sed annulos ad hoc credimus eum possidere, ut eis sponsam ornaret. Murenulas ut supra. Murenulas aureas faciemus tibi. Et monilibus, ut collum tuum sicut monilia. In annulis, cingulum; in murenulis, signum; in monilibus, sigillum. Cingulum temperantiae, signum obedientiae, sigillum pudicitiae. Cingulum temperantiae, ne manus ad illicita opera dissolvat; signum obedientiae, ut per eloquium divinum [Col. 0128A] quod argento, et sapientiam divinam quae auro designatur instructa, sapienter obediat; sigillum pudicitiae, ne turpis motus castitatem inficiat. Sigillum monilium tria facit. Interiora celat, ne si qua turpis cogitatio contra propositum castitatis surgit, foras erumpat. Exteriora ornat, ut verecunda et modestae gravitatis appareat. Manus impudicas ab illicito tactu refrenat, ne per tactum carnis alienae ignis luxuriae ferveat. Est etiam sponsa ornata vestibus.

Triplex est vestis sponsae. Prima est candor religiosae conversationis; secunda corporalis castitatis; tertia innocentiae et charitatis. Prima vestitur in diebus laboris; secunda in diebus solemnitatis; tertia in susceptione regis. Prima vestitur proximo; [Col. 0128B] secunda angelo; tertia Deo. In prima enim proximus aedificatur; in secunda angelus de munditia laetatur; in tertia de innocentia et charitate Deus delectatur. De primo: »Mulier illa fortis vestem stragulatam fecit sibi [80 1Kb] ,« quasi triangulatam, quia in tribus est religiosa conversatio; vel juxta alios stragulatam a stratu, quia vestis est qua stratus operitur, et nihilominus eo homo vestitur. Unde in modum pallii triangulus putatur, in continentia membrorum, in obedientia mandatorum, in patientia persecutionum [81 1Kb] . De primo dicitur: »Qui obturat aures suas ne audiat sanguinem, et claudit oculos suos ne videat malum [82 1Kb] .« De secundo: »Melior est obedientia quam victimae.« De tertio: »In patientia vestra possidebitis animas vestras [83 1Kb] .« De secunda [Col. 0128C] veste: »Eadem mulier sindonem fecit, et 23 vendidit et cingulum tradidit Chananaeo [84 1Kb] .« Sindonem scilicet candorem castitatis, cingulum Chananaeo tradidit, id est refrenationem commotionis. Chananaeus e nim commotio dicitur, et caro Christi convoluta est in sindone [85 1Kb] . De tertia veste: »Purpura et byssus indumentum ejus [86 1Kb] .« Purpura charitatis, byssus innocentiae. Prima Christus vestitus est in transfiguratione. Nam »facta sunt vestimenta ejus alba sicut nix [87 1Kb] .« Secunda: Duo viri in ascensione [88 1Kb] . Tertia angelus in resurrectione [89 1Kb] . Nam facies erat rubea propter charitatem. Vestis alba propter vitam innocentem. In prima est odor thuris; in secunda odor inaestimabilis; in [Col. 0128D] tertia odor plenitudinis. De prima: »Odor vestimentorum tuorum sicut odor thuris [90 1Kb] ;« de secunda: »Cujus odor inaestimabilis erat nimis in vestimentis ejus;« de tertia: Cumque sensisset Isaac vestimentorum fragrantiam, ait: »Ecce odor filii mei sicut odor agri pleni cui benedixit Dominus [91 1Kb] .« Ecce de ornatu vestium sponsae. Adhuc ad majorem ejus pulchritudinem superadditur alius ornatus ex sequentibus, quod sit ornata claritate: »Ornata florum varietate.« Unde sequitur: »Et sicut dies verni circumdabant eam flores rosarum, et [Col. 0129A] lilium convallium [92 1Kb] .« Hic sciendum est quod sunt dies hiberni, sunt dies interni, sunt dies verni. Primi sunt temporales, secundi spirituales, tertii coelestes. De primis: »Diem hominis non desideravi, tu scis [93 1Kb] ;« de secundis: »Noctem verterunt in diem, et rursum post tenebras spero lucem [94 1Kb] ;« de tertiis: »Et thronus ejus sicut dies coeli [95 1Kb] .« In primis anima circumdatur calamitate tribulationum; in secundis, ardoribus desideriorum; in tertiis floribus rosarum et liliorum. De primis Job: »Pereat dies in qua natus sum [96 1Kb] ;« de secundis: »Dies diei eructat verbum, et nox nocti indicat scientiam [97 1Kb] ;« de tertiis: Et sicut dies verni circumdant eam flores rosarum et lilium convallium. Haec anima sic illuminata ascendit: Primo, per [Col. 0129B] gradus virtutum; secundo, ad cor altum; tertio, ad aethereum thalamum. De primo: »Ascensiones in corde suo disposuit. Ibunt de virtute in virtutem [98 1Kb] .« De secundo: »Ascendat ad cor altum homo et exaltabitur Deus [99 1Kb] .« De tertio: »Maria virgo assumpta est ad aethereum thalamum [100 1Kb] .« In primo ascendit poenosa, in secundo preciosa, in tertio gloriosa. Nec mirum: ascendit enim desuper rivos aquarum. Primo ascendit de valle lacrymarum; secundo, de fluento gratiarum; tertio de torrente voluptatum. In primo mundata, in secundo fecundata, in tertio satiata. De primo: »Ascensiones in corde suo disposuit in valle lacrymarum inundantium [1 1Kb] ;« de secundo: »Fluminis impetus laetificat civitatem Dei [2 1Kb] ;« de tertio: »Inebriabuntur ab ubertate domus tuae [3 1Kb] .« Item triplex est thalamus: [Col. 0129C] Est enim virgineus; est specialis et spiritualis; est et aethereus. De primo: »Et ipse tanquam sponsus procedens de thalamo suo [4 1Kb] .« De secundo: »Adorna thalamum tuum, Sion, et suspice regem Christum [5 1Kb] .« De tertio: »Maria virgo assumpta est ad aethereum thalamum [6 1Kb] .« In primo nostram sumpsit infirmitatem; in secundo sentit nostrae devotionis suavitatem; in tertio suam ostendit majestatem. In primo enim est »in similitudinem hominis factus, et habitu inventus ut homo [7 1Kb] .« In secundo »requiescit tanquam passer solitarius in tecto [8 1Kb] .« In tertio: »Rex regum stellato sedet solio [9 1Kb] .« Sponsa itaque sic ornata ascendit ad sponsum suum. In virginis utero fuit prima Christi nativitas, sed [Col. 0129D] quasi secunda in baptismate, quasi tertia in resurrectione. De quibus hic agitur. Quadragesimo die a nativitate sua, Dominus in templo est praesentatus. A baptismate quadraginta jejunans diebus, a diabolo est tentatus et supra pinnaculum templi positus. A resurrectione quadraginta a Patre in coelum assumptus. Ecce tres quasi nativitates: Prima carnalis, sed sine culpa; secunda sacramentalis, sed in ipso sine efficacia, quia peccatum non habuit quod deleret baptismus; tertia [Col. 0130A] coelestis et in gloria. Istas tres nativitates tres sequuntur quadragesimae. In prima latuit; in secunda laboravit; in tertia exsultavit. Post primam ad templum delatus est a parente; post secundam supra templum locatus est ab hoste; post tertiam in coelum assumptus a Patre. Itaque primus quadragenarius totus est purificationis, secundus probationis, tertius contemplationis. In primo caro acquirit castitatem, anima securitatem, spiritus utilitatem et subtilitatem. Sic enim caro fit mundior, anima fortior, spiritus clarior. Hinc est quod in purificatione quae sequitur primam quadragesimam, tria animalia ex praecepto legis offerebantur. Turtur quidem designat carnis castitatem, quia conjugia non iterat. Agnus designat patientiam et [Col. 0130B] mansuetudinem animae, quia percussus non repugnat. Columba spiritus, scilicet humilitatem et subtilitatem, quia altius volat. Primam jejunavit Elias fugiens Jezabel [10 1Kb] , qui dicitur fluxus vanus, id est carnis illecebra; secundam Christus in deserto [11 1Kb] , probatus inter tribulos et spinas; tertiam Moyses in monte, suspiciens divini eloquii divitias [12 1Kb] . Ideo autem in hoc numero jejunia ista posita sunt, quia quadragesima tres habet divisiones tantum. Prima in duos vicenarios; secunda in quatuor denarios; tertia in octo quinarios. In prima enim quadragesima purificationis jejunamus quinque sensus cohibentes, ut caro nostra recipiat octavam resurrectionis; in secunda, scilicet probationis, jejunamus quatuor virtutes nobis comparantes, ut [Col. 0130C] recipiat anima denarium, quem paterfamilias dedit laborantibus operariis [13 1Kb] ; in tertia scilicet contemplationis jejunamus, ut tanquam duos vicenarios, recipiamus stolam utramque glorificationis. In prima ergo, scilicet purificationis, purificetur caro ab opere, anima a cogitatione, lingua a malo sermone. Haec est prima quadragesima purificationis. Sequitur secunda probationis. Jejunamus enim ut probemur, et probationem sustinere possimus. Notandum autem quod triplex est probatio, videlicet prima fit ductu rationis, secunda experientia, tertia miraculis. Prima est philosophica, secunda activa, tertia anagogica. Per primam est homo discretior; per secundam robustior; per tertiam devotior. Discretior, quia ratione discernit a falso veritatem; [Col. 0130D] robustior, per tolerantiae assiduitatem; devotior, propter mirabilium visam ei novitatem.

De prima ait Apostolus: »Omnia probate, quod bonum est tenete, ab omni mala spe abstinete vos [14 1Kb] .« Hanc enim probationem volebat fieri ductu rationis. De secunda dicebat: »Probet autem seipsum homo et sic de pane illo edat et de calice bibat [15 1Kb] .« Haec enim volebat fieri per tribulationum experientiam. De tertia: »Tentaverunt me patres vestri, probaverunt et viderunt opera mea [16 1Kb] , [Col. 0131A] scilicet miracula quae feci eis in deserto, ut, cum siccavit mare, pluit manna,« etc. Ad primam nos instruebat Paulus cum diceret: »Invisibilia Dei a creatura mundi per ea quae facta sunt intellecta conspiciuntur [17 1Kb] .« Ad secundam sic: »In omnibus exhibeamus nosmetipsos sicut Dei ministros in multa patientia [18 1Kb] .« Tertium accepit Paulum cum iret Damascum, quia vocem audivit et neminem vidit, quando »claritas Dei circumfulsit illum, et post excaecatus est [19 1Kb] .« Per haec enim miracula probavit Christum esse Deum. Unde »praedicabat in Synagoga affirmans quoniam hic est Christus Filius Dei [20 1Kb] .« Tertiam quadragesimam jejunamus, ut simus ad contemplandum subtiliores. Quanto enim amplius caro attenuatur, tanto amplius spiritus [Col. 0131B] subtiliatur. Tria autem superius contemplamur. Supernae civitatis opulentiam; civium illius laetitiam; regis ejus gloriam. Opulentia, quia omnibus bonis replebitur; laetitia, quia Deus facie ad faciem inspicietur; gloria, quia omnis creatura Deo subjicietur. Opulentia, quia »non esurient, neque sitient amplius justi [21 1Kb] ,« ubi »inebriabuntur ab ubertate domus Dei [22 1Kb] .« Unde: »Justi epulentur et exsultent in conspectu Dei [23 1Kb] .« Laetitia erit civibus: Unde: »In terra sua duplicia possidebunt, laetitia sempiterna erit eis [24 1Kb] .« Quia »laetabantur coram te sicut qui laetantur in messe [25 1Kb] .« »Laetatus sum in his quae dicta sunt mihi, in domum Domini ibimus [26 1Kb] .« Regis erit gloria, quia »mirabilis erit Deus in sanctis suis gloriosus in majestate sua [27 1Kb] .« [Col. 0131C] Quia plena erit omnis terra majestate ejus. Itaque vide civitatis decorem, civium amorem, regis honorem. Decorem ex claritate, amorem ex charitate, honorem ex majestate. Audi decorem ex claritate: »Luce splendida fulgebit [28 1Kb] .« Ipsa enim »non eget sole et luna, quia Agnus erit lucerna ejus [29 1Kb] .« Audi charitatem: »Charitas nunquam excidit [30 1Kb] , aquae enim multae non poterunt exstinguere charitatem, et flumina non obruent eam [31 1Kb] .« Audi regis honorem: In Apocalypsi legitur: »Viginti quatuor seniores ceciderunt in facies suas, adorantes sedentem in throno, et deposuerunt coronas suas ante pedes sedentis in throno [32 1Kb] .« Ecce honor. Hic est accubitus regis in quo nardus sponsae dat odorem. [Col. 0131D] De quo sequitur.


Murenulas aureas faciemus tibi vermiculatas argento.

[CARD.] Murelunae enim ornamenta sunt mulierum, quaedam videlicet catenulae, virgulis aureis et argenteis contextae: et ideo dicuntur auro et argento vermiculatae vel distinctae. In auro, quia prae caeteris metallis tractabilius est, designatur obedientia. Propter pretium significatur pretiosior cunctis opibus sapientia. Fervor quoque charitatis propter colorem igneum, notatur in auro. Dicit ergo Christus: »Nos, Pater scilicet, et Filius et [Col. 0132A] Spiritus sanctus, faciemus tibi murenulas aureas. Nam ad haec ornamenta Virginis confert Pater obedientiae virtutem, Filius splendorem sapientiae, et Spiritus sanctus dilectionis fervorem, quae tria velut virgulae in catenulis decenti artificio connectuntur. Charitas enim quae fervet jungitur obedientiae, ne sit pigra; obedientia quae humilis est, jungitur scientiae, ne sit inflata [33 1Kb] « scientia autem quae dirigit, dilectioni jungitur ne sit erronea zelatio. Murenulae autem istae vermiculatae vel distinctae sunt argento. Nam candor carnalis munditiae, quem designat argentum, ad venustatem et decorem praedictarum gratiarum accedit. Verum quia filius matrem suam paulo ante [34 1Kb] amicam suam vocaverit; amica autem vera est quae et amatur et [Col. 0132B] amat: ostendit continue quid Deus amavit in ea, et quantum ipsa dilexit diligentem se. Dicit ergo:


Cum esset rex in accubitu suo nardus mea dedit odorem suum.

[THO.] Christus accubitum intravit, quando coelos ascendit. Ibi nardus sponsae dedit odorem suum, quando virtus Ecclesiae longe lateque suavem famam sparsit bonitatis. Inde enim Spiritum sanctum misit implentem apostolos gratia [35 1Kb] , qua loquendo operando bonum odorem famae darent, scilicet humilitatis Christi et charitatis, quia nardus est herba parva et calida. Ex increpatione sponsi sponsa genas parum suffusa rubore respondet sodalibus ejus, quid de eo senserint in illa increpatione: [Col. 0132C] et haec per tria sequentia capitula.

In primo, humilitatem, scilicet, cum esset rex, in secundo, charitatem, scilicet fasciculus myrrhae, in tertio, jucunditatem, scilicet botrus cypri. Nardus herba est calida et parva, per quam designatur humilitas, quae est ex ferventi amore. Quod ideo dico, quia est humilitas quam parit veritas; et non habet calorem, et est humilitas quam format charitas et inflammat. Et haec quidem in affectu, illa in cognitione consistit. Prima docet non altum sapere [36 1Kb] , lumine veritatis redargutum; secunda sponte humilibus consentire [37 1Kb] , munere charitatis adjutum. Primum est necessitatis, secundum voluntatis. Haec sponsae humilitas spargit bonum odorem [Col. 0132D] suum tanquam nardus. Amore calens, devotione vigens, opinione redolens. Haec humilitas voluntaria est; perpetua est, fructifica est. Accubitus regis sinus est Patris, quia semper in Patre Filius. Vel accubitus dicitur requies in gloria post ascensionem. Regis accubitus, tranquillitas est cordis, per quam Verbum Dei pio recumbit in corde, et ibi nos ad amorem et humilitatem accendit, qui 24 designantur in fervore et parvitate nardi. Unde dicit: Cum esset rex in accubitu suo, nardus mea dedit odorem suum, id est infudit humilitatem et charitatem. Odor aliquando exit ex concrematione, [Col. 0133A] aliquando ex spiratione flabilis aurae, aliquando ex specierum contusione. Cum igitur aliquis succensus ex igne divini amoris vacat eleemosynis, et caeteris operibus misericordiae et charitatis, ipsis videntibus spargit odorem ex concrematione. Cum vero aliquem virtutum gratia spiritualium copiosum, vel doctrinae splendore, vel miraculorum gloria laudabilem famam longe dilatare cognoveris; ex divinis floribus fragrantia aera replentem cognosce. Quod si aliquem morborum incommodis fatigari, seu persecutionum molestiis inquietari, aut suppliciorum contritionibus deprimi propter Deum, et in omnibus gratias agere, et laeto animo atque alacri vultu omnia sustinere conspexeris, ex contusione pretiosarum specierum, [Col. 0133B] gloriosum odorem usque ad coelos ascendere mirare.

Triplex est accubitus sponsi: primus est in virginis utero, secundus in sepulcro, tertius in patris solio. De primo dicitur: »Issachar asinus fortis accubans inter terminos [38 1Kb] .« Issachar dicitur merces. Dilectus enim pro nobis se dedit pretium. Accubuit inter terminos, quia medius fuit inter divinitatem et humanitatem. Divinitas itaque major extremitas, humanitas minor; Christus qui est ex his duobus, medius terminus. Itaque faciamus syllogismum, et praedicetur major de medio, medium de minori, et sic per medium major de minori, ut sic argumentemur: Christus est Deus, sed et homo est Christus, [Col. 0133C] ergo homo est Deus. De secundo accubitu dicitur: »Requiescens accubuisti ut leo atque leaena [39 1Kb] .« In primo asinus fuit ex humanitate, sed fortis ex divinitate. In secundo accubuit ex humanitate, sed ut leo fortis surrexit ex divinitate. De tertio: »Omnes pascentur et accubabunt, et non erit qui exterreat [40 1Kb] .« Pascentur Dei visione, accubabunt immunes a laboribus in aeterna requie; non erit qui exterreat, quia securi erunt in Dei protectione. In primo, nardus nostra dedit odorem humilitatis; in secundo, myrrha delevit putredinem nostrae vetustatis; in tertio, botrus emisit vinum spiritualis jucunditatis et jucundae spiritualitatis. Odor humilitatis tres habet gradus. Est enim humilitas quam parit veritas, secunda quam exhibet sanctitas, [Col. 0133D] tertia quam perficit charitas; prima in corde, secunda in operis exhibitione, tertia in passione. Prima, »humiles spiritu salvabit [41 1Kb] .« De secunda: »Quanto major es, tanto humilia te in omnibus [42 1Kb] .« De tertia: »Afflictus sum et humiliatus sum nimis, rugiebam a gemitu cordis mei [43 1Kb] .« Primam ostendit David, cum diceret: »Ego sum vermis et non homo, opprobrium hominum et abjectio plebis [44 1Kb] .« Secundam cum saltaret coram arca Domini [45 1Kb] ; tertiam cum lapidaret eum Semei, et malediceret regi [46 1Kb] . In secundo accubitu myrrha delevit putredinem [Col. 0134A] nostrae vetustatis. Est autem duplex vetustas hominis, scilicet culpae et poenae. Alteram assumpsit Christus, scilicet poenae. Unde in sepulcro jacuit duabus noctibus, scilicet propter nostram duplam vetustatem, et una die propter suam simplam. Vetustatem culpae delevit praeterita peccata remittendo, praesentia, ab eis homines avertendo et remittendo. Futura non remittendo, sed qua possunt vitari gratiam conferendo. Vetustatem poenae delevit; aeternam ut poenitentes non sentiant, penitus exterminando; purgatoriam, terminum ei ponendo; temporalem miseriam non penitus exterminando, sed tamen debilitando, et ne timerent faciendo. Unde Petrus qui ad vocem ancillae negavit [47 1Kb] , post myrrham passionis sponte se morti obtulit. In tertio [Col. 0134B] accubitu botrus, id est Christus, emisit vinum jucunditatis, id est gratiam sui amoris. Vinum naturaliter inebriat, calefacit, laetificat; similiter amor Christi inebriavit post resurrectionem apostolos ad mundi contemptum; accendit per Dei desiderium: laetificavit in spe futurorum bonorum. De primo: »Nolite mirari si odit vos mundus [48 1Kb] .« Hi dicunt: »Mihi crucifixus est mundus et ego mundo [49 1Kb] .« De secundo: »Domine, nomen tuum memoriale tuum in desiderio animae. Et anima mea desiderabit te in nocte, sed et spiritus meus in praecordiis meis [50 1Kb] .« De tertio: »Gaudens gaudebo in Domino, et exsultabit anima mea in Deo meo, quia induit me vestimento salutis, et indumento laetitiae circumdedit me [51 1Kb] .« Induet me vestimento salutis, quando [Col. 0134C] ad similitudinem Dominicae resurrectionis vestiet me gloria incorruptionis: indumento justitiae circumdabit me, quando glorificabit animam faciens eam immunem a peccato et passione: et sic omnes in terra sua duplicia possidebunt, id est gloriam corporis et animae. Anima quoque triplicem habet accubitum, in quo cum sponso reficitur epulis spiritualibus. Tria itaque convivia in quibus reficitur: primum, corporum; secundum, animarum; tertium, angelorum. In primo comedimus ad comparandam nobis fortitudinem, in secundo ad consolandam animae esuriem, in tertio ad voluptuosam satietatem. Primo utuntur servi, in secundo comedunt amici, in tertio inebriantur charissimi. [Col. 0134D] In figura horum Christum legimus tria convivia celebrantem. Primum imminente passione, quando pascha cum discipulis suis comedit [52 1Kb] . Secundum in ascensione, quando convescens ne ab Jerosolymis discederent praecepit [53 1Kb] , Tertium suis militibus promisit: »Ego, ait, dispono vobis regnum ut edatis et bibatis super mensam meam in regno meo [54 1Kb] .« De primo: »Comedamus et bibamus, cras enim moriemur [55 1Kb] .« De secundo: »Comedite pinguia et bibite mulsum [56 1Kb] .« De tertio Angelus ad Tobiam: »Ego cibo immortali et potu qui videri non potest, [Col. 0135A] utor [57 1Kb] .« In primo debemus servum sustinere cibo, disciplina ornare, operibus onerare. Unde cibaria, et virga, et onus asino, panis et disciplina, et opus servo. In primo antequam comedat, justus suspirat; in secundo, antequam comedat, respirat: in tertio, antequam comedat, aspirat. Suspirat, timens Dei judicia: respirat in pura conscientia: aspirat ad superna gaudia.

In primo itaque observandum quid, quantum, quando comedamus. Primum, ne quaerantur deliciae: secundum, ne transeamus metas indigentiae: tertium, ne praetermittamus tempus abstinentiae. Primo, ne admittatur orationis gratia: secundo ut de reliquiis fiat eleemosyna: tertio, ut agatur poenitentia. Ideo antequam comedamus, tria debemus habere suspiria. Primo enim suspiramus ut fugiamus [Col. 0135B] infernum: secundo, ut deleatur peccatum: tertio, ut revertamur ad regnum. De his: »Bona est oratio cum jejunio et eleemosyna magis quam comportare thesauros auri. Ipsa est quae liberat a morte et purgat peccatum et facit invenire vitam aeternam [58 1Kb] .« Pro primo, suspirabat Job, dicens: »Dimitte me paululum ut plangam dolorem meum antequam vadam et non revertar ad terram tenebrosam, et opertam mortis caligine [59 1Kb] .« Pro secundo, suspirat sic: »Peccavi. Quid faciam tibi, o custos hominum? Cur non tollis peccatum meum et quare non aufers iniquitatem meam?« [60 1Kb] Pro tertio, suspirat sic: »Sicut cervus desiderat umbram, et sicut mercenarius praestolatur finem [Col. 0135C] operis sui; sic ego habui menses vacuos, et noctes laboriosas numeravi mihi [61 1Kb] .« Sed cum suspiratur in corde, fit rugitus orationis in ore, in oculis inundantes aquae, id est lacrymae. Tria itaque suspiria habent tres rugitus. Est enim rugitus comminantis, est et rugitus plangentis, est et rugitus desiderantis. Comminantis infernum, plangentis incommodum, desiderantis regnum. De primo: »Leo rugiet, et quis non timebit?« [62 1Kb] Et »Dominus de Sion rugiet, et de excelso dabit vocem suam [63 1Kb] .« De secundo: »Irrugiit autem Esau clamore magno vel vehementi [64 1Kb] .« De tertio in hoc loco. Primus habet aquas fecundantes, secundus inundantes, tertius mundantes. Primae enim aquae, id est lacrymae, introducunt ad pacem, secundae lavant turpitudinem, tertiae infundunt [Col. 0135D] saporem. De primo: »Ecce declino in eos, ut flumen pacis [65 1Kb] .« De tertiis: »Et ut torrens inundans gloriae gentium [66 1Kb] .« De secundis: »Lavabo per singulas noctes lectum meum, lacrymis meis stratum meum rigabo [67 1Kb] .« In figura harum lacrymarum tertio lacrymatus est Jesus, scilicet ad sepulcrum Lazari [68 1Kb] . Item: »Videns civitatem flevit super illam [69 1Kb] .« Tertio, imminente passione, quando solus oravit in monte [70 1Kb] , ibi lacrymatus est. Ait Paschasius super Jeremiam: »Divisiones [Col. 0136A] aquarum deduxerunt oculi mei [71 1Kb] .« Istae sunt inundantes aquae, scilicet »Fluminis impetus laetificat civitatem Dei [72 1Kb] .« Ecce primum convivium. In secundo autem convivio antequam comedam respiro immunda conscientia. Non enim quiescit qui sentit vermem pravae conscientiae, a qua nemo nocens absolvitur. Semper enim praesumit saeva turbata conscientia. Bona conscientia hic habet tria: habet enim gloriam, non timet infamiam, exspectat coronam. De primo Paulus: »Gloria nostra haec est testimonium conscientiae nostrae [73 1Kb] .« De secundo poeta:


Conscia mens recti famae mendacia ridet.

De tertio:


Praemia digna feret mens quae sibi conscia recti est.

[Col. 0136B] In hoc convivio spirituali sunt quatuor fercula: Primum est innocentia et simplicitas in operatione, secundum conscientia immunis a peccati corruptione, tertium suavitas in devotione; quartum Abraham pavit angelos sub ilice Mambre. Pro primo, dedit lac: unde Apostolus: »Lac vobis potum dedi, non escam [74 1Kb] .« Pro secundo, panes azymos. Idem: »Epulemur in azymis sinceritatis et veritatis [75 1Kb] .« Pro tertio, butyrum. Idem: »Quae sursum sunt sapite [76 1Kb] .« Pro quarto, coxit vitulum de armento, unde sponsa in Canticis: »Comedite, amici, et inebriamini, charissimi [77 1Kb] .« Propter dulcedinem enim passionis Christus comedit »partem piscis assi et favum mellis [78 1Kb] .« Hoc idem erat »mel sylvestre Joannis [79 1Kb] .« In tertio convivio antequam [Col. 0136C] comedant aspirant. Unde David: »Sitivit anima mea ad Deum fontem vivum [80 1Kb] .« Ubi sic: »In voce exsultationis et confessionis sonus epulantis [81 1Kb] .« Et sponsa in Canticis: »Indica mihi quem diligit anima mea, ubi pascas, ubi cubes in meridie« In illo convivio tertio: »Panem angelorum manducavit homo [82 1Kb] ,« ubi omnes »pascentur et accubabunt, et non erit qui exterreat [83 1Kb] .« Tunc »gaudebunt de bonis Domini super frumento, vino et oleo [84 1Kb] :« super frumento, quia glorificatam videbunt Christi humanitatem; vino, quia experimento cognoscent Dei Patris charitatem; oleo, quia gustabunt sancti Spiritus suavitatem »eritque anima eorum quasi hortus irriguus et ultra non esurient [85 1Kb] ,« quia satiabimur cum apparuit gloria tua, Domine [86 1Kb] . [Col. 0136D] In qua cum Patre et Spiritu sancto vivis et regnas Deus, per omnia saecula saeculorum. Amen.

Qui sunt in primo convivio discumbunt in novissimo loco; qui sunt in secundo discumbunt in medio; qui sunt in tertio discumbunt in primo. Primi per humilitatem, secundi per veritatem, tertii per dignitatem: per humilitatem, quia se indignos coelo reputant; per veritatem, quia considerantes universa temporalia spernunt, et ad superna anhelant; propter dignitatem, quia cum [Col. 0137A] Christo regnant. De primis: Peccavi super numerum arenae maris: de secundis Paulus: »Quae posteriora sunt obliviscens ad ea quae anteriora sunt meipsum extendens, persequor ad bravium supernae vocationis [87 1Kb] :« de tertiis: Gaudent in coelis animae sanctorum, qui Christi vestigia sunt secuti


Cum esset rex in accubitu suo, nardus mea dedit odorem suum.

[CARD.] Nardus enim est herba humilis, et humilitatem designat, est ergo sensus: Cum esset rex in accubitu suo, cum adhuc esset Filius in sinu Patris, nondum factus visibilis: nardus mea, id est humilitas mea, in conspectu ejus dedit odorem suum: et sic ei complacuit. »Quia respexit humilitatem [Col. 0137B] ancillae suae, ecce enim ex hoc beatam me dicent omnes generationes [88 1Kb] .« De dilectione vero ipsius ad filium.


Fasciculus myrrhae dilectus meus mihi, inter ubera mea commorabitur.

[THO.] Myrrha corpora servat a putredine sua amaritudine. Hanc corporibus adhibemus ne putrescant, cum corpora exemplo Christi per mortificationem carnis a putredine luxuriae restringimus, ne, si ea relinquamus sine condimento, esca fiant vermibus perpetuis: qui fasciculus dicitur, quia virtutes in nobis colligatae 25 parum gravedinis diligentibus habent. Inter ubera commoratur, quia in dilectione Dei et proximi Christo habitatio paratur; ante rex, modo [Col. 0137C] dilectus; ante in accubitu regio, modo inter sponsae ubera. Magna humilitatis virtus, cui se divinitatis majestas tam facile inclinat. Myrrha amara, res dura et aspera, tribulationem significat. Ea sibi dilecti causa imminere prospiciens, gratulabunda id loquitur, confidens se omnia viriliter subituram. Ideo non fascem, sed fasciculum dicit, et parvum ducit, quidquid pro ejus amore sustinuerit. Bene fasciculus, quia »parvulus natus est nobis [89 1Kb] ,« bene fasciculus, quia »non sunt condignae passiones hujus temporis ad futuram gloriam, quae revelabitur in nobis [90 1Kb] . Item, quod praesens est momentaneum ac leve supra modum in sublimitate aeternum gloriae pondus operatur in nobis [91 1Kb] .« Erit aliquando nobis ingens cumulus gloriae, qui modo est [Col. 0137D] fasciculus myrrhae [92 1Kb] , et ne videatur de se praesumere, sed de adjutorio Dei quod habet in corde, dicit: Inter ubera mea commorabitur. Unde secure potest dicere: »Si ambulavero in medio umbrae mortis non timebo mala, quoniam tu mecum es [92* 1Kb] .« Myrrham illam amaram merito dixerim, contumelias, sputa, colaphos, clavos, crucem, et caeteras amaritudines, quas pro nobis sustinuit. Non praetermittam myrrham qua in cruce est potatus [93 1Kb] , nec illam qua in sepulcro est unctus [94 1Kb] . In prima [Col. 0138A] applicuit sibi meorum amaritudines peccatorum; in secunda futuram incorruptionem mei corporis dicavit. Mementote quod sponsa portavit in uberum medio, Maria in utero, Simeon in brachio, Joseph in humero. Inter ubera portamus ipsum cogitando; in utero, sancta devotione nutriendo; in brachio, opera ejus imitando; in humeris, libenter ejus passiones sustinendo. Myrrha amara est et jocunda odore: qua corpora peruncta nesciunt putredinem, scilicet propter amaritudinem; sed gratum dedit odorem. Unde Joannes audit non solum hominem, sed angelos exsultantes et dicentes: »Dignus est Agnus qui occisus est accipere virtutem, et divinitatem, et sapientiam, et fortitudinem, et honorem, et gloriam, et benedictionem in saecula saeculorum. [Col. 0138B] Amen [95 1Kb] .« Accipit virtutem in nativitate, qua sine peccato de Virgine natus; divinitatem in baptismo, qua voce paterna Filius Dei dilectus coelitus est declaratus [96 1Kb] : Sapientiam in praedicatione, fortitudinem in passione, honorem in resurrectione, gloriam in ascensione, benedictionem in electorum ad coelestia collectione. Ecce ad quantam venit Christus gloriam per myrrham et ignominiam passionis, ut ejus exemplo animati, per passionem speremus pervenire ad ejus gloriosam resurrectionem. Ejus tamen gratia praeambula: »Non enim sunt condignae passiones hujus temporis ad futuram gloriam, quae revelabitur in nobis [97 1Kb] .« Tria sunt genera passionum. Sunt enim passiones praeteriti temporis; sunt passiones hujus temporis; sunt [Col. 0138C] passiones nullius temporis. Primae sunt inflictae necessitatis; secundae liberae voluntatis; tertiae ex servitute perpetuae corruptionis. De primis Apostolus: »Vanitati creatura omnis subjecta est, non volens [98 1Kb] ;« de secundis: »Nos primitias spiritus habentes ipsi intra nos gemimus, adoptionem filiorum Dei exspectantes redemptionem carnis nostrae [99 1Kb] ;« de tertiis: »Omnis creatura liberabitur a servitute corruptionis in libertatem gloriae filiorum Dei [100 1Kb] . Primae excluserunt praeteritam gloriam; secundae operantur ad praesentem, sed non sunt condignae ad futuram; tertiae non pertinent ad eam. Praeterita gloria fuit in paradiso: praesens in corde humano; futura erit in regno. Prima, ex primi status temperantia; secunda, in pura conscientia; [Col. 0138D] tertia, quando cessabit hujus miseriae molestia. Prima transiit, quia primi parentes mutaverunt gloriam suam in similitudinem vituli comedentis fenum [1 1Kb] , et omnis gloria ejus quasi flos feni [2 1Kb] . De secunda quae est in corde dicitur: Gloria nostra haec est, testimonium conscientiae nostrae [3 1Kb] .« De tertio: »Satiabor, cum apparuerit gloria tua [4 1Kb] .« Ut autem perfectum habeat testimonium: Primo habeat decorem, secundo fervorem, tertio splendorem. Decorem puritatis, fervorem charitatis, splendorem [Col. 0139A] veritatis. Puritatem, ut non habeat peccatum. Charitatem, qua diligat Deum, zelum habeat ad proximum, desiderium passionum; Veritatem qua cognoscat beatitudinem angelorum. De his tribus dicitur: »Gloria Libani data est ei, decor Carmeli et Saron [5 1Kb] .« Carmelus dicitur scientia circumcisionis, quae pertinet ad primum; Saron successio, quae pertinet ad secundum; Libanus dealbatio, quae spectat ad tertium. Circumcidi igitur oportet in corde ab illicita cogitatione; in ore, a superflua locutione; in corpore, a malo opere. De primo: »Perversae enim cogitationes separant a Deo [6 1Kb] ;« de secundo: »Abstinete vos a murmuratione quae nihil prodest, et a detractione parcite linguae [7 1Kb] ;« de tertio: »Omne opus servile non [Col. 0139B] facietis [8 1Kb] .« Inde Apostolus: »Humanum dico propter infirmitatem carnis nostrae, sicut exhibuistis membra vestra servire immunditiae et iniquitati ad iniquitatem, ita exhibite membra vestra servire munditiae in sanctificationem [9 1Kb] .« Item: »Gratias Deo quod fuistis aliquando servi peccati, obedistis autem in eam formam doctrinae in quam traditi estis [10 1Kb] .« Ecce decor Carmeli, ecce simila quae Deo offertur in sacrificio. Saron, id est succensio, est triplex fervor. Primus, in Dei dilectione; secundus, in carnis maceratione; tertius, in fratris correptione. Ecce decoquitur simila, hoc est enim triplex sacrificium: Primum de clibano, scilicet amor Dei; secundum de craticula, scilicet afflictio [Col. 0139C] carnis; tertium de sartagine, scilicet correptio fratris. De primo: »Lampades ejus lampades ignis atque flammarum; [11 1Kb] « et: »Similitudo animalium quasi carbonum ignis ardentium et quasi aspectus lampadarum [12 1Kb] .« Superfunditur oleum devotionis. Unde: »Impinguasti in oleo caput meum [13 1Kb] .« De secundo: »Ingrediatur putredo in ossibus meis [14 1Kb] ,« etc. Et Job: »Quis mihi tribuat ut veniat petitio mea, et quod exspecto mihi tribuat Dominus [15 1Kb] . Qui coepit ipse me conterat, solvat manum suam et succidat me [16 1Kb] .« Hic quoque perfunditur oleum hilaritatis, »ut exhilaret faciem in oleo [17 1Kb] .« Hilarem enim datorem diligit Deus [18 1Kb] . De tertio Mathatias: »Ut quid natus sum videre mala gentis meae [19 1Kb] ?« Et Elias in petra stans: »Zelans zelo [Col. 0139D] pro Domino, quia dereliquerunt filii Israel pactum ejus [20 1Kb] .« Hic superfunditur oleum consolationis quod infundit Samaritanus vulnerato a latronibus [21 1Kb] . Ecce Saron. Sequitur Libanus id est dealbatio. In primo habuit decorem, ut diceretur: »Tota pulchra es amica mea, tota pulchra es [22 1Kb] .« In secundo fervorem, ut dicatur: »Concaluit cor meum intra me, et in meditatione mea exardescet ignis [23 1Kb] ,« et: »Inflammatum est cor meum et renes mei commutati sunt [24 1Kb] .« Nonne cor nostrum ardens erat in [Col. 0140A] nobis »de Jesu [25 1Kb] .« Tertium habet splendorem. Unde dicitur: »Revelata facie speculamur gloriam; ut transformemur in eamdem imaginem [26 1Kb] .« Dicatur ergo, his tribus gradibus fervoris habitis: »Gloria nostra haec est, testimonium conscientiae nostrae [27 1Kb] ,« de primo: »Quis gloriatur mundum se habere cor [28 1Kb] ?« de secundo: »Gloriamur in spe gloriae filiorum Dei;« de tertio: »Non solum autem, sed et gloriamur in tribulationibus [29 1Kb] . In splendore igitur isto videmus quod non sunt condignae passiones hujus temporis ad futuram gloriam, quae revelabitur in nobis [30 1Kb] .« Nunc quidem revelata est, quia tantum »videmus per speculum in aenigmate [31 1Kb] . Nunc enim filii Dei sumus et nondum apparuit quid erimus. Scimus autem cum apparuerit, quoniam similes [Col. 0140B] ei erimus: quia videbimus eum sicuti est [32 1Kb] .« Quia tunc »revelabitur gloria Domini, et videbit omnis caro salutare Dei nostri [33 1Kb] .« Aedificabit enim Dominus Sion, »et videbitur in gloria sua [34 1Kb] ;« quando tolletur »impius ne videat gloriam Dei [35 1Kb] .« Tunc igitur manifestum erit quod »non sunt condignae passiones hujus temporis ad futuram gloriam quae revelabitur in nobis [36 1Kb] ,« tunc praestante Domino nostro Jesu Christo, cui est honor et gloria in saecula saeculorum.


Fasciculus myrrhae dilectus meus mihi: inter ubera mea commorabitur.

[CARD.] Ac si dicat: Dilectus qui meus est, mihi singulariter et specialiter, ipse est fasciculus myrrhae, [Col. 0140C] id est multarum amaritudinum congregatio colligata. Et iste fasciculus commorabitur inter ubera mea, in corde meo conclusus, quia non possum ei non compati, non possum ei non commori, quem genui, quem lactavi, et illum non amare nequaquam valeo, qui pro me tot amaritudines toleravit. Quia vero dixerat quantum amaricata fuisset in passione filii, de gaudio resurrectionis ejusdem et consolatione doloris sui, in fructu passionis, subdit:


Botrus Cypri dilectus meus mihi in vineis Engaddi.

[THO.] In Cypro majores vineae quam alibi sunt. Cyprus est universalis Ecclesia, quae multas vineas nutrit dum ecclesiis particularibus quod laetificet [Col. 0140D] cor hominis [37 1Kb] gignit vinum charitatis. Engaddi dicitur fons hoedi. Hoedus pro peccatis quondam immolabatur [38 1Kb] . Fons hoedi est baptismus Christi, quo dum corpus mergitur, per fidem Christi qui pro peccatis mortuus est a peccatis lavatur. Qui fuit myrrha in morte, botrus est in resurrectione. »Qui enim mortuus est propter peccata nostra, resurrexit propter justificationem nostram [39 1Kb] , ut peccatis mortui, justitiae vivamus [40 1Kb] . Itaque lugendo peccata, bibisti myrrhae amaritudinem. Si [Col. 0141A] autem respirasti in spem vitae, bibisti vinum quod laetificat cor hominis. Engaddi dicitur fons hoedi, vel oculus tentationis. Vineas habet, scilicet populos qui sunt in fonte haedi, id est in baptismate vel lacrymis poenitentium, et habent oculum qui tentationes vident venientes. His est dilectus botrus effundens vinum, id est laetitiam suae resurrectionis, quam et ipsi suspirant sibi ne abundantiori tristitia absorbeantur [41 1Kb] .« Moraliter, Cyprus tristis vel moeror dicitur, in qua est iste botrus laetificans. Quoniam in studio compunctionis, invenitur gaudium consolationis. Unde: »Beati qui lugent, quoniam ipsi consolabuntur [42 1Kb] .« Hic ordo etiam historialiter invenitur. Primo enim Maria Magdalene caput Domini et pedes recumbentis pretioso nardi perfudit [Col. 0141B] odore [43 1Kb] . Deinde discipuli crucifixum myrrha unxerunt [44 1Kb] . Deinde botrus cypri factus est, quando gaudio resurrectionis exhilaravit. Audi gaudium:

»Surrexit Dominus, et occurrens mulieribus ait: Avete. Tunc accesserunt, et tenuerunt pedes ejus [45 1Kb] .« Tria nobis posita sunt divinae pietatis suavitatem redolentia, scilicet quod surrexit, quod mulieribus occurrit, quod salutavit. In primo proposuit nobis gloriam; in secundo dedit confidentiam; in tertio contulit laetitiam. Gloriam, ad quam suspiremus; confidentiam, per quam aspiremus; laetitiam, sub qua respiremus. Suspiremus per desideria, aspiremus ex pura conscientia, respiremus a moeroris [Col. 0141C] angustia. Suspirabat sponsa, cum in Canticis diceret: »Nuntiate dilecto, quia amore langueo [46 1Kb] ;« aspirabat cum diceret: »Surgam et circumibo civitatem, per vicos et plateas, quaeram quem diligit anima mea [47 1Kb] ;« respirabat cum diceret: »Laeva ejus sub capite meo, et dextera illius amplexabitur me [48 1Kb] .« O quam vehementi amplexu amplexatus est me in cruce: in qua fluxit aqua de latere, manavit sanguis de corde, anima recessit a corpore. Dives iste institor merces suas in adventu suo implicitas attulit. Unde: »Ecce venio cito; et merces mea mecum est [49 1Kb] .« Quia »omne datum optimum, et omne donum perfectum desursum est descendens a Patre luminum [50 1Kb] .« In passione saccus concisus fuit. Unde: »Concidisti saccum [Col. 0141D] meum et circumdedisti me laetitia [51 1Kb] . In quo vidimus eum leprosum, et percussum a Deo et humiliatum [52 1Kb] . In resurrectione purpuram explosit. Revelata enim facie speculamur gloriam Domini, etc. [53 1Kb] « Vel sic: »Comae capitis ejus sicut purpura regis juncta canalibus [54 1Kb] .« Haec purpura est caro Christi glorificata, caput sponsae, Christus; capilli ejus, imitatores ejus, qui sunt quasi regis purpura, quia eis debetur resurrectionis gloria. Purpura haec juncta est canalibus, quia jam in coelis ab angelis [Col. 0142A] adoratur. Fons gratiarum est in coelis. Sed dum per angelos nobis ministratur, quasi per canales effunditur.

Gloria ista est triplex, quia triplex resurrectio. Prima est miraculosa, secunda virtuosa, tertia gloriosa. Prima est de morte temporali ad vitam temporalem; secunda de morte spirituali ad vitam spiritualem; tertia de morte temporali ad vitam incorruptibilem. In prima Ecclesia coalescit; in secunda spiritus reviviscit; in tertia humana natura reflorescit. De prima: »Acceperunt mulieres de resurrectione mortuos suos [55 1Kb] .« Item: »Surdi audiunt, mortui resurgunt, pauperes evangelizantur [56 1Kb] .« De secunda »:Nuntiaverunt Jacob: Joseph filius tuus vivit. Quo audito revixit spiritus ejus [57 1Kb] ;« [Col. 0142B] et: »Filius meus mortuus erat, et revixit; perierat, et inventus est [58 1Kb] .« De tertia: »Christus resurrexit primitiae dormientium [59 1Kb] ,« et: »Refloruit caro mea [60 1Kb] ,« et: »Justus ut palma florebit [61 1Kb] ;« et: »Justus germinabit sicut lilium, et florebit in aeternum apud Dominum [62 1Kb] .« Prima facta est in Lazaro; secunda in filio prodigo; tertia in Christo. A Christo, quia tres mortuos suscitavit [63 1Kb] . Cum Christo, unde: »Si consurrexistis cum Christo, quae sursum sunt quaerite [64 1Kb] .« In Christo, quia »Sicut in Adam omnes moriuntur, ita et in Christo omnes vivificabuntur [65 1Kb] .« Prima gloriosa. Unde Dominus ad Martham: 26 »Nonne dixi tibi: Si credideris, videbis gloriam Dei [66 1Kb] .« [Col. 0142C] Secunda gloriosior, quia »Omnis gloria ejus filiae regis ab intus [67 1Kb] ;« tertia gloriosissima: »Seminatur corpus ignobile, surget in gloria [68 1Kb] ; quando revelata facie speculabimur gloriam Dei [69 1Kb] .« Hac surrexit Dominus, et ostendit gloriam suam, ut ad eam suspiremus. Haec resurrectio imperfectum nostrum adduxit ad perfectum, ejectum nostrum reduxit ad paradisum, ad vitam reduxit nostrum mortuum. Primum sic docuit ipse resurgens: »Si vis perfectus esse, vende omnia quae habes, et da pauperibus [70 1Kb] ,« de secundo dicitur [71 1Kb] .:

Est elevatus nubibus,
Et spem fecit credentibus
Aperiens paradisum,
Quem protoplastus clauserat.
[Col. 0142D] De tertio: »Sicut in Adam omnes moriuntur, ita in Christo omnes vivificabuntur [72 1Kb] ,« quia peccator homo mortuus erat, et revixit, perierat culpa Adae, inventus est Christo a mortuis resurgente [73 1Kb] .

Secundo occurrit mulieribus [74 1Kb] , ut daret confidentiam, quam aspiremus. Occurrit Dominus infirmis, occurrit desolatis, occurrit sanctis. Infirmis, ut confirmet patientia, desolatis, ut reformet in laetitia, sanctis, ut satiet eorum desiderium glorificatae carnis praesentia. Juxta primum Petrus vidit sibi Christum occurrere, juxta secundum occurrit [Col. 0143A] mulieribus, juxta tertium occurrit angelis in ascensione. »A summo enim coelo egressio ejus, et occursus ejus usque ad summum ejus [75 1Kb] .« In figura primi venit Isaac in occursum Rebeccae, et ipsa descendit de camelo [76 1Kb] . Rebecca patientia dicitur. In figura secundi occurrit pater prodigo filio [77 1Kb] . In figura tertii occurrit Melchisedech cum pane et vino Abraham revertenti de praelio [78 1Kb] . Ecce dabit fiduciam ut aspiremus.

Tertio subjunxit, »Avete [79 1Kb] ,« ut laetitia respiremus. Tres invenimus salutationes Dei plenas devotione. Primam attulit Raphael ad Tobiam [80 1Kb] , secundam Gabriel ad Mariam [81 1Kb] , tertiam hodie Dominus ad mulierculam. Primam misit et distulit, secundam mandavit et attulit, tertia obtulit et attulit. [Col. 0143B] De prima: »Qui mandas salutes Jacob [82 1Kb] ,« de secunda: »Exsultavit spiritus meus in Deo salutari meo [83 1Kb] , de tertia:« Salus nostra in manu tua est [84 1Kb] .« In prima fuit affectus tardior, in secunda discretior, in tertia ferventior. In prima enim cum ait angelus: »Gaudium tibi sit semper, ait Tobias: Quod gaudium mihi erit [85 1Kb] ,« etc. In secunda ait Maria: »Quomodo fiet istud, quoniam virum non cognosco [86 1Kb] .« In tertia: »Accesserunt et tenuerunt pedes ejus [87 1Kb] .« Ille qui salutat in amore tenetur avidius, in memoria validius, in spe salubrius.

Unde juxta tria verba salutationis, legimus in Scripturis tria verba defectiva, quia in hac via [Col. 0143C] nulla salus perfecta, scilicet avete, valete, salvete. Juxta primum dicitur avete, quasi avide tenete. Istud ave quater legimus scriptum. Primum fuit commonitorium, secundum deceptorium, tertium illusorium, quartum consolatorium. Primum attulit ad Mariam angelus [88 1Kb] , secundum Christo discipulus [89 1Kb] , tertium crucifixo paganus [90 1Kb] , quartum Christus mulieribus [91 1Kb] . Primum secutus est fructus virgineae fecunditatis, secundum incurrit crimen laesae majestatis, tertium peccatum ingratitudinis, quartum concepit securitatem tam Dominicae quam nostrae resurrectionis. In primo novam laudamus gratiam, contra secundum quaeramus cautelam, contra tertium quaeramus patientiam, in quarto concipimus laetitiam. Juxta secundum, valete, quasi [Col. 0143D] valide tenete, juxta tertium, salvete, id est salutem vestram tenete. Ecce laetitia, sub qua respiramus. De hac scilicet salutatione: »Tunc accesserunt,« ex fiducia scilicet salutationis, »ut apprehenderent eum [92 1Kb] .« Primo debemus recedere, secundo accedere, tertio excedere. Recedere, peccatum fugiendo; accedere, Christum imitando; excedere, superna gaudia contemplando. In primo sumus expeditiores, in secundo securiores, in tertio jocundiores. Ad primum nos admonebat propheta [Col. 0144A] sic: »Exite de Babylone, et fugite a Chaldaeis [93 1Kb] ,« de secundo. »Accedite ad eum, et illuminabimini [94 1Kb] ,« de tertio: »Ego dixi in excessu mentis meae: Projectus sum a facie oculorum tuorum [95 1Kb] .« Notandum autem quod quidam tenent pedes ejus, quidam pectus, quidam caput. Pedes tenent qui affectum habent erga ejus humanitatem, pectus qui divinitatis et humanitatis admirantur unionem, caput qui contemplantur majestatem. Primi praesumunt de misericordia et veritate, secundi fervent charitate, tertii splendent claritate. Primi itaque tenuerunt pedes ejus, et dicunt: »Christus passus est pro nobis, vobis relinquens exemplum, ut sequamini vestigia ejus [96 1Kb] .« Secundi admirantes dicunt: »Verbum caro factum est et habitavit in nobis [97 1Kb] ;« [Col. 0144B] tertii dicunt: »Revelata facie, speculamur gloriam Dei [98 1Kb] . Pedes tenuit Maria Magdalena, quando lacrymis perfudit [99 1Kb] ; pectus Joannes evangelista, quando supra pectus Domini in coena recubuit [100 1Kb] ; caput illa mulier quae nardum supra caput ipsius recumbentis effudit [1 1Kb] . Qui tenent pectus cum Joseph, nobili decurione [2 1Kb] , sepeliunt eum in corde. Sic enim cum Joseph aromatibus condiunt, in sindono munda involvunt, lapidem claudunt [3 1Kb] .« Aromatibus desiderii et amoris, sindone puritatis, lapide fortitudinis. Per lapidem vero, nunc duritia, nunc fortitudo designatur. Itaque propter fortitudinem amoris, in lapide est claudendus. Sed ne ad erogandum bonum quod in nobis latet duri simus, ab angelo magni consilii [4 1Kb] lapis est revolvendus, id est [Col. 0144C] duritia removenda.

Triplex est haec duritia: prima obstinati peccatoris, secunda avari sapientis, tertia severae fortitudinis. Prima est lapis sub quo putrescebat Lazarus [5 1Kb] , secunda, sub quo tegebatur puteus [6 1Kb] , tertia, lapis in quo sepultus erat Dominus [7 1Kb] . Primum revolvit Judaeus, secundum Jacob cum pastoribus, tertium magni consilii angelus. De primo enim ait Dominus Judaeis: »Tollite lapidem [8 1Kb] .« Judaeus confitens interpretatur, quia confessio aufert duritiam obstinationis. De secundo dicitur: »Dum iret Jacob qui supplantator dicitur, in Mesopotamiam Syriae, lapidem ab ore putei revolvit cum pastoribus [9 1Kb] : id est Christus qui supplantat peccata cum doctoribus [Col. 0144D] Ecclesiae, agit ut scientiam quam in se abscondunt, aliis erogent. De tertio dicitur: Angelus Domini accedens revolvit lapidem [10 1Kb] ,« id est Christus sua visitatione efficit, ut qui fortes sunt in amore, rejecta severitatis austeritate, ad proximos incipiant dulces esse.


Botrus cypri dilectus meus mihi, in vineis Engaddi.

[CARD.] Cyprus insula botros grandes et dulces generat. Cyprus autem interpretatur floritio. Ostendens [Col. 0145A] autem mater gaudium suum de resurrectione filii, dicit: Dilectus meus est mihi botrus cypri, dulce scilicet floritionis gaudium. Refloruit enim caro ejus, et amaritudo mea versa est in dulcedinem, et dolor meus conversus est in gaudium, et ego quae in morte ejus cum ipso emarcueram, cum ipso florente refloresco; ipse quoque factus est mihi botrus cypri, id est dulce et magnum gaudium in vineis Engaddi, cum videlicet fructum passionis ejus considero, qui apparet in vineis Engaddi. Est autem Engaddi locus ubi sunt arbores balsami, quas appellat vineas, quia vinearum more coluntur. Interpretatur autem Engaddi fons hoedi. Per arbores ergo balsami quae nascuntur et crescunt in Engaddi, fideles Christi significantur, qui in Engaddi, id est [Col. 0145B] in fonde hoedi, id est in fonte baptismatis, ubi lavatur hoedus et fit agnus spiritualiter nascuntur, et in fide radicati crescunt, et proficiunt, ut, sicut arbores balsami, spirituali pinguedine fluant. His igitur interpositis a matre, redit filius ad prosequendam pulchritudinem matris, dicens:


Ecce tu pulchra, amica mea; ecce tu pulchra: oculi tui columbarum.

[THO.] Bis dicit pulchram. Quippe cui dat dilectionem Dei et proximi, ei duplicem pulchritudinem inserit, qua delectatur, quam laudat, cujus oculi dicuntur columbarum, quia dum in temporalibus gemit, ad aeterna desiderio rapitur, in simplicitate suos custodit sensus. Columba pro cantu [Col. 0145C] gemit. Haec est sancta anima, quae cum videt in amore mundi reprobos garrientes, ipsa in coelesti desiderio attendit, timens ne amittat quod diligit, dum differtur. Vel oculi columbae sunt praedicatores, qui simplicitatem quam praedicant servant, et visibilia contemnentes, ad aeterna gemitibus multis anhelant. Ex amore sponsae praesumptio, ex amore sponsi indignatio; quod ita exitus probat. Est enim consecuta praesumptionem correptio; correptionem emundatio, emundationem remuneratio. Jam cedit fastus, ubi invalescit amoris affectus. Inde est quod emundatam dilectus vocat amicam, replicat pulchram, eamdem mox vicissitudinem audiens ab ea. Hic dicit pulchram, quia duplex est decor animae, scilicet humilitas et innocentia. Unde David: »Asperges [Col. 0145D] me, Domine, hyssopo et mundabor, id est humilitatem, quae per herbam parvam designatur. Et sequitur: Lavabis me et super nivem dealbabor [11 1Kb] , quia lotus a te innocens ero. Et quia increpata ab eo quod petierat, scilicet videre dilectum ad fasciculum myrrhae, videndo se humiliaverat, meruit audire: Oculi tui columbarum, id est simplices, eo quod jam non ambules in magnis neque in mirabilibus super me [12 1Kb] .« Vel quia Spiritus sanctus in hac ave apparuit, spiritalis intelligitur visio, ad quam modo pervehitur per suam humilitatem. Laudaverat sponsa recubitum sponsi, quod [Col. 0146A] eam ad exhibendam sancti suavitatem accenderat, laudat passionem, qua eam ad patiendum quae virtutum est nutrix, informaverat, magnificat resurrectionis gloriam qua eam ad spem beatae immortalitatis erexerat, exaltat spiritus scilicet gratiam, qua eam in virtutem induxerat. Ecce sponsi pietas ejus officiosissimam sedulitatem gratanter aspicit, clementer suscipit; et sic decorem ejus praedicando ostendit dicens:

Ecce tu pulchra es, amica mea: Pulchra in operibus mundis, sobrie et juste et pie vivendo [12* 1Kb] , pulchra simplicitate cordis, pro sola intentione aeternitatis, bonis actibus insistendo, pulchra vita, pulchra doctrina, pulchra in legis observantia: juste dispensans temporalia, pulchra in evangelica perfectione, [Col. 0146B] propter Deum relinquens omnia, pulchra in corpore, voluptates carnis viriliter superando, pulchra in anima, cupiditates mundi ab animo funditus exstirpando: pulchra in carne, castitatem servando, pulchra in mente, erga Deum et proximum charitatem inviolabilem observando, pulchra in prosperitate, non superbiendo; pulchra in adversitate imperturbabilis permanendo; pulchra in subjectione obediendo, pulchra in praelatione, subjectis ducatum vitae sermonibus et exemplis ministrando, pulchra in secreto, pulchra in publico, pulchra in silentio, pulchra in loquendo, pulchra in mansuetudine, pulchra in superborum persecutione. Nunc qualiter ista pulchritudo formetur in nobis, exemplo videamus.

[Col. 0146C] Qui facturus est pulchram imaginem, primo de naturali radice lignum praescindit, deinde ramis praesectis in loco opportuno ad id faciendum collocat; postmodum imaginem format, dealbat; postea pulchre colorum varietate depingit. Cogitemus itaque aliquando vitiis inhaerentem, quasi arborem terrae. Nam hominem arbor designat, sicut in Evangelio: »Arbor bona fructus bonos facit [13 1Kb] .« Primo itaque separemus hominem a mundanis, sicut radicem a terra. Deinde ramus vitiorum in apto loco ponitur, cum in religione locatur. Cui forma imprimitur, cum ad imaginem Dei informatur. Dealbatur innocentia: varietas colorum est pulchritudo virtutum; campus colorum, cor humanum et purum: [Col. 0146D] nam cor impurum cogitationum aliae dissipant, aliae inflammant, aliae distendunt, aliae contrahunt, aliae inquinant, aliae perturbant. Dissipant ut iracundae, inflammant ut superbae: distendunt ut ambitiosae; contrahunt, ut timidae; inquinant, ut luxuriosae; perturbant, ut vanae. De his enim sic ait Isaias [14 1Kb] : »Ibi cubabunt bestiae, et dracones requiescent ibi; ibi habitabunt struthiones, et pilosi saltabunt ibi; ibi respondebunt sibi invicem ululae, et sirenes in delubris voluptatis.« Bestiae dissipant, dracones inflammant, struthiones distendunt, pilosi turbant, ululae contrahunt, sirenes inquinant. [Col. 0147A] Oculi, inquit, tui columbarum. Ubi oculus vere sit simplex, debet habere in intentione charitatem, in electione veritatem. Unde Dominus: »Estote prudentes sicut serpentes, et simplices sicut columbae [15 1Kb] .« Hanc ergo habeat puritatem ut fallere nolit, et cautelam ut fallere non possit. Item, oculorum alius est bonus, alius melior, alius malus, alius pejor. Est enim qui bonum diligit, et malum nescius agit: hic est bonus non tamen simplex, sed multiplex; et est qui bonum agit, et prudenter intelligit: hic est simplex; et est qui bonum intelligit, et malum agit et 27 non diligit: hic est nequam. De primo: »Ephraim columba seducta et non habens cor [16 1Kb] ;« de secundo: »Estote prudentes sicut serpentes et simplices sicut columbae [17 1Kb] ;« de tertio dicitur quod [Col. 0147B] sint »prudentiores filii hujus saeculi filiis lucis in generatione sua [18 1Kb] ;« de quarto: »Obscuratum est insipiens cor eorum et traditi sunt in reprobum sensum [19 1Kb] .« Columba aliquando Spiritum sanctum designat ut, »Vidi sponsam ascendentem sicut columbam de ramis arborum [20 1Kb] ;« aliquando fatuitatem stultorum, ut, »Ephraim columba seducta, et non habens cor [21 1Kb] ;« aliquando simplicitatem sanctorum intentionem. Unde: »Qui sunt isti qui ut nubes volant et quasi columbae ad fenestras suas [22 1Kb] .« Columba vescitur puro grano, gemitum pro cantu edit, in aquis volatum accipitris ex umbra percipit, in petra nidificat, sine felle est, gregatim volat, omnia simpliciter intuetur. Haec omnia sponsae spiritualiter congruunt. Puritate enim vitae, quasi [Col. 0147C] puro grano delectatur, pia cordis compunctione laetatur; in sacris Scripturis daemonum insidias comprehendit et cavet; in vulneribus passionis Christi dulce sibi mentis reclinatorium construit; sine amaritudine malitiae, contra delinquentium peccata saevit, fratrum concordiam diligit, quaecunque videt, sine cupiditate cernit, sine ambitione considerat. Dicatur ergo:

Ecce tu pulchra es, amica mea, ecce tu pulchra.
Quatuor sunt pulchritudines sponsae: in castitate, in conscientiae puritate, in exteriori conversatione, in contemplatione. In castitate dicitur: »Ecce quam pulchra est casta generatio, cum charitate [23 1Kb] ;« de conscientia: »Obliviscere populum [Col. 0147D] tuum et domum patris tui, quia concupivit rex decorem tuum [24 1Kb] ;« de conversatione: »Fortitudo et decor indumentum ejus [25 1Kb] ;« de contemplatione: »Veniens de Libano, quam pulchra facta es, amica mea [26 1Kb] .« Item de his quatuor dictum est: »Candidiores nive, nitidiores lacte, rubicundiores ebore antiquo, sapphiro pulchriores [27 1Kb] .« Candor nivis designat munditiam corporum; frigus cordis refrigerium, et hoc in castitate; candor lactis designat innocentiam, quod cibus est parvulorum, et simplicitatem. [Col. 0148A] Et hoc de conscientia. Ebur robustum animal est, cujus ossa candida, processu temporis ruborem contrahunt. Quia bene conversantes oportet esse robustos in exercitio virtutum; candidos, propter nitorem exempli ad proximum; rubeos propter fervorem justorum. Haec de conversatione. Sapphirus coeli habet colorem propter contemplativos, qui coelestia considerant. Judith castitatem signat in cujus specie captus est Holofernes, cujus caput abscidit, ne corrumperet eam [28 1Kb] . Pulchritudinem conscientiae designat Abisag Sunamitis, quae formosa juvencula fovebat pedes David senis [29 1Kb] , id est affectus nostros. In specie Sarae, species conversationis, quam Pharao rapiens propter speciem suam non potuit corrumpere Deo protegente, et [Col. 0148B] reversa est ad virum suum cum muneribus [30 1Kb] . Species Rachel [31 1Kb] est species contemplationis. Prima species est contra spiritum fornicationis; secunda, contra spiritum infidae securitatis; tertia, contra spiritum pusillanimitatis et dissolutionis; quarta, contra spiritum caecitatis. De prima Paulus: »Fugite fornicationem; fornicatores et adulteros judicabit Deus [32 1Kb] ; de secunda: Beatus homo qui semper est pavidus [33 1Kb] , et qui durae mentis corruet in malum.«

[34 1Kb] Res est solliciti plena timoris amor;
de tertio Paulus: »Corripite inquietos, consolamini pusillanimes [35 1Kb] .« Idem: »Audio quosdam inter vos inordinate ambulare, nihil operis facientes, sed omnia curiose agentes [36 1Kb] ;« de quarto David: »Persecutus [Col. 0148C] est inimicus animam meam, humiliavit in terra vitam meam, collocavit me in obscuris sicut mortuos saeculi [37 1Kb] .« Isti sunt quatuor angeli mali quos vidit Joannes in Apocalypsi. »Vidi, ait, quatuor angelos stantes super quatuor angulos terrae, et tenebant quatuor ventos, ne flarent super terram [37* 1Kb] ,« scilicet quatuor flatus Spiritus sancti qui has pulchritudines operantur. Primus ventus aestum libidinis refrigerat; secundus aream conscientiae a paleis perversarum cogitationum emundat; tertius sua serenitate inordinatum rigorem hiemis, id est dissolutionem et pusillanimitatem eliminat; quartus nubem mundanae sollicitudinis expellit, ut liberius in contemplatione coelum appareat. Hos tenent [Col. 0148D] quatuor isti spiritus, ne sponsam pulchram faciant.

Oculi tui columbarum. Sunt oculi milvi; sunt oculi columbarum. De primis: »Oculi stultorum in fines terrae [38 1Kb] ;« de secundis: »Oculi sapientis in capite ejus [39 1Kb] .« Terra dicuntur terreni, scilicet amantes terrena. Tres sunt fines hujus terrae, scilicet voluptas, vanitas, malignitas. Item, tres sunt oculi stultorum, lascivus, elatus, nequam. De lascivo dicitur: »Impudicus oculus impudicae mentis [Col. 0149A] est nuntius;« de elato: »Generatio cujus excelsi sunt oculi, et palpebrae in altum subrectae [40 1Kb] ;« de nequam: »Si oculus tuus nequam fuerit, totum corpus tuum tenebrosum erit [41 1Kb] . Lascivus in finem voluptatis, elatus in finem vanitatis, nequam in finem malignitatis dirigitur. Lascivum habuit Adam, quando vidit lignum pulchrum visu, et ad vescendum suave, et illuminati sunt oculi amborum [42 1Kb] ; elatum habuit Jonathas, quando post peractam victoriam comedit modicum mellis, et illuminati sunt oculi ejus [43 1Kb] ; nequam habuit Balaam, quando dedit consilium Balaac, quo filii Israel deciperentur [44 1Kb] .« Inde dicitur: »Vir cujus obturatus est oculus [45 1Kb] : qui cadens apertos habet oculos; oculi sapientes in capite ejus [46 1Kb] :« Tria sunt capita. Spiritus noster, [Col. 0149B] Christus, Deus. Inde Apostolus: »Caput mulieris vir; caput viri Christus; caput Christi Deus [47 1Kb] .« Vir est spiritus, mulier caro. Item tres sunt oculi columbae. Primus circumspectionis; secundus piae curiositatis; tertius contemplationis. De primo conqueritur David: »Lumen oculorum meorum, ipsum non est mecum [48 1Kb] ;« de secundo, Simeon: »Putas oculi isti videbunt, per quem oculi cordis revelabuntur; de tertio: Ad te levavi oculos meos, qui habitas in coelis [49 1Kb] .« Primus dirigitur in caput quod est spiritus. Unde: »Illumina oculos meos, ne unquam obdormiam in morte [50 1Kb] .« Secundus, in caput quod est Christus. Unde: »Postquam videro loca clavorum cum Thoma, dicam: Dominus meus et Deus meus [51 1Kb] .« Tertius in caput quod est Deus. [Col. 0149C] Unde: »Indica mihi quem diligit anima mea, ubi pascas, ubi cubes in meridie [51* 1Kb] .« Primus est circumspectionis ad exclusionem vitiorum et custodiam virtutum; secundus piae curiositatis ad memoriam Christi beneficiorum; tertius contemplationis ad cognitionem coelestium.


Ecce tu pulchra es, amica mea, ecce tu pulchra; oculi tui columbarum.

[CARD.] Quia odor nardi de matre fragraverat ad filium. Nardus enim est herba humilis et calida. Ecce matrem commendat ab utroque et dicit: Ecce tu pulchra es, amica mea, propter humilitatis decorem; ecce tu pulchra es propter calorem dilectionis; et propter pulchritudinem es amica; et propter simplicitatem tuam es mea singulariter et proprie. Quam [Col. 0149D] quidem simplicitatem exprimit, dicens: Oculi tui columbarum. Nam in columbis signatur simplicitas, et innocentia. Oculi autem sunt duo, intellectus videlicet et affectus. Isti oculi columbini sunt innocentes et simplices, cum intellectus est sine errore; et in veritate Scripturae nihil intelligit nisi veritatem, cum affectus in Deum est absque mundana concupiscentia, et in opere Dei nihil concupiscit mundanum, nihil quaerit nisi Deum.


Ecce tu pulcher es, dilecte mi, et decorus.

[THO.] In excelso stat, et in sublime mentis verticem [Col. 0150A] extulit, quae oculis columbae videt regem in decore suo. Quod dicit pulchrum et addit decorum, hoc est secundum utramque naturam. Pulcher et decorus dicitur dilectus, quia diligenti se et in humanitate et in divinitate sine macula aspicitur reprehensionis, quae dum anima desiderio sequitur, terrena obliviscitur et pulchrior efficitur; pulcher omnia creando, decorus perdita redimendo; pulcher in aequalitate Patris Verbum Deus apud Deum, decorus in virginitate matris Verbum caro factum [52 1Kb] ; pulcher justis beatam gloriam conferendo; decorus poenitentibus indulgentiam tribuendo. Est etiam pulcher non solum in se, sed et in Ecclesia: quae est corpus suum [53 1Kb] ; quam pulchram fecit in creatione. Decoram in redemptione ut sit sponso [Col. 0150B] amabilis, angelis desiderabilis, bonis omnibus venerabilis. Quatuor sunt sponsi pulchritudines. Prima in mortali corpore: quia fuit »speciosus forma prae filiis hominum [54 1Kb] .« Secunda in transfiguratione. Unde: »Facies ejus sicut sol, vestimenta ejus alba sicut nix [55 1Kb] .« Tertia in glorificata humanitate. Unde: »Quis est iste, qui venit de Edom tinctis vestibus de Bosra. Iste formosus in stola sua gradiens [56 1Kb] .« Quarta est in divinitate. Unde: »Regem in decore suo videbunt oculi ejus [57 1Kb] .« In prima nostram honoravit infirmitatem; in secunda ostendit futurae beatitudinis qualitatem; in tertia futurae incorruptionis veritatem; in quarta perditam in Adam reformabit imaginem et similitudinem, quando illa specie participabuntur membra, et jam in praesenti [Col. 0150C] decorantur, non habilitate corporum, sed commendatione virtutum. Ut autem de pluribus unum trahamus in exemplum: Talis est ille amicus sponsi (Joannem Baptistam loquor) qui de tali pulchritudine commendatus est in Evangelio sic: »Puer iste magnus erit coram Domino; vinum et siceram non bibet et omne immundum non manducabit; et multi in nativitate ejus gaudebunt [58 1Kb] .« Ecce hic in tribus invenitur. De pulchritudine commendabilis. Est enim commendabilis apud Deum, districtus apud seipsum, gratiosus apud proximum. In primo praeeminentia sanctitatis, in secundo continentia voluptatis, in tertio gaudium nativitatis. Per primum studemus Deo placere; per secundum nos custodire; per tertium proximum allicere.

[Col. 0150D] »Erit, inquit, magnus coram Domino.« Est magnus coram seipso; est magnus coram saeculo; est magnus coram religioso; est magnus coram Domino. Primus ex conscientia alicujus gratiae; secundus ex potentia, divitiis, nobilitate, dignitate; tertius ex bona conversatione; quartus ex charitatis perfectione. Primus deformatur cum diabolo; secundus conformatur huic saeculo; tertius reformatur a Christo; quartus informatur a Spiritu sancto. Apud se fuit magnus diabolus cum diceret: »Ascendam super altitudinem nubium, et similis ero Altissimo [Col. 0151A] [59 1Kb] .« Unde etiam Simon Magus putabat se esse aliquem magnum [60 1Kb] . De secundo: »Haec dicit rex magnus, rex Assyriorum [61 1Kb] .« Pro tertio dicitur de Job: »Erat vir ille magnus in omni opere [62 1Kb] .« De quarto: »Ibat Isaac succrescens et proficiens donec magnus vehementer effectus est [63 1Kb] .« Primus magnus apud se fuit diabolus: De quo Ezechiel [64 1Kb] . »Aquila praegrandis magnarum alarum, longo membrorum ductu, habens plumas et varietates multas, venit ad Libanum et tulit medullam cedri et transportavit eam in terram Sennaar [Chanaan]. De his dicit Apostolus: Qui se existimat aliquid esse cum nihil si, ipse se seducit [65 1Kb] .« Item: »Quid habes quod non accepisti? Si accepisti, quid gloriaris quasi non acceperis [66 1Kb] ?« Igitur: »Quanto magnus es, humilia [Col. 0151B] te in omnibus [67 1Kb] .« Apud se magnus erat Pharisaeus cum dicebat: »Non sum sicut caeteri hominum, velut etiam hic Publicanus [68 1Kb] .« Non erat Joannes magnus cum diceret: »Qui post me venit ante me factus est, cujus non sum dignus solvere corrigiam calceamenti sui [69 1Kb] .« Hic talis se deformat cum diabolo, quia primus ad imaginem et similitudinem Dei factus: »comparatus est jumentis insipientibus et similis factus est illis [70 1Kb] .« Est alius magnus coram populo. Primo potestate qua superbit non attendens quomodo Nabuchodonosor cecidit cum diceret: »Nonne hic est Babylon quam construxi, gloriam et decorem regni mei [71 1Kb] .« Ecce potentia. Sed nulla potentia longa est. Vox enim ad [Col. 0151C] cum facta est: »Tibi dicitur, Nabuchodonosor rex: Regnum transfertur a te [72 1Kb] ,« et mutatus est in bovem. Item, dignitate praelati magni sunt, de quibus: »Egressa est iniquitas a senioribus qui debebant regere populum [73 1Kb] .« Hi sunt Nadab et Abiud, qui offerentes ignem alienum mortui sunt coram Domino [74 1Kb] . De his in lege: »Cum elegeritis unum de novissimis nostris, non multiplicabit equos, non reducet populum de Aegypto [75 1Kb] .« Hi laborant ut magni videantur a populo. Et cur non omnia cum sit:

[76 1Kb] Quales ex humili summa ad fastigia rerum
Extollit quoties voluit fortuna jovari.
Potentibus dicitur: »Potentes potenter tormenta patientur. His autem qui praesunt durissimum judicium [Col. 0151D] fiet [77 1Kb] ,« id est praelatis. Qui magni sunt nobilitate dicunt: »Semen Abrahae sumus, et nemini servivimus unquam [78 1Kb] .« Audi philosophum:

[79 1Kb] Quid genus, et proavos strepitis?
   Si primordia vestra,
Auctoremque Deum spectes,
   Nullus degener exstat,
Ni vitiis pejora fovens
   Proprium deserat ortum.
Si malus es

[Col. 0152A] [80 1Kb] Incipit ipsorum contra te stare parentum
Nobilitas, claramque facem praeferre pudendis.
Quia:

[81 1Kb] Omne animi vitium tanto conspectius in se
Crimen habet, quanto qui peccat major habetur
Et:

[82 1Kb] Miserum est aliorum incumbere famae.
Malo pater tibi sit Thersites, dummodo tu sis
Aeacidae similis, Vulcaniaque arma capessas:
Quod te Thersitae similem producat Achilles.
Item:

[83 1Kb] Non bene conveniunt nec in una sede morantur
Majestas et amor.
Et:

[84 1Kb] Nobilitas sub amore jacet.
Haec a se amovebat David, dicens 28 sic: [Col. 0152B] »Neque ambulavi in magnis, neque in mirabilibus super me [85 1Kb] .« Et Joannes: »Elias es tu? Non sum. Propheta es tu? Non [86 1Kb] .« Divitiis erat magnus »dives ille qui induebatur purpura et bysso; et epulabatur quotidie splendide [87 1Kb] .« Et ille, cui dixit Dominus: »Stulte, hac nocte requirent animam tuam a te; quae autem praeparasti cujus erunt [88 1Kb] ?« Magni sunt sapientia qui »sapientes sunt ut faciant mala, bene autem facere nolunt [89 1Kb] .« »Non est ista sapientia desursum descendens, sed terrena, animalis, diabolica [90 1Kb] .« Hi »cum cognovissent Deum, non sicut Deum glorificaverunt, aut gratias egerunt; sed evanuerunt in cogitationibus suis, dicentes se esse sapientes stulti facti [Col. 0152C] sunt [91 1Kb] .« »Perdam, ait, sapientiam sapientium, et prudentiam prudentium reprobabo [92 1Kb] .« »Stulta mundi elegit Deus ut confunderet sapientes; infirma quoque elegit ut confundat fortia [93 1Kb] .« Isti omnes de sua magnitudine non egerunt gratias Deo, sicut seniores de Apocalypsi, qui ceciderunt in facies suas, ut adorarent sedentem in throno, et deposuerunt coronas suas ante thronum [94 1Kb] . Hi conformantur huic saeculo. Unde Apostolus: »Nolite conformari huic saeculo [95 1Kb] .« Tertiis, quia Christo reformantur dicitur, sed »reformamini in novitate sensus vestri [96 1Kb] .« Hi magni sunt coram religioso, sicut »Job magnus erat inter omnes orientales [97 1Kb] .« Orientales enim sunt qui incipiunt cognoscere Deum. Inter hos est Job magnus, dum conversationem [Col. 0152D] ejus admirantes, eum sequuntur. Unde »qui ad justitiam erudiunt multos, fulgebunt quasi stellae in perpetuas aeternitates [98 1Kb] .« Unde: »Cum ambularent animalia ambulabant pariter et rotae juxta ea [99 1Kb] :« Isti et sibi et proximo provident. Unde poeta:


Et movet ipse suas et nati respicit alas.

Habent enim duas pennas, quibus elevantur, duas quibus subditi proteguntur. Unde: »Duae pennae singulorum jungebantur [100 1Kb] ,« id est spes et amor, [Col. 0153A] »et duae tegebant eorum corpora [1 1Kb] ,« scilicet timor et poenitentia, quae praedicat doctor corpori suo, scilicet subditis, quorum ipse est caput. Talis erat magnus Joannes Baptista praedicatione et conversatione. Unde: Elisabeth Zachariae magnum virum genuit, Joannem Baptistam praecursorem Domini: »Qui fecerit et docuerit sic homines, hic magnus vocabitur in regno Christi [2 1Kb] .« Quarti a Spiritu sancto reformantur, dum omnes virtutes per charitatem, quae est forma virtutum, ad superna gaudia referuntur. De his dictum est »:Ibat Isaac succrescens et proficiens donec magnus effectus est [3 1Kb] .« Primo succrescit Isaac, id est gaudens a peccato recedendo, proficit de virtute in virtutem ascendendo. Magnus efficitur, aliis proficiendo; vehementer [Col. 0153B] magnus, totus in coelo conversando. Inde dicitur: »Filius accrescens Joseph: filius accrescens et decorus aspectu [4 1Kb] .« In primo est filius accrescens, in secundo Joseph, in tertio filius accrescens, in quarto decorus aspectu. Unde benedixit eum pater sic: »Omnipotens benedicet tibi benedictionibus coeli desuper, benedictionibus abyssi jacentis deorsum, benedictionibus uberum et vulvae [5 1Kb] .« Benedictionem jacentis deorsum habuit Joannes quando visitavit eum Christus in inferno; coeli desuper, quando in coelum ascendit cum illo; uberum collata est ei gratia, qua lac doctrinae praebuit proximo; vulvae, per miracula quae de ipso facta sunt in utero. In ventre enim conceptus est, ab angelo nuntiatus. In ventre est sanctificatus. In ventre est [Col. 0153C] novus propheta factus, dum Christus ab eo est agnitus. [6 1Kb] Ecce coram Domino magnus, sicut ait Christus: »Inter natos mulierum non surrexit major Joanne Baptista [7 1Kb] .« Unde prae caeteris dictus est »lucerna ardens, et lucens [8 1Kb] :« ardens vehementer diligendo, lucens Christum demonstrando digito. Ecce quomodo commendabilis apud Deum.

Sequitur quomodo districtus apud semetipsum. Vinum et siceram non bibet [9 1Kb] et omne immundum non manducabit [10 1Kb] . In vino intelligitur inepta laetitia, in sicera, abundans tristitia; in immundo, carnis petulantia. Contra primum locustas devorabat; contra secundum mel comedebat; contra tertium pilis camelorum se vestiebat. Vinum est de vinea [Col. 0153D] Sodomorum; sicera, cum generali nomine dicatur omnis potus qui potest inebriare, hic specialiter dicitur quod fit de succo pomorum, et est austerum. Immundum dicitur quidquid ad comedendum est illicitum. »Omnia, ait Apostolus, sunt munda mundis, coinquinatis autem et immundis nihil est mundum, sed inquinata est eorum mens et conscientia [11 1Kb] .« Mundis utitur, qui aequanimitatem habet tolerandi indigentiam; temperantiam, ne se corrumpat per abundantiam; charitatem, ne ipse sumendo scandalizet alterius conscientiam, vel ne [Col. 0154A] scandalizetur in alterum propter ciborum differentiam. De duobus primis Apostolus: »Scio esurire et satiari, et abundare et penuriam pati [12 1Kb] .« De tertio: »Nihil interrogantes propter conscientiam [13 1Kb] .« Conscientiam dico non tuam, sed alterius. Audi quomodo gratiosus apud proximum: »Et multi in nativitate ejus gaudebunt [14 1Kb] .« Tres celebramus nativitates: Joannis, beatae Virginis, Salvatoris. Prima media fuit inter gratiam et legem; secunda inter filium Virginis et peccatorem; tertia, inter Deum et hominem. Prima fuit stella luciferi antelucana, secunda quasi fulgens aurora, tertia quasi sol emergens ab orientali plaga. De prima poeta [15 1Kb] :

Nascere, praeque diem veniens age, Lucifer, altum.
De secunda: »Quae est ista quae progreditur quasi aurora [Col. 0154B] consurgens [16 1Kb] ? De tertia: Orietur vobis timentibus nomen meum sol justitiae [17 1Kb] .« Joannes lucem, id est Christum praenuntiavit; Maria praenuntiatum protulit; Christus prolatus de utero mundum illuminavit. Nostra quoque triplex est nativitas: Prima, temporalis; secunda, spiritualis; tertia, immortalis. In prima, nascimur mundo; in secunda ex Deo; in tertia, erimus cum Deo. De prima: »Mulier cum parit, tristitiam habet; sed cum peperit jam non meminit poenae prae gaudio quia natus est homo in mundo [18 1Kb] .« De secunda: »Omne quod natum est ex Deo vincit mundum [19 1Kb] .« Et: »Nisi quis renatus fuerit ex aqua et Spiritu sancto [20 1Kb] .« De tertia: Natalitia sanctorum pronuntiantur in Ecclesia. Et Job: »Cum consumptum te putaveris, [Col. 0154C] orieris ut Lucifer [21 1Kb] .« Quasi consumptum se putat homo in morte, sed orietur ut Lucifer in resurrectione generali. Prima est Herodis, secunda Mariae et Joannis, tertia Salvatoris. In prima gaudent terreni, in secunda justi, in tertia sancti. Prima tendit ad defectum, secunda habet perfectum, tertia consummat effectum. De prima gaudet mulier, »quia natus est homo in mundo [22 1Kb] .« De secunda et tertia: »Gaudete in Domino semper, iterum dico gaudete [23 1Kb] .« De primo: »Mundus gaudebit, vos contristabimini [24 1Kb] .« De secundo: »Tristitia vestra vertetur in gaudium [25 1Kb] .« De tertio: »Gaudium vestrum nemo tollet a vobis [26 1Kb] .« Primi, »tenent tympanum et citharam, et gaudent ad sonitum organi blandientis [Col. 0154D] [27 1Kb] .« Secundi, »hauriunt aquas in gaudio de fontibus Salvatoris [28 1Kb] .« Tertii, experimentum capiunt verbi illius evangelici: »Gaudete et exsultate quoniam merces vestra multa est in coelis [29 1Kb] .« De primo: »Risus dolori miscebitur, et extrema gaudii luctus occupat [30 1Kb] .« Item: »Risum deputavi errorem, et in gaudio dixi: Quid frustra deciperis [31 1Kb] ?« Propterea ait Jacobus: »Risus vester revertatur in luctum, et gaudium vestrum in voces flentium [32 1Kb] .« »Gaudium tibi sit semper [33 1Kb] ,« ait angelus ad Tobiam. Et ille: »Quod gaudium mihi erit [Col. 0155A] qui in tenebris sedeo, et lumen coeli videre non possum [34 1Kb] .« Hoc temporale gaudium parvipendens, propter tertium gaudium dictum est: »Laetare Jerusalem, et diem festum agite omnes qui diligitis eam [35 1Kb] .« »Gaudete gaudio magno omnes qui lugebatis super eam [36 1Kb] De secundo dicit: Non est regnum Dei esca et potus, sed justitia, et pax, et gaudium in Spiritu sancto [37 1Kb] .« Item: »Si diligeretis me, gauderetis utique, quia vado ad Patrem [38 1Kb] .« Item: »Veniam ad vos, et gaudebit cor vestrum [39 1Kb] .« Isti »hauriunt aquas in gaudio de fontibus Salvatoris [40 1Kb] .«

Tres sunt fontes qui effundunt nobis aquam de coelo: Fons misericordiae, fons gratiae, fons gloriae. Primus, est fons hoedorum; secundus, fons hortorum; [Col. 0155B] tertius, fons bonorum. Primus lavat immundum, secundus rigat aridum, tertius potat sitibundum. De primo: »Erit fons patens domus David in ablutione peccatoris et menstruatae [41 1Kb] .« De secundo: »Fons hortorum puteus aquarum viventium [42 1Kb] .« De tertio Boetius:

Da pater augustam mentis conscendere sedem,
Da fontem lustrare boni.
De primo, »haurimus aquas in gaudio de fontibus Salvatoris [43 1Kb] ,« dum gaudemus de peccato remisso. Angelis quoque »est gaudium super uno peccatore poenitentiam agente [44 1Kb] .« Et ille pater: »Fili, ait, oportebat gaudere, epulari; quia filius meus mortuus erat et revixit; perierat et inventus est [45 1Kb] .« De secundo haurimus quando in nobis nascitur. [Col. 0155C] Unde gaudemus: Mulier enim quae peperit [46 1Kb] ,« id est anima quae poenitentiam agit, »jam non meminit pressurae, quia natus est homo in mundo [47 1Kb] .« Haec est nativitas Joannis, qui dicitur gratia Domini, in qua multi gaudent cum suscipiunt eam. De tertio hauriunt qui superna gaudia concipiunt, et prae gaudio sustinent tribulationes. Unde: »Ibant apostoli gaudentes a conspectu concilii, quoniam digni habiti sunt pro nomine Jesu contumeliam pati [48 1Kb] .« Inde de Stephano:

Ille, parato vertice,
Gaudens suscepit lapides.
Et Laurentius:

Gaudeo plane,
Quia hostia
[Col. 0155D] Christi effici
Merui.
De primo, propinat Filius peccata remittendo; de secundo, Spiritus sancti gratiam infundendo; de tertio. Pater gaudia nobis proponendo. De quibus dicitur: »Omne gaudium existimate, fratres, cum in tentationes varias incideritis [49 1Kb] . Temporale enim gaudium est nullum. Spirituale aliquod gaudium. [Col. 0156A] Aeternum vero est omne gaudium, et gaudium illud nemo tollet a vobis [50 1Kb] . Unde propheta: Gaudens gaudebo in Domino, et exsultabit anima mea in Deo meo [51 1Kb] .« Inde dictum est in historia figurative: »Mardocheus egrediens de palatio et de conspectu regis [52 1Kb] , id est Christus veniens de secreto Patris ad transferendos electos, fulgebat vestibus regiis, hyacinthinis et aerinis [53 1Kb] , id est sanctis angelis cum eo desursum venientibus ad judicium: qui sunt hyacinthus, sancti mundi hujus, qui sunt aerini coloris, qui non de coelo, tamen quasi sunt in aere a terrenis suspensi: coronam auream portans in capite [54 1Kb] ,« scilicet signum regiae dignitatis, »amictus pallio serico atque purpureo [55 1Kb] , id est carne glorificata, quae dicitur serica, quia nascitur de vermibus, [Col. 0156B] et Christus de mortalibus. Unde et ipse vermis dicitur, purpurea propter passionem. Et omnis civitas exsultavit, et laetata est [56 1Kb] ,« id est Ecclesia triumphans ab eo suscepta. »Judaeis quoque nova lux oriri visa est,« id est vere confitentibus, et »gaudium, et honor, et tripudium [57 1Kb] .« Tunc enim omnes »venient et gaudebunt de bonis Domini super frumento, vino et oleo [58 1Kb] ,« et in videndo Patre, et Filio, et Spiritu sancto. Rex ille dicitur Assuerus, qui dicitur beatitudo ejus, vel atrium ejus. Ejus uxor Esther, id est absconsa. Haec est Ecclesia quae adhuc latet in caligine hujus miseriae. Juxta illud: »Nunc filii Dei sumus, et nondum apparuit quid erimus, scimus autem cum apparuerit, quoniam similes ei erimus [59 1Kb] .« Mardocheus dicitur myrrha [Col. 0156C] munda, scilicet Christus dictus myrrha propter amaritudinem passionis: munda, quia sine peccatis occurret nobis, ut nos transferat in regnum Dei Patris. Tunc erit vobis gaudium, deposita corruptione, honor ex Dei vocatione, tripudium ex corporum agilitate.


Ecce tu pulcher es, dilecte mi, et decorus.

[CARD.] Lectulus noster floridus, tigna domorum nostrarum cedrina, laquearia nostra cypressina. Laudes ergo pro laudibus refert mater filio, dicens: Ecce, dilecte mi, tu pulcher es secundum Deitatem, et secundum humanitatem decorus. Et quoniam ipse pluries jam ipsam amicam vocaverat, amicus autem et amica in eodem lecto, et in eadem domo cohabitant. Statim ipsa tractat de lecto et de domo. [Col. 0156D] »Manet siquidem Christus in eo qui diligit eum [60 1Kb] ,« sed qui diligit filium, diligit et matrem, et ita uterque manet in eo qui diligit alterum. Sed tamen aliter et aliter. Nam in corde diligentis se manet filius per inhabitantem gratiam. Mater vero per devotionem ipsius, et inseparabile consortium matris et filii, in piae dilectionis affectu. Dicit ergo:



LIBER TERTIUS.
[Col. 0157]

[Col. 0157A] 29 Lectulus noster floridus.

[THO.] Lectulus animae quies est, quia, dum sponsum singulariter amat, a perturbatione mundi quantum potest se alienat, et virtutes quibus placeat ei aggregat, et dum temporalia spernit, lectulum tranquillitatis ei sternit, qui virtutum floribus jocundatur. Sponsa, opportunitate inventa, ornatum nuntiat thalamum, lectulum digito demonstrans. Dilectus invitat ad requiem, et cum euntibus in Emmaus ardorem cordis non sustinens ad mentis pertrahit hospitium. Secum pernoctare compellit, et cum Petro loquitur: »Domine, bonum est nos hic esse [61 1Kb] .« Hoc capitulo et duobus sequentibus, apte status Ecclesiae demonstratur. Christus auctoritas praelatorum, cleri decor, monachorum quies, [Col. 0157B] populi disciplina. In Ecclesia lectulum puto in quo quiescitur, claustra et monasteria, in quibus vacamus a curis saecularibus. Hic lectulus floridus est, institutis Patrum et exemplis, quibus quasi floribus respersa est fratrum conversatio. Domus est popularis conventus Christianorum, quos tigna in sublimi posita, id est principes Ecclesiarum protegunt Laquearia quae adornant, sunt mores cleri bene compositi. Quod autem tigna cedrina et laquearia cypressina dicuntur, hoc est quod praelati et clerus bonum odorem aliis dare debeant, et incorruptibiles ne vitiis corrumpantur permanere Iste lectulus est justitia? Scis quae justitia: »Super quem, inquit, requiescet spiritus meus, nisi super humilem et quietum, et trementem sermones meos [62 1Kb] ?« [Col. 0157C] Si quis ergo talis fuerit, fit lectulus Dei. Notandum quod flos praebet in aspectu venustatem, in tactu lenitatem, in odore suavitatem. Itaque in decore contemplationem, quae desiderabiliter invitat, suaviter trahit, ardenter accendit; in lenitate patientiam, quae comminantibus et maledicentibus occurrit, persequentibus orationibus obviat, laedentibus benignitatem, odientibus charitatem rependit; in odore dulcem Deo sanctorum famam accipe. Hi dicunt: »Christi bonus odor sumus Deo [63 1Kb] .« Flos iste spem signat et aliquando patientiam sanctorum, quia lenitate refovet, aspectu oblectat, odore demulcet. Sic patientes, iracundos mansuetudine, invidos humilitate, contentiosos pio silentio [Col. 0157D] superare contendunt. Ergo lectulus spiritualis copulae merito floridus dicitur, quia in illis cordibus Christus suaviter quiescit, in quibus pulchritudo sapientiae, tranquillitas prudentiae, suavis odor spei regnat supernae.

Quatuor sunt lectuli. Primus est sordidus, secundus solidus, tertius candidus, quartus floridus; [Col. 0158A] primus est sordidus fetore luxuriae; secundus solidus maritalis fidei conservatione; tertius floridus praeteritae vitae tanquam de nigredine in candorem mutatione; quartus candidus virginalis jocunditatis amoenitate. Primus est fornicatorum, secundus conjugatorum, tertius continentium, quartus virginum. De primo ait Apostolus: »Non in comessationibus et ebrietatibus, non in cubilibus et impudicitiis [64 1Kb] .« Ad hunc lectum pertinent, qui »exarserunt invicem in concupiscentiis suis, masculi in masculos turpitudinem operantes.« Sed »qui talia agunt, regnum Dei non consequentur [65 1Kb] .« Si quis enim templum Dei violaverit, disperdet illum Deus [66 1Kb] . Nescitis quoniam membra vestra templum est Spiritus sancti [67 1Kb] ? Et tollens membra Christi faciens membra [Col. 0158B] meretricis [68 1Kb] . Item: »Qui fornicatur, in corpus suum peccat [69 1Kb] .« Aliquando veniunt sordes istae ex mala consuetudine. Unde poeta [70 1Kb] :

Nos numerus sumus et fruges consumere nati,
Sponsi Penelopes, nebulones, Alcinoique . . .
Cui pulchrum fuit in medios dormire dies, et
Ad strepitum citharae cessatum ducere curam.
Aliquando ex divitiis. Unde alius poeta [71 1Kb] :

Divitiae turpi fregerunt saecula luxu.
Divitiis alitur luxuriosus amor [71* 1Kb] .
Unde Horatius in libro primo Sermonum [72 1Kb] :

. . . Eutrapilus cuicunque nocere volebat,
Vestimenta dabat pretiosa: beatus enim jam
Dormiet in lucem, scorto postponet honestum
Officium.
[Col. 0158C] Qui in hoc jacent lectulo sciant quoniam fornicatores et adulteros judicabit Deus [73 1Kb] .

Secundus lectulus solidus est. Deus enim dixit: »Quod Deus conjunxit homo non separet [74 1Kb] .« Hic excusat a peccato fides qua alieno conjuges non commiscentur, spes prolis quae cultui divino mancipetur; sacramentum, quia in eis Christus et Ecclesia figuratur [75 1Kb] . In tribus in hoc lectulo conjugati debent habere puritatem. Debent enim sibi in carnali commercio pariter obedire. Hic est lectus Abrahae, qui dicitur pater excelsus ad regendum, et Sarae quae dicitur princeps, quia ei a viro in debito solvendo esset obediendum; hoc dictum est propter primum. Secundum figurat lectus Isaac, qui dicitur [Col. 0158D] gaudium, et Rebeccae quae dicitur patientia, eo quod pariter sit eis gaudendum et sustinendum, id est in quaerendis supernis gaudiis ex communi consensu patienter debent vacare. Tertium figurat lectus Jacob, qui dicitur supplantator, et Rachel quae dicitur videns principium, quia pariter eis sunt vitia supplantanda et gaudia aeterna quaerenda. Deo debent [Col. 0159A] esse intenti orationi vacando, vitia supplantando propter incontinentiam in idipsum revertendo [76 1Kb] . His aliquando indicitur ut sibi obediant propter fidei firmitatem; aliquando persuadetur, ut a complexibus abstineant propter orationem; aliquando indulgetur, ut ad amplexum revertantur propter infirmitatem [77 1Kb] . De primo Paulus: »Vir potestatem sui corporis non habet, sed mulier; mulier potestatem sui corporis non habet, sed vir [78 1Kb] ;« de secundo idem: »Nolite fraudare invicem, nisi forte ex consensu ad tempus, ut vacetis orationi [79 1Kb] .« Et subjungit de tertio: »Et postea revertimini in idipsum, ne nos tentet Satanas propter incontinentiam nostram [80 1Kb] .« De vacatione orationis dicitur: »Egrediatur sponsus de cubili suo, et [Col. 0159B] sponsa de thalamo suo [81 1Kb] .«

Qui jacent in hoc tertio lectulo, non possunt contemplationi vacare propter sollicitudinem eorum, quae pertinent ad matrimonium; quasi in tenebris sunt. Unde Job: »In tenebris stravi lectulum meum [82 1Kb] .« Unde ipsa sponsa in hoc statu posita ait: »In lectulo meo quaesivi per noctes quem diligit anima mea, quaesivi et non inveni. Paululum cum pertransissem inveni quem diligit anima mea, tenui illum, nec dimittam donec introducam in domum meam, et in cubiculum genitricis meae [83 1Kb] .« Nota verborum ordinem: Transit, invenit, tenet, inducit in cubiculum matris suae, continentium, qui aptus est ad contemplandum. Transit primos amplexus relinquendo; invenit, puriori intellectu cognoscendo; [Col. 0159C] tenet, viriliter et constanti proposito ei adhaerendo; inducit in cubiculum meum in casto corde et corpore dulci devotione attrahendo. Isti dicitur: »Cum oras intra in cubiculum tuum, et clauso ostio ora Patrem tuum [84 1Kb] .« Iste inquietantibus se respondet: »Noli mihi molestus esse. Jam enim ostium meum clausum est, et pueri mei mecum sunt in cubili meo [85 1Kb] ,« id est bona opera in casto corde. Iste candidus est, quia lotus lacrymis poenitentiae. Unde David: »Lavabo per singulas noctes lectum meum, lacrymis meis, stratum meum rigabo [86 1Kb] .« Portat jam paralyticus grabatum suum, a quo prius portabatur [87 1Kb] . Et Judith casta vidua occidit in isto Holofernem [88 1Kb] , scilicet motum carnis. Hic lectus [Col. 0159D] quanto melior sit maritali, ostendit Apostolus sic: Soluta es a lege viri, noli quaerere matrimonium [89 1Kb] .

Sequitur quartus, scilicet quies virginalis: Tres sunt flores privilegiati quibus floridus dicitur. Primus Christus, secundus virgo Maria, tertius Joannes evangelista. Christus enim ait: »Ego flos campi et lilium convallium [90 1Kb] .« In figura beatae Virginis, virga Aaron floruit [91 1Kb] . Ex merito virginitatis in sepulcro Joannis inventum est manna pro corpore. Sed et moraliter isti sunt tres flores, scilicet lilium virginitatis, [Col. 0160A] viola humilitatis, rosa charitatis, quia sine his tribus minus perfecta est virginitas. In lectulo talibus floribus odorato cubat sponsus, ut possit ei dicere sponsa: »Cum esset rex in accubitu suo, nardus mea dedit odorem suum [92 1Kb] .« Hi sequuntur Agnum quocunque ierit [93 1Kb] ,«

   Ubi vellere praevius albo,
Virginis Agnus ovis, grexque omnis candidus intrat,
scilicet per amoena vireta. Inutilitas primi est a Deo elongatio; utilitas secundi, humani generis propagatio; utilitas tertii, Deo vacatio; utilitas quarti, angelorum cognitio. Lectulus noster floridus, quia in tali lecto contemplamur, contemplata dulciter sapimus, propter gustatum saporem stupemus. Hoc Deus in Adam voluit [Col. 0160B] ostendi cum ait Scriptura: »Immisit Dominus soporem in Adam [94 1Kb] .« Notandum quod immisit Dominus soporem, saporem, stuporem: Soporem quo Deum contemplaretur; saporem quo in contemplatis delectaretur; stuporem quo peccatum abominaretur. In primo Evam formavit [95 1Kb] ; in secundo Adam pomum gustavit [96 1Kb] ; in tertio a facie Dei se abscondit [97 1Kb] . Haec enim tria quae dedit Deus in usum, convertit homo in abusum: De primo: »Ego dormio, et cor meum vigilat [98 1Kb] ;« de secundo: »Quae sursum sunt sapite [99 1Kb] ;« de tertio: »Patres comederunt uvam acerbam, et dentes filiorum obstupescunt [100 1Kb] .«

Unde sciendum quod triplex est sopor. Primus fovendae iniquitatis; secundus, recreandae infirmitatis; [Col. 0160C] tertius, contemplandae majestatis. De primo: »Dormierunt somnum suum et nihil invenerunt omnes viri divitiarum in manibus suis [1 1Kb] ;« de secundo: »Si dormit salvus erit [2 1Kb] ;« de tertio: »Si dormiatis inter medios cleros [3 1Kb] .« De primo: »Usquequo, piger, dormis [4 1Kb] ?« et: »Surge qui dormis, et exsurge a mortuis [5 1Kb] ;« et: »Qui dormiunt nocte dicunt: Hora est jam nos de somno surgere [6 1Kb] .« Horum quidam dormiunt sub peccandi studio; alii quia peccatum abscondunt sub silentio; tertii quia gravantur satisfactionis taedio. Primi excaecantur Dei judicio, secundos suscitat proximi admonitio; tertios excitat Dei consolatio. Primus fuit Samson in gremio Dalilae [7 1Kb] , secundus Jonas in profundo sentinae [8 1Kb] ; tertius Jonas sub umbra juniperi aculeatae [9 1Kb] . [Col. 0160D] De hoc dicitur: »Dum dormirent homines, inimicus homo superseminavit zizaniam [10 1Kb] .« Sunt enim tria semina quibus diabolus superseminat zizania, dum hic somno dormiunt homines. Est enim semen divinus sermo; est semen virtus; est semen Christus. De primo: »Semen est verbum Dei [11 1Kb] ;« de secundo: »Qui seminat in lacrymis in exsultatione metet [12 1Kb] ;« de tertio: »Nisi granum frumenti cadens in terram mortuum fuerit, ipsum solum manet [13 1Kb] .« Item: »In semine tuo benedicentur omnes gentes [14 1Kb] .« [Col. 0161A] Item: »Et semini tuo, qui est Christus [15 1Kb] .« Item: »Nisi Dominus exercituum reliquisset nobis semen quasi Sodoma fuissemus [16 1Kb] .« Ecce primae dormitionis incommoda. De secunda, quae est recreandae infirmitatis: »Si dedero somnum oculis meis, et palpebris meis dormitationem [17 1Kb] .« Item: »Surge, propera, amica mea [18 1Kb] .« Surge, ne Deum obliviscaris. Propera, ne occupet dies mortis. Veni ad gaudia supernae solemnitatis. »Hiems transiit [19 1Kb] ,« scilicet timor asperitatis. »Imber abiit [20 1Kb] ,« scilicet amor mundanae voluptatis; »flores apparuerunt [21 1Kb] ,« id est spes supernae jocunditatis. Talis enim hiems oblivionem Dei inducit. Talis pluvia velocitatem fugiendi poenas impedit. Talis spes ad supernam solemnitatem accendit. In his tribus Jacob somnum [Col. 0161B] imperasse invenimus: De primo cum fugeret fratrem dormiens super lapidem se erexit, et ait evigilans a somno: »Vere Dominus erat in loco isto, et ego nesciebam [22 1Kb] .« Ac si diceret: Quoniam diu dormivi Deum oblitus sum, sed evigilans invenio eum. Contra secundum, id est voluntatem ait: »Nocte et die, gelu et aestu urebar; somnus ab oculis meis fugiebat [23 1Kb] .« Pro tertio dicitur: »Nuntiaverunt Jacob: Joseph filius tuus vivit. Quo audito revixit spiritus ejus, et evigilans quasi de gravi somno ait: Vadam et videbo eum [24 1Kb] .« De primo dicitur: »Consurge in nocte, in principio vigiliarum tuarum [25 1Kb] .« Secunda dormitione dormierunt fatuae virgines; tertia, prudentes. Sic enim scriptum est: [Col. 0161C] Moram autem faciente sponso, dormitaverunt omnes et dormierunt [26 1Kb] . Sed differenter: Fatuae enim primo modo; prudentes secundo. De tertia, quae est contemplandae majestatis dicitur: »Ego dormio et cor meum vigilat [27 1Kb] ;« et illud: »Si dormiatis inter medios cleros, pennae columbae deargentatae [28 1Kb] .« Inter medios cleros, id est inter Novum et Vetus Testamentum, vel inter temporalia et coelestia, inter quae, in utrisque meditando, suspenditur anima. Inde Job: »Elegit suspendium anima mea, et mortem ossa mea [29 1Kb] .« Inde dicitur: »Issachar asinus fortis accubans inter terminos vidit requiem quod esset bona, et terram quod optima [30 1Kb] .«

Iste sic dormiens contemplatur scilicet inferna, mundana, coelestia: Inferna, in quibus invenit [Col. 0161D] calamitatem; mundana, in quibus invenit mutabilia; superna, in quibus reperit felicitatem. Haec tria vidit Abraham quando sopor invasit eum: »Facta est enim caligo tenebrosa [31 1Kb] .« Ecce mundana: »Et vidit clibanum fumantem [32 1Kb] ,« scilicet inferna; »Et lampadem fulgentem [33 1Kb] ,« scilicet coelestia. Pro primo, pistor Pharaonis in carcere suam somniavit tentationem [34 1Kb] . Pro tertio, pincerna suam 30 salvationem [34* 1Kb] . Pro medio, Pharao somniavit in vaccis nunc pinguibus, nunc macilentis mundanam [Col. 0162A] mutabilitatem [35 1Kb] . Ecce tres dormitiones, quarum primam Dominus emittit, secundam permittit, tertiam immittit. Immisit Dominus quoque saporem; sed sunt quidam qui sapiunt carnalia, sunt qui sapiunt coelestia [36 1Kb] . Primi delectantur in comessatione et ebrietate, secundi in vanitate, tertii in veritate. Primus sapor spiritum inficit, secundus decipit, tertius ad regnum deducit. De primo: »Qui in carne sunt quae carnis sunt sapiunt [37 1Kb] .« De secundo: »Non alta sapientes [38 1Kb] ;« et: »Noli altum sapere, sed time [39 1Kb] .« De tertio: »Quae sursum sunt sapite [40 1Kb] .« De primo Job: »Nunquid potest aliquis gustare, quod gustatum affert mortem [41 1Kb] ?« De secundo: »Christus cum gustasset acetum felle mistum noluit bibere [42 1Kb] ;« [Col. 0162B] scilicet fraudes et amaritudines mundi. De tertio: »Mulier fortis gustavit et vidit quoniam bona est negotiatio ejus [43 1Kb] .« Ideo »gustate et videte quoniam suavis est Dominus [44 1Kb] .« Hos tres sapores gustaverunt filii Israel in deserto. Primum cum revertebantur ad olas carnium, dicentes: »Quis dabit nobis carnes ut manducemus [45 1Kb] ?« Secundum, cum dicerent: »Veniunt nobis in mentem pepones, porri, cepe, et alta [46 1Kb] . Tertium, quando manna comederunt [47 1Kb] .« Primum habuit Adam, quando pomum comedit [48 1Kb] ; secundum, quando dixit serpens: »Eritis sicut dii [49 1Kb] ;« tertium ante lapsum, quando fruebatur colloquio Dei. Post lapsum vero immisit stuporem de peccato perpetrato, ita ut [Col. 0162C] posset dicere: »Circumdederunt me gemitus mortis; dolores inferni circumdederunt me [50 1Kb] .« Sed est gemitus mortis, est gemitus medicinalis, est gemitus vitalis. Primus circumdat, secundus mundat, tertius fecundat: circumdat, ut inspiciamus mundum, et fugiamus ejus decorem; mundat peccati fetorem; fecundat, ut affectus crescat in superiorem amorem. De primo in hoc loco: »Antequam comedam suspiro [51 1Kb] ;« de secundo: »Laboravi in gemitu meo, lavabo per singulas noctes lectum meum, lacrymis meis stratum meum rigabo [52 1Kb] .« Inde Jeremias: »Vae nobis quia peccavimus, quia cecidit corona capitis nostri [53 1Kb] .« Item: »Misericordia Dei quia non sumus consumpti; quia non defecerunt miserationes ejus [54 1Kb] .« De tertio: »Domine, [Col. 0162D] ante te omne desiderium meum, et gemitus meus a te non est absconditus [55 1Kb] .« Inde: »Sitivit anima mea ad Deum fontem vivum [56 1Kb] .« Item: »Indica mihi quem diligit anima mea, ubi pascas, ubi cubes in meridie [57 1Kb] .« Sequitur: »Dolores inferni circumdederunt me [58 1Kb] .« Sunt dolores inferni, sunt dolores mundi, quos homo patienter sustineat; sunt dolores cordis humani, quibus homo se Deo reconciliat. Primos sustinet homo pro iniquitate; secundos ex necessitate; tertios ex voluntate. De [Col. 0163A] primis in hoc loco: »Dimitte me paululum ut plangam dolorem meum, antequam vadam ad terram tenebrosam et opertam mortis caligine [59 1Kb] ;« de secundis, David: »Deficit in dolore vita mea et anni mei in gemitibus [60 1Kb] .« Inde dictum est Evae: »In dolore paries filios tuos [61 1Kb] .« Et Adae: »In sudore vultus tui vesceris pane tuo [62 1Kb] .« Et Job: »Homo ad laborem nascitur, et avis ad volandum [63 1Kb] .« De tertiis: »Quandiu ponam consilia in anima mea, dolorem in corde meo per diem [64 1Kb] ;« quia cor contritum et humiliatum Deus non despiciet [65 1Kb] .« His tribus doloribus legitur Christus doluisse pro humano genere. Primum sustinuit quando poenam ut a nobis excluderetur toleravit. Inde Jeremias: »Vere languores nostros ipse tulit, et [Col. 0163B] dolores nostros ipse portavit [66 1Kb] .« Et secundos, item: »Vidimus eum novissimum virorum, virum dolorum [66* 1Kb] .« Et tertios, inde idem: »O vos omnes qui transitis per viam, attendite et videte si est dolor sicut dolor meus [67 1Kb] .«


Lectulus noster floridus.

[CARD.] Ac si dicat: Lectulus si noster est, floridus est, hoc est: Si cujusquam conscientia nobis est quietis lectulus, ipsa est florida, habens decorem pariter et odorem, ut sit decora per ornamenta virtutum, et in operibus odorifera per exemplum. Deinde de domibus subditur.


Tigna domorum nostrarum cedrina.

[THO.] Per tigna cedrina praedicatores accipimus. [Col. 0163C] Sicut enim cedrus lignum est imputribile et altum, sic praedicatores nec pretio debent corrumpi, ut flectantur a justitia, et quae sursum sunt quaerere, et quae sursum sunt sapere [68 1Kb] . Tectum spes est coelestium, quae dum ab appetitu temporalium nos retrahit, a tempestate temporalium per patientiam nos conservat. Nam et ipsa patientia loco lignorum est quae quidquid spes coelestis exercet, velut tecti tabulas sustinet. Tigna cedrina sunt, quia patientia proximis videntibus bonum dat odorem, nec sinit putrescere subjectum sibi per vitia, quia custodit. De custodia hujus domus scriptum est in libro Numeri sub nomine tabernaculi, sic: »Ad orientem Judas figet tentoria [69 1Kb] .« Tabernaculum istud est cor nostrum, circa ipsum jubetur, ut [Col. 0163D] Judas figat tentorium ad orientem, Ruben ad meridiem [70 1Kb] , Ephraim ad occidentem [71 1Kb] , Dan ad aquilonem [72 1Kb] . Oriens est gratiae illuminatio, meridies charitatis inflammatio, occidens temporalium administratio, aquilo tentationis inquietatio. Ad orientem excubat homo sollicitus ut suos videat excessus et corrigat; ad meridiem, ut superna diligat, et ad ea cor suum erigat; ad occidentem, ut dum temporalia ministrat, mundum sibi subigat; ad aquilonem, ut tentationes praevideat et abigat. De primo propheta: »Quis suscitavit justum ab [Col. 0164A] oriente [73 1Kb] ?« Ab oriente justus suscitatur, dum per illuminationem gratiae de peccatore justus efficitur. De secundo: »Ascendit Abraham a meridie in Bethel [74 1Kb] .« Bethel domus Dei dicitur. A meridie ergo in Bethel ascenditur, dum fervore dilectionis in coelo conversatur. De tertio: »Sol cognovit occasum suum [75 1Kb] .« Sol occasum cognoscit, dum contemplativis sine sui detrimento ad ministrandum redit. De quarto: »Ventus turbinis veniebat ab aquilone [76 1Kb] .« Ventus turbinis venit ab aquilone, dum tentatio inspiratur a daemone. Sed »in medio est species electri [77 1Kb] ,« dum in ea sentimus adjutorium Christi. Ad orientem cubat sponsa, dum dicebat ei: »Quae est ista quae progreditur quasi aurora consurgens [78 1Kb] ?« Ad meridiem volebat cubare, [Col. 0164B] cum diceret: »Indica mihi quem diligit anima mea, ubi pascas, ubi cubes in meridie [79 1Kb] .« Ad occidentem formidabat descendere, cum diceret: »Lavi pedes meos, quomodo inquinabo illos [80 1Kb] ?« Unde dilectus: »Surge, propera, amica mea [81 1Kb] .« Ad aquilonem cubabat, cum diceret: »Surge, aquilo, et veni, auster [82 1Kb] .« Ad orientem ergo figit tentorium Judas, Issachar, Zabulon. Judas, confessio; Issachar, merces; Zabulon, habitaculum formidinis interpretatur. Primum enim oportet ut homo confiteatur, secundo ut merces cognoscatur, tertio ut fortitudo habeatur. Per primum, ut suam revelet conscientiam; per secundum, ut sciat propter quid suam exerceat malitiam; tertium, ut sufficiat ad agendam poenitentiam. Excubat ergo Judas, ne [Col. 0164C] confessionem impediat verecundia; Issachar, ne languescat mercedis ignorantia; Zabulon, ne pusillanimitate cesset laboris experientia. De primo: »Confitemini alterutri peccata vestra et orate pro invicem [83 1Kb] ;« de secundo: »Qui vicerit dabo ei calculum candidum [84 1Kb] ;« de tertio: »Pusillanimes confortamini [85 1Kb] .« »Manus solutas erigite et genua debilia roborate [86 1Kb] .« Haec tria in Issachar considera: »Asinus fortis accubans inter terminos, vidit requiem quod esset bona, et terram quod optima, et supposuit humerum ad portandum [87 1Kb] .« Requies bona est cessatio a peccato, terra optima regnum quod dabitur in praemio; supponit humerum ad portandum viriliter laborando. In his tribus [Col. 0164D] fuit Paulus. De primo: »Fui blasphemus et persecutor, quia persecutus sum Ecclesiam Dei [88 1Kb] :« ecce Judas; de secundo: »De reliquo reposita est mihi corona justitiae quam reddet mihi Dominus in illa die [89 1Kb] ;« de tertio: »Ter virgis caesus sum, semel lapidatus sum, ter naufragium feci [90 1Kb] .« Haec tria in David figurata sunt. Primo enim confessus est infirmitatem suam, dicens: »Non possum sic armatus incedere [91 1Kb] ;« secundo, filiam Saul exspectavit in praemio [92 1Kb] ; tertio, fortis fuit sternendo adversarium. Ecce ad orientem Judas, Issachar et Zabulon.

[Col. 0165A] Sequitur ad meridiem, Ruben, Simeon et Gad. Ruben, dicitur visio; Simeon, obediens; Gad, accinctus. Qui enim amoris inflammationem vult custodire, oportet ut prius videat, secundo obediat, tertio se accingat. Primo ut sint periti, secundo subjecti, tertio expediti. Periti ad contemplationem gloriae, subjecti Dei justitiae, expediti ad viam patriae. De primo David: »Inflammatum est cor meum et renes mei commutati sunt [93 1Kb] ;« de secundo: »Ut jumentum factus sum apud te, et ego semper tecum [94 1Kb] ;« de tertio: »Tenuisti manum dexteram meam et in voluntate tua deduxisti me [95 1Kb] .« Per primum est Deus desiderabilior; per secundum clementior; per tertium propinquior. Desiderabiliorem senserat sponsa cum ait: »Guttur illius [Col. 0165B] suavissimus et totus desiderabilis [96 1Kb] .« Clementiorem Ezechias, cui vitam suam prolongavit, quia Domino obedivit: ait enim: »Memento, Domine, quomodo ambulaverim coram te [97 1Kb] ,« scilicet obediendo. Item sponsae factus est propinquior, quia accincta fuit ad quaerendum: ait enim: »Per vicos et plateas quaeram quem diligit anima mea [98 1Kb] .« Et inde sequitur: »Paululum cum pertransissem, inveni quem diligit anima mea [99 1Kb] .« Ecce propinquior. Sic ergo »Ruben figat tentorium ad meridiem [100 1Kb] ,« ut sit oculus apertus; Simeon, ut sit promptus animus; Gad, ut sit gressus rectus: oculus, ne turbetur sollicitudine mundana; animus, ne incurvetur voluntate propria; gressus, ne impediant [Col. 0165C] peccatorum pondera. Primum, ne Ruben fiat Tobias hirundinis stercore excaecatus [1 1Kb] ; secundum, ne Simeon sit Chore pro inobedientia igne devoratus [2 1Kb] ; tertium, ne Gad, sicut filii Israel, luto et latere oneratus [3 1Kb] . Diceret enim Ruben: »Lumen oculorum meorum et ipsum non est mecum [4 1Kb] ;« Simeon: »Cor meum conturbatum est, dereliquit me virtus mea [5 1Kb] ;« Gad: »Infixus sum in limo profundi et non est substantia [6 1Kb] .« De duobus primis angulis. In lege habebant filii Israel in quatuor angulis palliorum suorum quatuor fimbrias, ne sequantur cogitationes suas, et oculos suos in res varias fornicantes [7 1Kb] . Pallium, est conversatio nostra: quatuor habet cornua; conversatio nostra debet respicere Deum, nos, proximum, inimicum, ut scilicet faciat [Col. 0165D] Deo honorem, mihi decorem, proximo amorem, inimico timorem; fimbriae sunt Dei mandata quatuor specialia, dilectio Dei, sui, proximi, inimici; vita hyacinthina, quae habet coeli colorem, est memoria patriae coelestis, quam assidue debemus habere. Figat ergo Ruben tentorium ad meridiem et dicat: »Ad te levavi animam meam, Deus meus; in te confido, non erubescam [8 1Kb] .« Et Gad: »Venite, ascendamus ad montem Domini et ad domum Dei Jacob [9 1Kb] .« Ad occidentem tentorium figere est a contemplatione ad activam descendenti custodiam [Col. 0166A] adhibere. Tales enim tractant: De vitiis subditorum, de usu temporalium, de ordinatione dignitatum. In primo saepe fructus virtutum minuitur, amor Dei extenuatur, amor mundi memoriae infigitur. Vix enim in primo potest homo de vitiis tractare et maculam non incurrere. »Qui enim tetigerit picem inquinabitur ab ea [10 1Kb] .« De his ait Dominus per prophetam: »Exspectavi vineam meam ut faceret uvas, et fecit labruscas [11 1Kb] .« Item in secundo: Vix contingit tractare temporalia et minus non amare coelestia. Sic enim ait Gregorius: Quanto quisque amori mundi intenditur, tanto ab amore coelestium disjungitur. Unde: »Cum operatus fueris terram, non dabit fructum suum [12 1Kb] .« In tertio: Vix potest de dignitatibus ordinari, et earum ambitione [Col. 0166B] non morderi. De his item Dominus per prophetam: »Ipsi regnaverunt absque me, principes exstiterunt, et non cognovi [13 1Kb] .« Figant ergo tentoria ad occidentem Ephraim, Benjamin et Manasses. Ephraim occurrit eis qui peccatum exterminant; Benjamin, iis qui de temporalibus tractant; Manasses, iis qui dignitatem ordinant. Primus ergo invitetur ad fructuum utilitatem; secundus ad amoris suavitatem; tertius ad fugiendam ambitionis vanitatem. De primo dicatur: »Quasi rosa plantata super rivos aquarum fructificate [14 1Kb] ;« secundis: »Imitatores Dei estote sicut filii charissimi; et ambulate in dilectione [15 1Kb] ;« tertiis: »Obliviscere populum tuum et domum patris tui [16 1Kb] .« Primis dicit [Col. 0166C] Christus: »Eatis et fructum afferatis [17 1Kb] ;« secundis: »Si quis diligit me, sermonem meum servabit, et Pater meus diliget eum [18 1Kb] ;« tertiis: »Gratis accepistis, gratis date [19 1Kb] .« Transeamus ad aquilonem.

Sunt tentati qui verum a falso non discernunt; sunt qui in mundo salutem suam constituunt; sunt qui desperant. Primi incircumspecti, secundi illecti, tertii decepti. 31 Incircumspecti quia non habent spiritum devotionis et discretionis; illecti amore mundanae dilectionis; decepti ignorantia divinae miserationis. Primis dicitur: »Vae his qui dicunt bonum malum et malum bonum [20 1Kb] ;« secundi: »Nullum sit pratum quod non pertranseat luxuria nostra, quoniam haec est pars nostra et haec est sors [Col. 0166D] nostra [21 1Kb] ;« tertii: »Major est iniquitas mea quam ut veniam merear [22 1Kb] .« Ut ergo custodiantur, isti figunt tentoria sua ad aquilonem, Dan, qui dicitur judicium; Aser, qui dicitur felicitas; Nepthalim, qui dicitur dilatatio. Dan, invitet ad judicium veritatis; Aser ad amorem supernae felicitatis; Nephthalim, ad spem divinae miserationis. Dan dicat: »Juste judicate, filii hominum [23 1Kb] ;« Aser: »O quam gloriosum est regnum in quo cum Christo gaudent omnes sancti [24 1Kb] ;« Nephthalim dicat: »Sperate in eo, omnis congregatio populi, effundite coram illo [Col. 0167A] corda vestra, Deus adjutor noster in aeternum [25 1Kb] .« In tignis istis tria invenio. Magistri doctrinam; in desolatis misericordiam; in discipulo obedientiam. Ipsa enim portant tegulas quasi sustinentes subditos, et tegulae se applicant illis tanquam formam accipientes a magistro. In magistro itaque invenimus doctrinam verborum, morum et operum; in desolatis, misericordiam consolationum; in discipulis, obedientiam in exsecutione mandatorum. »Haec adimplevit Christus quando deferebatur defunctus filius unicus matris suae [26 1Kb] .« Verbo erudivit dicens: »Adolescens, tibi dico: Surge [26* 1Kb] .« Accessit moribus, loculum tetigit operibus. Misericordia in desolatis, quando vidit Dominus flentes, et »misericordia motus est [27 1Kb] .« Obedientia quando [Col. 0167B] ad imperium ejus »resedit qui erat mortuus [28 1Kb] .«

Verba doctrinae debet habere doctor, quia »labia sacerdotis custodiunt scientiam, et legem ex ore ejus requirunt, quia angelus Domini exercituum est [29 1Kb] .« Alioquin caeci sunt duces caecorum: »Si autem caecus caecum ducat, ambo in foveam cadunt [30 1Kb] .« Et Isaias: »Speculatores ejus caeci omnes, universi canes muti non valentes latrare [31 1Kb] .« Debent enim verbis attrahere, moribus allicere, operibus invitare. Sic ait Apostolus: »In omnibus teipsum praebe exemplum bonorum operum, in doctrina, in gravitate, in integritate [32 1Kb] .« In doctrina verborum, in gravitate morum, in integritate operum. Nec solum morum gravitate, sed et suavitate. Unde Paulus: »Qui praeest in sollicitudine, qui tribuit [Col. 0167C] in simplicitate, qui miseretur in hilaritate [33 1Kb] .« Et in discipulis: »Obsecro vos, ut digne ambuletis cum humilitate et mansuetudine, cum patientia supportantes invicem in charitate, solliciti servare unitatem spiritus in vinculo pacis [34 1Kb] .« Quales enim sunt magistri tales faciunt discipulos:

Scilicet exspectas ut tradat mater honestos,
Aut alios mores quam quos habet: utile porro,
Filiolam turpi vetulae producere turpem [35 1Kb] .
»Cum enim ambularent animalia, ambulabant pariter et rotae juxta ea. Et cum elevarentur a terra, elevabantur pariter et rotae, sequentes ea [36 1Kb] .« Et de operibus: »Luceat lux vestra coram hominibus ut videant opera vestra bona et glorificent patrem vestrum qui in coelis est [37 1Kb] .« Item: »Et lucernae [Col. 0167D] ardentes in manibus vestris [38 1Kb] .« Alioquin erunt nuntii quos David misit ad Hanon, qui remisit eos, rasitque dimidium barbae et dimidium capillorum, et decurtavit vestes eorum usque ad nates, ut apparerent eorum stercora [39 1Kb] . Doctores nuntii sunt David, cum peccatoribus nuntiant mandata sermone. Capillos habent qui de capite pendunt et ornant, id est ornatum animae bonos mores in corde; barbam habent, scilicet signum virilitatis, ut sint fortes et constantes in adversitate; vestibus ornantur, scilicet [Col. 0168A] honesta conversatione. Hanon dicitur dolor eorum figurans peccatores, quorum dolores cum debent magistri sanare, saepe ipsi magistri auditorum corrumpuntur perversitate, qui dimidium capillorum radunt, dum bonos doctores morum suo exemplo ex parte diminuunt. Dimidium barbae radunt, dum eos debiliores efficiunt; vestes decurtant, dum in conversatione bona solito negligentiores reddunt; et sic apparent eorum stercora, dum imminuta bona conversatione apparent eorum peccata: ecce magistri doctrina; sequitur, in desolatis misericordia.

Sed notandum quod est misericordia propria, est misericordia fraterna, est misericordia paterna. Prima ad seipsum, secunda ad proximum, tertia [Col. 0168B] patris ad filium. Prima fit per contritionem, secunda per compassionem, tertia per correptionem. De prima dicitur: »Miserere animae tuae placens Deo [40 1Kb] ;« de secunda dicitur: Samaritanus misericordia motus infudit vinum et oleum vulnerato a latronibus [41 1Kb] ; et Dominus: »Beati misericordes, quoniam ipsi misericordiam consequentur [42 1Kb] .« Paterna misericordia tria facit: Dimittit reatum, corrigit erratum, consolatur amaricatum. De primo dicitur: »Bonus ille pater a longe videns filium suum revertentem, scilicet prodigum, misericordia motus occurrit ei [43 1Kb] ;« de secundo dicitur: »Cum iratus fueris misericordiae recordaberis [44 1Kb] .« Quem enim Dominus diligit, corripit; flagellat autem omnem quem recepit filium [45 1Kb] . »Longanimis enim est et multum misericors [46 1Kb] .« [Col. 0168C] Quia non in perpetuum irascetur, neque in aeternum comminabitur [47 1Kb] . Et ideo modo irascitur et corrigit. De tertio habemus in praesenti exemplo. Vidit enim Jesus viduam flentem, et turbam copiosam cum ea, et misericordia motus est [48 1Kb] . Ecce de misericordia. Sequitur de obedientia. Hanc exhibuit adolescens mortuus, quia ad imperium Domini »resedit qui erat mortuus [49 1Kb] .« Sciendum quoque quod triplex est obedientia. Prima exhibetur majori, secunda pari, tertia inferiori. Prima est necessitatis, secunda benignitatis, tertia humilitatis. Prima solvit debitum; secunda praestat obsequium; tertia est prodigium. Primam Christus implevit, »factus Patri obediens usque ad mortem [50 1Kb] .« De hac ait Apostolus: »Filii, obedite parentibus vestris [Col. 0168D] [51 1Kb] .« Et illud: »Servi, obedite dominis vestris [52 1Kb] .« Et illud: »Omnis anima sublimioribus potestatibus sit subdita [53 1Kb] .« De secunda dicit idem: »Honore invicem praevenientes [54 1Kb] .« Idem dicit de tertia: »Subditi estote omni humanae creaturae propter Deum [55 1Kb] .« Ad hoc spectat quod statuit Jesus parvulum in medio discipulorum, et ait illis: »Nisi efficiamini sicut parvulus iste, non intrabitis in regnum coelorum [56 1Kb] .« Et alibi dicit: »Qui major est in vobis, fiat sicut minor [57 1Kb] .« Sed et ipse [Col. 0169A] subditus fuit Mariae et Joseph [58 1Kb] . Item, lavit pedes discipulorum suorum [59 1Kb] , cum tamen major esset illis.

Notandum quod quidam moriuntur in anima interius; quidam in corpore exterius; quidam obstinati sunt in ambobus. Primi simpliciter moriuntur in anima interius, secundi dupliciter, tertii et moriuntur et sepeliuntur. De primo dicitur: »Anima quae peccaverit, ipsa morietur [60 1Kb] ;« de secundo dicitur in lege. »Qui fecit hoc vel illud, morte moriatur [61 1Kb] ;« de tertio dicitur: »Mortuus est dives et sepultus est in infernum [62 1Kb] .« In figura primi puella mortua est in thalamo matris [63 1Kb] ; in figura secundi juvenis iste filius unicus matri suae, jam ferebatur extra portam civitatis [64 1Kb] ; in figura tertii, Lazarus quatriduanus erat fetore horribilis [65 1Kb] . Sed anima, [Col. 0169B] sicut alibi dictum est, prius fit turpis, secundo infirmatur, tertio moritur. In primo non potest dici: »Tota pulchra es, amica mea [66 1Kb] .« De secundo dicitur: »Sana me, Domine, et sanabor [67 1Kb] ;« et: »Sana animam meam, quia peccavi tibi [68 1Kb] .« De tertio: »Anima quae peccaverit, ipsa morietur [69 1Kb] .« Cor enim sic tentatum est amphora quam vidit Zacharias, in cujus medio sedet impietas [70 1Kb] . Et duae mulieres deportabant eam in terram Sennaar: quod dicitur fetor eorum. Sed angelus massam plumbeam projecit in os amphorae, ne impietas exeat, id est difficultatem Christus objicit conceptae iniquitati, ne ad actum perveniat. Quatuor bajuli, qui adolescentem defunctum portant, sunt ista: gulositas, [Col. 0169C] otium, luxuria, mollities cultus. De hoc Ezechiel: »Aquila praegrandis, magnarum alarum longo membrorum ductu, habens plumas et varietates multas, venit ad Libanum, et tulit medullam cedri, summitates frondium ejus avulsit [71 1Kb] .« Venit ad Libanum quod candidatio dicitur, id est Ecclesia; tulit medullam cedri, id est devotionem cordis prius odoriferi et alti; summitatem frondium avulsit, id est verborum utilitatem, juxta illud: »Melior est finis orationis quam principium [72 1Kb] .« Transportavit a terra Chanaan, quod dicitur commotio, scilicet aquilonis, scilicet a bonis operibus primae conversationis monendo, »et transportavit eam in terram Sennaar [73 1Kb] .« Magnarum dicitur alarum propter tentandi velocitatem; longo membrorum ductu, [Col. 0169D] propter permissam sibi a Deo potestatem; plumas, propter lenitatem; varietates, propter multifariam deceptionem. De illo quatriduano dicitur in propheta: Quid est, Israel, quod in terra inimicorum es? inveterasti in terra aliena, commoratus es cum mortuis, deputatus es cum iis qui in inferno sunt [74 1Kb] .« In terra inimicorum est peccator per malam operationem; inveterascit in terra aliena per consuetudinem; commoratur cum mortuis per defectionem; deputatus est cum iis qui in inferno sunt per desperationem.


[Col. 0170A] Tigna domorum nostrarum cedrina, laquearia nostra cypressina.

[CARD.] Tigna siquidem sunt ad fortitudinem domus: laquearia sunt ad decorem. Domus autem sunt animae sanctae. Tigna ergo sunt virtutes et gratiae, sine quibus non est salus; laquearia vero sunt divisiones administrationum et operationum, et quaedam gratiae quae sunt ad decorem animae, licet non necessario requirantur ad salutem, ut sunt prophetiae, genera linguarum, virtutes, discretio spirituum, et iis similia [75 1Kb] , quae velut laquearia corruunt, si tignis fortiter non adhaereant. Tigna ergo domorum cedrina debent esse ut virtutes non vermiscant, nec putrescant; sed per humilitatem in profundum radicatae, crescant in immensum [Col. 0170B] sicut cedrus.


Laquearia nostra cypressina.

[THO.] Laquearia domum implent et ornant. Cedrus et cypressus quae sunt imputribilia, electos figurant qui contemnentes temporalia aeterni fiunt; desiderantes aeterna, ad ornatum, ut dictum est, sunt laquearia. In tribus autem personis ornatur Ecclesia. Est enim ornatus principum; est ornatus praelatorum; est ornatus subditorum. Principes enim in Ecclesia ornantur justitia; praelati, scientia, et sapientia, et tolerantia; subditi, disciplina et obedientia. In primo est princeps terribilis; in secundo praelatus venerabilis; in tertio subditus amabilis. Propter haec tria in basibus templi erant sculpta, leones et boves et cherubim [76 1Kb] , scilicet plenitudo scientiae, [Col. 0170C] praelati, boves, qui jugum portant subditi. In primo enim erat Assuerus terribilis, quoniam sedens in throno tenebat sceptrum aureum: quem cum vidisset Esther regina pene prae timore corruit in terram; una autem famularum sustinebat caput ejus ne caderet in terram; pallium ejus sustinebat altera [77 1Kb] . Prima famula est confidentia interioris innocentiae, quae sustinet caput, id est rationem ne possit deviare; altera famula est confidentia de bonis operibus, quae sustinet pallium, id est bonam conversationem, ne cadat in pulvere, id est ne aliqua nota turpitudinis coram judice quisque valeat eam depravare. In figura secundi: Aaron in designatione scientiae portabat logion, id est rationale [Col. 0170D] in pectore [78 1Kb] ; in signum tolerantiae, in humeris superhumerale; laminam vero auream in fronte [79 1Kb] , in significatione sapientiae. Scientiam habere debet, qua sciat Ecclesiam ordinare; tolerantiam, qua debet infirmorum portare onera. Hinc est enim quod logion istud et superhumerale in quo designantur onera catenulis aureis, id est mutuis operibus charitatis, erant connexa. Debet praelatus habere audaciam, scientiam, castimoniam. Primum, ad tyrannum; secundum, ad subditum; tertium, ad seipsum. Ut tyrannum corripiat, ut subditum erudiat, [Col. 0171A] ut ipse irreprehensibilis appareat. Ista sunt tria quae bene gradiuntur. Primum leo, qui ad nullius animalis occursum pavet, quia justus ut leo confidit [80 1Kb] . Secundum, aries dux ovium, qui ponat animam suam pro ovibus suis [81 1Kb] , ut sit aries qui immolatus est pro Isaac [82 1Kb] . Tertium est »gallus succinctus lumbos suos [83 1Kb] ,« hic est gallus qui jacentes excitat et somnolentos increpat, cui dicitur: »Sint lumbi vestri praecincti [84 1Kb] .« In figura tertii, filii Israel accedentes ad altare erant vestiti linea stricta [85 1Kb] . Linea vestis mollis est, et quasvis plicas recipit: quod spectat ad obedientiam quae parata est ad omnia.

Quod stricta est refertur ad disciplinam, quae stringit dissoluta. Primus ornatus scilicet justitiae [Col. 0171B] quatuor habet. Sic debet esse judex discretus, ut consoletur miserum, inquirat diligenter si quid occurrit dubium, secundum modum 32 culpae puniat reum, misericorditer liberet oppressum. De his ait Job: »Justitia indutus sum, et quasi diademate judicio meo [86 1Kb] .« De primo: »Cumque sederem quasi rex circumstante exercitu, eram tamen moerentium consolator [87 1Kb] ;« de secundo: »Causam quam ignorabam diligenter investigabam [88 1Kb] ;« de tertio: »Conterebam molas iniqui [89 1Kb] ;« de quarto: »Et de dentibus ejus auferebam praedam [90 1Kb] .« De praelatis Apostolus: »Sacerdotes qui bene praesunt, duplici honore habeantur digni [91 1Kb] ,« scilicet propter scientiam et sapientiam. Item: »Volo episcopum esse [Col. 0171C] irreprehensibilem, hospitalem, pudicum, ornatum [92 1Kb] ,« ita ut impleatur. »Luceat lux vestra coram hominibus [93 1Kb] .« De subditis ait idem: »Obsecro vos ut digne ambuletis vocatione qua vocati estis cum omni humilitate et mansuetudine, cum patientia supportantes invicem in charitate fidei vel spiritus in vinculo pacis [94 1Kb] . In quatuor debent subditi proficere. Primo spiritualibus lucris inhiare, unde vivant; postmodum se collegio religiosorum aggregare, ut sit iter securum; tertio de tribulationibus suis confugere ad Deum; quarto corpore laborare, spiritu conversari in coelum. Ista sunt quatuor minima terrae; et ipsa sunt sapientiora sapientibus. Primum: »Formica quae laborat in aestate ut vivat in hieme. Unde Salomon: »Vade ad formicam, [Col. 0171D] o piger, et contemplare vias ejus; et disce sapientiam [95 1Kb] .« Unde: »Ecce nunc tempus acceptabile, ecce nunc dies salutis [96 1Kb] .« Et Dominus: »Ambulate dum lucem habetis [97 1Kb] ;« et: »Negotiamini, dum dies est [98 1Kb] .« Secundum est »locusta quae regem non habet et universa volat per turmas [99 1Kb] .« Subditi enim ad religionem se conferentes regem non habent in hoc mundo; sed simul habitant propter illud: »Vae soli, quia si ceciderit non habet sublevantem [100 1Kb] ;« et: »Si dormierint duo, se fovebunt [Col. 0172A] mutuo [1 1Kb] .« Ecce quam bonum et quam jucundum habitare fratres in unum [2 1Kb] ;« et Joannes: »Congregavit nos in unum Christi amor; timeamus et amemus Christum Deum;« et Petrus: »Estote compatientes, fraternitatis amatores [3 1Kb] ;« tertium »Est lepusculus plebs invalida qui ponit cubile suum in petra [4 1Kb] ; petra autem erat Christus [5 1Kb] ,« quae ait Petro: »Super hanc petram, inquit, aedificabo Ecclesiam meam [6 1Kb] .«

Ad hanc petram confugiunt petris irretiti, tentationibus gravati, virtutibus praediti. Primi, ut convertantur; secundi, ut liberentur; tertii, ut in eis gratia augeatur. De primo: »Petra refugium herinaciis [7 1Kb] « in quibus spinae designant peccata; de secundo hic scilicet »lepusculus, plebs invalida, cubile [Col. 0172B] suum ponit in petra;« de tertio: »Veni, sponsa mea, columba mea, formosa mea in foraminibus petrae, in caverna maceriae [8 1Kb] .« Quartum est »stellio qui manibus graditur et in domo regis habitat [8* 1Kb] .« Manibus enim debemus laborare et spiritu in coelum habitare. De labore dicitur: »Labores manuum tuarum quia manducabis, beatus es et bene tibi erit [9 1Kb] ;« et: »Anima mea in manibus meis [10 1Kb] ,« scilicet ut dicas. »Manus meae distillaverunt myrrham et digiti mei pleni myrrha probatissima [11 1Kb] .« Igitur »quidquid potest invenire manus tua, instanter operare quia nec opus, nec ratio, nec sapientia, nec scientia est apud inferos, quo tu properas [12 1Kb] .« Spiritus in coelum interim debet conversari: [Col. 0172C] quod est in domo regis habitare. Unde Paulus: »Conversatio nostra in coelis est [13 1Kb] ;« et: »Quae sursum sunt sapite, non quae super terram [14 1Kb] .« Corpore Stephanus laborabat in terris cum gaudens lapides susciperet [15 1Kb] ; interim conversabatur in coelis cum diceret: »Ecce video coelos apertos, et Jesum stantem a dextris virtutis Dei [16 1Kb] ;« Primo cum sic est ornatus, dicitur: »Dilexisti justitiam et odisti iniquitatem [17 1Kb] .« Praelati audient: »Collaudabunt multi sapientiam ejus, et usque in saeculum non delebitur nomen ejus [18 1Kb] .« Subditi clamant: »Bonitatem, et disciplinam, et scientiam doce me [19_40 1Kb] ;« ut postea possint dicere: »Disciplina tua correxit me in finem, et disciplina tua ipsa me docebit [41 1Kb] .« Laquearia ista, si talia inveniantur, cypressina [Col. 0172D] sunt, et dicetur de eis: »Beatus vir qui in sapientia morabitur [42 1Kb] ;« pro praelatis: »Et qui in justitia meditabitur [43 1Kb] ;« pro principibus: »Et in sensu cogitabit circumspectionem Dei [44 1Kb] .« Verum et si vitium inveniatur a latere, non erunt cedrina laquearia, verbi gratia: si principem faciendo justitiam corrumpat praemium vel gratia; si praelato de scientia vel sapientia adhaereat ambitio vel superbia; si in subdito de disciplina et obedientia sit hypocrisis et vana gloria. De principibus ait [Col. 0173A] Isaias: »Principes tui infideles, socii furum, omnes diligunt munera, sequuntur retributiones [45 1Kb] .« Infideles sunt suum negligentes officium, socii furum abscondentes verum, diligunt munera, sequuntur retributiones: et ideo non abhorrent judicare falsum. De praelatis idem: »Aurum tuum aeruginatum est [46 1Kb] . Argentum tuum versum est in scoriam, vinum tuum mistum est aqua [47 1Kb] .« Aurum tuum est sapientia. Haec aeruginatur, dum superbia admiscetur; argentum in scoriam vertitur, dum praedicatoris eloquentia propter vitae suae inhonestatem vilipenditur; vinum miscetur aqua: dum charitas refrigescit. Unde in Apocalypsi [48 1Kb] , cuidam praelato sub nomine angeli dicitur: »Habeo aliquid adversum te, quia primam charitatem dereliquisti. [Col. 0173B] Prima opera fac: alioquin veniam et movebo candelabrum tuum de loco suo.« Item de his: »Filii Sion inclyti et amicti auro primo, quomodo reputati sunt in vasa testea opus manuum figuli [49 1Kb] .« Aurum dicti sunt, quando sapientes erant. Modo sunt vasa testea, quia lutosi per culpam. De subditis dicit idem: »Qui vescebantur voluptuose interierunt in viis; qui nutriebantur in croceis, amplexati sunt stercora [50 1Kb] ,« dum peccatis se implicant relinquentes proximum. Voluptuose vescitur, qui dulci doctrina magistri pascitur. Sed interierunt in viis quibus regnum coelorum quaeritur, dum negligentes doctrinam, errant in proposito suo, et sic in anima moriuntur. Crocus bonum dat odorem et splendidum habet colorem. In croceis itaque nutriuntur qui [Col. 0173C] bono odori famae proximi sui et claritati apparentium operum conformantur. Sed amplexantur stercora, dum in peccatis se implicant, relinquentes proximum et opera.

Est quoque moralis ornatus scilicet in corpore, in anima, in utroque. Sed qui est exterior scilicet in corpore, est nullus ornatus. Qui autem in anima, est aliquis ornatus; qui vero in utroque, est omnis ornatus. De primo ait David: »Filiae eorum compositae, circumornatae ut similitudo templi [51 1Kb] .« Non enim vere sunt templum Dei, sed tamen habent similitudinem templi. De quibus Dominus: »Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces [52 1Kb] .« Item Pharisaeos vocat sepulcra dealbata, [Col. 0173D] quia foris virent, intrinsecus autem sunt plena ossibus mortuorum et omni spurcitia [53_59 1Kb] . Inde Paulus ait uni talium, scilicet Ananiae sacerdoti: »Percutiet te Dominus, paries dealbate [60 1Kb] .« Inde Dominus apostolis suis aiebat: »Videte ne justitiam vestram faciatis coram hominibus, ut videamini ab eis [61 1Kb] .« De ornatu interiori dictum est in Job: »Spiritus Domini ornavit coelos, et obstetricante manu ejus eductus est coluber tortuosus [62 1Kb] .« Inde: »Omnis gloria ejus filiae regis ab intus [63 1Kb] .« De utroque dictum [Col. 0174A] est in libro Machabaeorum: »Ornaverunt faciem templi coronis aureis, et dedicaverunt altaria Domino [64 1Kb] ; Templum Dei sanctum est quod estis vos [65 1Kb] .« Facies ejus est exterior conversatio, per quam cognoscitur homo ab hominibus, quasi per faciem, utrum bonus reputetur an malus. Itaque facies ista ornatur coronis aureis, dum conversatione exteriori ejus sapientia percipitur, qui sic vivendo coronam meretur qui interius qualiter exterius conversatur, se informat. Unde sequitur: »Et dedicaverunt altaria Domino,« id est cor suum, quod est altare, dum gemendo in eo peccata sua deplorant, et sic Deo ipsum interius tractando dedicant. Sic igitur, »Perfecti sunt coeli, et terra, et omnis ornatus eorum [66 1Kb] .« Coelum enim dicitur anima, hoc ornatur [Col. 0174B] cum anima virtutibus decoratur. Corpus autem dicitur terra, quia de terra factum est: haec terra ornatur, quando bona conversatio exterius agitur. Primi sunt Bel deus Accaron, intus luteus, exterius aeneus; secundi, templum Salomonis, exterius lapideum, interius aureum; tertii, arca Domini deaurata intus et exterius auro purissimo. Itaque laquearia ista sunt cypressina, si bono proposito in talibus fuerit confirmata, ita ut non possint corrumpi aliqua daemonis vel mundi vel carnis phantasia, sicut ait Apostolus: »Quis nos separabit a charitate Dei? tribulatio, an angustia, an persecutio, an fames, an nuditas, an periculum, an gladius [67 1Kb] ?«

Haec forsitan audierat: »Adorna thalamum tuum, [Col. 0174C] Sion, et suscipe regem Christum [68 1Kb] :« et vehementi spiritum affecta dicit se ornasse, non solum thalamum, sed et lectum et domum. Habemus enim domum carnis nostrae, thalamum cordis, lectulum conscientiae. In domo fit publicorum negotiorum administratio; in thalamo, administrandorum secreta deliberatio; in lectulo dijudicatio. Membris enim nostris quandoque bona facimus quandoque mala: mala scilicet scelus in nos, iniquitatem in proximum, impietatem in Deum. Bona, scilicet opera poenitentiae in nos, misericordiae in proximum, pietatis in Deum. In thalamo deliberamus facienda et eorum circumstantias, haec scilicet:

Quis, quid, ubi, quibus auxiliis, cur, quomodo, quando.
[Col. 0174D] In conscientia dijudicamus utrum deliberata vel facta, vera sunt an falsa, bona an mala, commoda vel incommoda. Sed quia omnis ornatus inanis est, nisi ornanda prius mundentur, conscientia contritione mundetur, thalamus cordis confessione, domus corporis poenitentiae satisfactione. Vera est contritio, si de peccato doleat. Unde David: »Dolor meus in conspectu meo semper [69 1Kb] .« Si odiat, si abominetur. Unde idem: »Iniquitatem odio habui et abominatus sum [70 1Kb] .« Confessionem quatuor impediunt. [Col. 0175A] Sunt enim qui partem peccati sui abscondunt, sicut Ananias et Saphira partem pecuniae [71 1Kb] .« Sunt qui omnia confitentur, sed modum tacent. Modum quaerebat David cum diceret: »Quomodo ceciderunt fortes in bello [72 1Kb] .« In modo comprehendo omnes circumstantias praedictas, quid, quis, ubi, etc. Sunt qui totum dicunt et postmodum confitentur, sed excusant sicut Adam: »Mulier, inquit, quam dedisti mihi, dedit mihi, et comedi [73 1Kb] .« Sunt qui verbis phaleratis dicunt, ut peccatum minus videatur. Haec sunt perizomata de foliis arborum facta, quibus primi parentes texerunt pudenda sua [74 1Kb] .« Nam folia verba significant. Unde Horatius [75 1Kb] :

Ut silvae foliis pronos mutantur in annos.
[Col. 0175B] Prima cadunt, ita verborum vetus interit aetas.
Purgatur domus corporis poenitentia. Triplex est poenitentia, quia, aut fit in vita, aut in purgatorio, aut in gehenna. Prima est voluntaria et terminabilis; secunda necessaria et terminabilis; tertia necessaria et interminabilis. Has proposuit Dominus David per Gad, videntem quando peccavit numerando populum, scilicet aut pestilentiam in terra sua, quae est prima; aut famem in terra, quae est secunda; aut comprehendi ab hostibus, quae est tertia. Et data est ei levior scilicet, quia divinae dispositioni totum reliquit. Ornatur domus corporis bona conversatione.

Conversatio autem triplex est: Debemus enim conversari in claustro, conversari in mundo, conversari [Col. 0175C] in coelo. In claustro cum fratribus religiosis; in mundo, cum perversis; in coelo, cum angelis. Cum fratribus, nos in disciplina eis conformando; cum perversis, earum contumelias sustinendo; cum angelis, de coelestibus cogitando. De primo: »Magnum certamen passionum sustinuistis;« in altero: »Opprobriis et tribulationibus;« in altero: »Taliter conversantium participes effecti, ait apostolus Paulus [76 1Kb] .« De secundo: »Obsecro vos tanquam advenas et peregrinos, ut abstineatis a carnalibus desideriis, quae militant adversus animam, conversationem nostram habentes bonam inter gentes, ut in eo quod detrectant de nobis tanquam de malefactoribus glorificent Deum in die visitationis [77 1Kb] .« De tertia: »Nostra autem [Col. 0175D] conversatio in coelis est [78 1Kb] .« Inde est quod super tabernaculum Moysi erant saga cilicina, et pelles arietum rubricatae, et pelles hyacinthinae [79 1Kb] . Saga, quae vilia sunt, designant conversationem claustralium, qui se viles et abjectos reputant. Pelles rubricatae pertinent ad patientiam perversos sustinentium. Pelles vero hyacinthinae, quia coeli colorem habent, pertinent ad contemplationem angelorum. Ornatur thalamus Dei et proximi dilectione. Est autem amor verecundus, fortis, suavis, sapiens. Inde in templo Salomonis erat paries de caemento [Col. 0176A] et lapide [80 1Kb] ; secundo ligna odorifera; tertio aurum. In caemento quod lutum est et latet inter saxa, amor verecundus; per lapides, fortis; per ligna odorifera, suavis; per aurum, sapiens. Verecundus in tribus est: in fidei laesione, in furto, in traditione. Erubescit enim quod fidem laesit peccando, quam voverat in baptismo; erubescit quoque quod furtum fecit, peccata occultando; erubescit etiam quam traditionem fecit, cor suum et membra sua, quae erunt Dei habitaculum, daemoni tradendo. De primo ait Apostolus: »Primam fidem irritam fecerunt [81 1Kb] ;« de secundo Job: »Si abscondi quasi homo peccatum meum, et celavi iniquitatem meam in sinu meo [82 1Kb] ;« de tertio: »Templum Dei sanctum est, quod estis vos [83 1Kb] .« Tollens ergo membra [Col. 0176B] Dei faciam membra meretricis [84 1Kb] . Et Dominus: »Vulpes foveas habent, et volucres coeli nidos, Filius autem hominis non habet ubi caput suum reclinet [85 1Kb] .« Fortis amor in tribus est: 33 spernit timorem, appetit dolorem, non refugit pudorem. De primo: »Dominus illuminatio mea et salus mea quem timebo [86 1Kb] .« De secundo Job: »Libera me, Domine, et pone me juxta te et cujusvis manus pugnet contra me [87 1Kb] .« Et Habacuc: »Ingrediatur putredo in ossibus meis, et subter me scateat ut requiescam in die tribulationis [88 1Kb] .« De tertio David: »Quoniam propter te sustinui opprobrium, operuit confusio faciem meam [89 1Kb] .« Isti sunt tres fortes qui attulerunt David de fonte, qui est in porta Bethlehem, scilicet Eleazar, Semeias et Jesboam. Eleazar [Col. 0176C] dicitur Dei mei adjutorium, hic assignatur primo; Semeias dicitur obediens Domini, et convenit secundo; Jesboam dicitur desipiscens et convenit tertio. Fons ille est dulcis memoria coelestis patriae, quia per istam triplicem fortitudinem, venitur ad illam dulcedinem et suavitatem, quae per odorem ligni cypressini significatur. Amor Dei suavis est in tribus, scilicet in misericordia, in gratia, in gloria: in misericordia, pro remissione peccatorum; unde David: »Suavis Dominus universis miserationes ejus, et super omnia opera ejus [90 1Kb] .« In gratia pro infusione spiritualium donorum. Unde David: »Memoriam abundantiae suavitatis tuae eructabunt, et justitia tua exsultabunt [91 1Kb] .« In gloria pro exspectatione supernorum gaudiorum. Unde idem David: »Gustate et [Col. 0176D] videte quam suavis est Dominus [92 1Kb] .« Sapiens est amor astutias diaboli vitando. Amoris principium et finem considerando. In ascensu de uno ad alium affectus suos ordinando. Unde Sapientia vincit malitiam, attingit ergo a fine suo principio usque ad finem suum extremum. Et disposuit omnia suaviter suos affectus in ascendendo [93 1Kb] . Ecce domus, ecce thalamus. Sequitur lectulus conscientiae.

Sciendum autem quod conscientiarum alia est cauteriata; unde Paulus: »Cauteriatam habentes conscientiam [94 1Kb] ;« alia bona; unde idem: »De corde [Col. 0177A] puro et conscientia bona et fide non ficta [95 1Kb] ;« alia florida; unde idem: »Gloria nostra haec est, testimonium conscientiae nostrae [96 1Kb] .« Cauteriata est obnoxia culpae, bona sine crimine. Florida multa ornata virtute et specialiter viola, lilio, rosa, ut sit conscia Christi humilitatis, castitatis, charitatis. Pro his enim subsequitur sponsus: »Ego flos campi et lilium convallium [97 1Kb] ;« vel ita: Conscientiarum alia bona, alia mala. Bona triplex est: est enim bona, est secura, est gloriosa. Prima sana, secunda serena, tertia amoena: sana, quia immunis ab iniquitate; serena, exonerata a mundana sollicitudine; amoena, quia jam conversatur in angelorum jucunditate. De prima: »Plenitudo legis est charitas de corde puro et conscia bona et fide non ficta [98 1Kb] .« [Col. 0177B] Item bona substantia quae non habet peccatum in conscientia. De hac in lege: »Cum ceperis captivum, si placuerit tibi, rades omnes pilos carnis suae [99 1Kb] et duces eam uxorem. De secunda Job: »Ecce in coelo testis meus, et conscius meus in excelsis [100 1Kb] . Haec est illa fortis mulier, quae providet domui suae, et texens marito vestem negotiatur. De tertia: »Gloria nostra haec est testimonium conscientiae nostrae [1 1Kb] .« Haec est sponsa, quae in osculo sponsi delectatur. Prima dicit: »Lavi pedes meos, quomodo inquinabo illos. Exspoliavi me tunica mea, quomodo induar illa [2 1Kb] ?« Secunda dicit: »Ego dormio et cor meum vigilat [3 1Kb] .« Tertia dicit: »Lectulus noster floridus [4 1Kb] .« Item mala alia, cauteriata, alia inquinata, alia turbata: cauteriata, quia inflammata pravi desiderii [Col. 0177C] ardore; inquinata, quia perpetuo desiderio putrescit in stercore; turbata, quia hinc videns peccatum, inde poenas inferni semper peccans vivit in horrore. De prima Apostolus: »Sunt quidam suam cauteriatam habentes conscientiam [5 1Kb] .« Istam regunt »duae filiae sanguisugae, quae dicunt semper: Affer, affer [6 1Kb] ,« id est voluptas et avaritia. De secunda idem: »Inquinata est et meus eorum et conscientia [7 1Kb] ,« haec sedet in amphora [8 1Kb] cum impietate, quam duae mulieres portant in terra Sennaar [9 1Kb] , quod dicitur fetor eorum, scilicet mundana prosperitas et temporalium rerum affluentia. Pro tertia: »Contendebant duae mulieres meretrices ante regem Salomonem [10 1Kb] ,« id est timor et infida securitas. Timor enim vult [Col. 0177D] filium suum, id est opus bonum vivere, infida securitas mortificare. Unde semper praesumit saeva turbata conscientia. Domus Dei est anima justi. Ibi fundamentum est timor, quia »initium sapientiae timor Domini [11 1Kb] .« Inde surgunt duo parietes, scilicet innocentia et misericordia. In his enim omnis structura solidatur. Unde beatus Jacobus apostolus: »Religio munda et immaculata apud Deum et Patrem haec est: Visitare pupillos, et viduas in tribulationibus eorum, et immaculatam se custodire ab hoc saeculo [12 1Kb] .« Primum refertur ad misericordiam; [Col. 0178A] secundum ad innocentiam. Ecce quomodo de fundamento timoris surgit paries innocentiae. Timor Domini generat sui discussionem; discussio sui cognitionem; cognitio, poenitentiam; poenitentia, dolorem; dolor, confessionem; confessio, emendationem; emendatio, purgationem; purgatio, puritatem; puritas perfectam praestat innocentiam Ecce ex alia potestate quomodo, paries misericordiae surgit ex timore: timor miserorum generat considerationem; consideratio, compassionem; compassio, affectum subventionis; affectus subveniendi, juxta virium facultatem, plenam misericordiae exercet virtutem. Ad hos nos invitat David dicens: »Declina a malo et fac bonum [13 1Kb] .« Tectum spes est coelestium. Haec dum appetitu temporalium nos retrahit, [Col. 0178B] a tempestate temporalium per patientiam nos conservat. Nam et ipsa patientia loco tignorum est. »Fundamentum aliud nemo potest ponere praeter id quod positum est qui est Jesus Christus, ait Apostolus [14 1Kb] .« Volentes aedificare, debent considerare fundum, fundamentum, fundatum. Fundus est cordis locus; fundamentum, Christus; fundatum, bonum opus tam interius quam exterius. Primum habeat puritatem, secundum stabilitatem, tertium rectam ordinationem. Primum, ne habeat limum peccatorum; secundum, ne sit instabile propositum; tertium, ne quid fiat inordinatum. De primo Paulus: »Emundemus nos ab omni inquinamento carnis ac spiritus [15 1Kb] .« De secundo: »Quis non separabit a charitate Christi? tribulatio? an angustia, an persecutio, [Col. 0178C] an fames, an nuditas, an periculum, an gladius [16 1Kb] ? de tertio dicit sponsa in Canticis: »Ordinavit in me charitatem [17 1Kb] .« Audi de primo: »Praeparate corda vestra [18 1Kb] ,« ecce fundus Domino; ecce fundamentum: »Et servite illi soli [19 1Kb] : ecce fundatum: »Sic aedificata domus erit illa.« De qua dicitur:

Turbo quam nullus
Quatit, aut vagantes
Diruunt venti,
Penetrantque nimbi.
Non enim penetrant fundum nimbi carnalis voluptatis, fundamentum non quatit turbo adversitatis, fundatum non diruunt venti vanitatis. Locum mundabat David dicens: »Si dedero somnum oculis [Col. 0178D] meis et palpebris meis dormitationem, donec inveniam locum Domino, tabernaculum Deo Jacob [20 1Kb] .« Si enim fuerit limosus fundus, non supponetur fundamentum Christus, sed clamabit: »Eripe me de luto, ut non infigar [21 1Kb] .« Si autem forte intraverit, clamabit: »Infixus sum in limo profundi et non est substantia [22 1Kb] .« Cum egressus fuerit, sic gratias aget: Pater »eduxit me de lacu miseriae et de luto faecis [23 1Kb] .« Super hoc fundant peccatores tria aedificia. Ponunt enim fundamentum temporalia bona, superaedificant superbiam. Item ponunt fundamentum [Col. 0179A] carnis concupiscentiam, superaedificant lasciviam. Item ponunt fundamentum garrulitatem, superaedificant blasphemiam, murmurationem, contumeliam. Primum aedificium est turris Babylonis, facta de lateribus [24 1Kb] , id est bonis temporalibus. Lateres crudi sunt bona temporalia, male quaesita et luxuriose expensa. Unde dicitur: Lateribus crudis aedificabimus. Lateres cocti sunt bona temporalia male quaesita. Hi coquuntur, dum male retinendo in his homo obstinatur. Inde est quod filii Israel in Aegypto Pharaoni lateres coquebant [25 1Kb] . Et Isaias ait: »Venter meus ad Moab quasi cithara sonabit, et viscera mea ad murum cocti lateris [26 1Kb] .« Duo alia sunt Phithom et Ramesses, quas aedificaverunt filii Israel in Aegypto regi Pharaoni [27 1Kb] . Secundum [Col. 0179B] igitur aedificium est Ramesses quod interpretatur commotio tineae, scilicet carnalis cupiditas. Tertium aedificium est Phithom quod dicitur os hians, scilicet inutilis loquacitas. In tali fundo sunt »reptilia quorum non est numerus [28 1Kb] .« Oportet ergo in tali fundo prius fodere, sicut ait Ezechiel: »Fili hominis, fode parietem.« Et fodit, et invenit imagines quadrupedum et reptilium et volucrum [29 1Kb] .« Quadrupedia sunt qui manibus quasi pedibus quibusdam tangendo terram, ultra modum tractant temporalia. Reptilia, sunt voluptuosi qui repunt, ore, pectore, ventre et cauda: ore, lascivia loquendo; pectore, cogitando; ventre, effectui mancipando; cauda, in his perseverando. Volucres vero sunt superbi. Itaque ista purgantur, ut domus aedificetur. Scriptum est enim: [Col. 0179C] »Nisi Dominus aedificaverit domum, in vanum laboraverunt qui aedificant eam [30 1Kb] .« In qua »fundamentum aliud nemo potest ponere praeter id quod positum est, qui est Jesus Christus [31 1Kb] .« Hic ergo tanquam lapis ponitur in fundamento de quo dicitur: »Erexit Jacob lapidem in titulum fundens orationem Domino [32 1Kb] .« Hunc lapidem. Quidam dimittunt in imo; quidam suspendunt in medio; quidam erigunt in summo. Primi sunt carnales, secundi mediocriter viventes, tertii Deo vacantes. Primi fidem habent nec operantur; secundi »utuntur mundo tanquam non utantur [33 1Kb] ;« tertii in coelo conversantur [34 1Kb] . De primis ait Jacobus apostolus: »Fides sine operibus mortua est [35 1Kb] ;« de secundis ait Joannes [Col. 0179D] apostolus: »Qui habuerit substantiam mundi hujus et viderit fratrem suum necessitatem habere et clauserit viscera sua ab eo, quomodo charitas Dei manet in illo [36 1Kb] .« Istis dicitur: »Nolite diligere mundum, neque ea quae in mundo sunt [37 1Kb] ;« tertii dicunt cum Paulo: »Quae fuerunt mihi lucra, facta sunt mihi detrimenta propter Christum propter quem omnia detrimenta feci: et arbitror ut stercora, ut Christum lucrifaciam [38 1Kb] .« Item idem: »Unum autem quae posteriora sunt obliviscens, ad [Col. 0180A] ea quae anteriora sunt meipsum extendens, persequor ad bravium supernae vocationis [39 1Kb] .« Primi itaque dimittunt in imo in periculum; secundi librant in medio in speculum; tertii erigunt in summo in titulum: primi in periculo damnationis, secundi in speculo suae cognitionis, tertii in titulo divinae laudis. Primi enim: »Cum cognovissent Deum non sicut Deum glorificaverunt aut gratias egerunt, sed evanuerunt in cogitationibus suis [40 1Kb] ;« de secundis: »Si ignoras te, o pulcherrima inter mulieres, egredere et abi post vestigia gregum tuorum [41 1Kb] .« tertii dicunt: »Laudabo Deum meum in vita mea [42 1Kb] .« Primi fundunt mel, secundi vinum, tertii fundunt oleum desuper: mel carnalis voluptatis, vinum austeritatis poenitentialis, oleum devotionis. Mel istud [Col. 0180B] a sacrificio prohibetur. Vinum et oleum vulnerato a latronibus per Samaritanum infunduntur [43 1Kb] . Ecce de fundamento: »Super hoc fundamentum quaedam aedificant ligna, fenum, stipulam [44 1Kb] ,« id est quosdam motus venialium ut est vanitas de operibus qui sunt ligna. De gratia corporum, quod est fenum, quia »omnis caro fenum [45 1Kb] .« De splendore sermonum qui sunt stipula, qua cantare consueverunt antiqui. In figura primi, Paulus, cum colligeret sarmenta, de his exsiliit vipera, quae intus latebat, et adhaesit manui ejus, qui viriliter excussit eam [46 1Kb] . In figura secundi, Absalon sedit super mulum, id est carnem fatuam, et capillos ejus, id est cogitationes cordis; ventus elationis tulit in altum, et in quercum adhaeserunt, id est in duritia obstinationis. [Col. 0180C] Supervenit Joab, id est diabolus, tribus lanceis confixit cor illius [47 1Kb] , quae sunt istae: Superbus enim crudelis inferiori, indignatur de pari, invidet superiori. Contra primum, juxta poetam deberet [48 1Kb] :

Parcere subjectis et debellare superbos.
de secundo dixit alius [49 1Kb] :

Nec quidquam jam ferre potest Caesarve priorem
Pompeiusve parem.
In figura tertii vidit Joannes in Apocalypsi »tres spiritus immundos in modum ranarum exeuntes de ore draconis [50 1Kb] .« Alii »superaedificant aurum, argentum, lapides pretiosos [51 1Kb] :« aurum sapientiae et charitatis, argentum innocentiae et castitatis, lapides pretiosos, interioris et exterioris operis. In [Col. 0180D] figura primi, erant duo cherubim aurea in tabernaculo [52 1Kb] ; in figura secundi, duas tubas argenteas et ductiles habuit Moyses, quibus convocabatur populus in deserto [53 1Kb] ; in figura tertii, dicitur de animalibus Ezechielis: »Sub pennis eorum manus hominis in quatuor partibus [54 1Kb] .« Pennae enim sunt interiora opera, manus hominis exteriora. Quae sub pennis sunt, quia interiora, sunt exterioribus potiora. Exteriora sunt in quatuor partibus, quia primo operatur sibi homo opera poenitentiae; secundo, [Col. 0181A] proximo opera misericordiae; tertio, inimico opera perfectionis; quarto, fiunt in Deum opera pietatis. Et haec de aedificatione domus spiritualis.


34 Laquearia debent esse cypressina.

[CARD.] Quia, etsi illae gratiae, quae per laquearia designantur, dilatant inferius et manifestantur ad utilitatem proximorum, tendunt tamen in acutum, ut cypressus, et constringuntur in unum. Tendunt enim in illum qui vere est unus, et intendunt in illam unam, de qua dicit Propheta: »Unam petii a Domino, hanc requiram [55 1Kb] .« Quia vero promiserat de lectulo florido [56 1Kb] , ostendit filius quod lectus non floret, nisi per humilitatem sit lectulus, et quod nullus floret, nisi ipse in eo floreat, si quidem non requiescit spiritus ejus, nisi super humilem [Col. 0181B] [57 1Kb] .


Ego flos campi et lilium convallium.

[THO.] Bene Christus se florem appellat, quia dum spinas peccatorum exterminat, mentem sponsae et pulchritudinem justitiae exornat, et dum maribus cordis coeleste desiderium appplicat, interiora animi quasi odore refocillat. Quod in campo est, patet omnibus, scilicet viola humilitatis qua substernit se omnibus, et rosa charitatis, quae se diffundit benefaciendo, etiam in male agentibus. In convallibus solent horti claudi, quia pinguis est locus. Ibi est lilium castitatis, quae gaudet semper clausura teneri. Quis vero hic ornatus non a sponsa, sed a sponso est, insinuat sponsus, cum ait: Ego flos [Col. 0181C] campi et lilium convallium. Flos aliquando in thalamo, aliquando in campo, aliquando in horto est: Thalamus est conscientia floribus bonorum operum referta; flos in thalamo non nascitur, sed aliunde affertur, quia bona opera non ex nobis, sed ex Dei fiunt gratia. Campus qui floret sine cultu humano beata Virgo est, flos Filius ejus. Item, hortus est cor hominis; ibi flos charitatis humano cultu nascitur, id est Christus; est tamen illud magis divinum quam humanum. Item, flos virginitas; flos matrimonii, flos actio bona. In horto virginitas, in campo matrimonium, bonum opus in thalamo, bene in horto est virginitas cui solitudo est amica. Congrue in campo matres, quia ludibrio omnium exponuntur. Merito etiam in thalamo actio [Col. 0181D] bona, quae conscientiam et quietam facit et tutam reddit. Dominus ergo flos horti, Virgo virga Virgine natus. Idem, flos est campi, martyr martyrum corona, martyrii forma. Denique foras civitatem est eductus, extra castra passus [58 1Kb] , in ligno suspensus [59 1Kb] , et sic multifarie flori est Christus comparatus. Naturaliter flos laetus est. Est enim aspectu jucundus; olfactu dulcis, tactu suavis. Ut ergo ad beatitudinem suae visionis nostrum desiderium excitet, per decorem floris suam pulchritudinem nobis proponit, ut ad gustum internae suavitatis nostros accendat affectus. Per odorem floris [Col. 0182A] suam nobis ad memoriam dulcedinem inducit, ut ad gaudium beatae societatis suae nostrum invitet amorem. Per suavitatem floris ineffabilem suae poenitentiae delectationem nobis promittit. In campo latitudo consideratur; in valle, profunditas cernitur. In his ergo qui se dilatant charitate sit flos campi; in his qui se substernunt humilitate sit flos convallium. Item in lilio tria considerantur: viror in foliis, candor in floribus, aureus color in granis. In virore igitur qui prodest oculis fides accipitur. In flore autem candido, quia inde fructus procedit spes nobis insinuatur. In aureo grano, tum pretio, tum colore charitas nobis proponitur.


Ego flos campi et lilium convallium, ac si diceret:

[Col. 0182B] Ego sum qui charitate dilatatos glorifico, qui humiles exalto, qui credentes illumino, sperantes confirmo, amantes accendo. Notandum quod flos aliquando dicitur vanitas, aliquando autem virtutum gratia et suavitas. Aliquando spes fructus, aliquando supernorum jucunditas designatur. Et hoc juxta quatuor hujus nominis etymologias. Secundum primam acceptionem dicitur flos quasi feni labens honor seorsum; secundum significationem secundam dicitur flos fundens late odorem suum; juxta tertiam significationem dicitur flos, scilicet fructus libans opem sequentis; secundum quartam acceptionem dicitur flos, scilicet faciens laetum odorem suavitatis. Pro flore nativitatis dictum invenimus in [Col. 0182C] Isaia: »Omnis caro fenum et omnis gloria ejus quasi flos feni [60 1Kb] .« Juxta secundam acceptionem, scilicet pro virtutum gratia et suavitate invenitur dictum: »Florete, flores, quasi lilium, date odorem et frondete in gratia [61 1Kb] .« In tertia significatione pro spe dicitur: »Videamus si floruit vinea, si flores fructum parturiunt [62 1Kb] .« Secundum quartam acceptionem de jucunditate supernorum legimus: »Justus germinabit sicut lilium et florebit in aeternum apud Dominum [63 1Kb] .« Apud Salomonem tres invenimus species vanitatis quasi involutas sub hoc sermone: »Vanitas vanitatum et omnia vanitas, dicit Ecclesiastes [64 1Kb] .« Ex his habemus quod vanitatum alia est mutabilitatis, alia cupiditatis, alia poenalitatis. Prima est in caducis rebus, ex earum [Col. 0182D] conditione; secunda in corde, ex inordinata rerum dilectione; tertia in corpore, ex mortalitate. Prima est naturalis et congrua; secunda, culpabilis quia perversa; tertia est poenalis et misera. Prima est causa peccati; secunda est peccatum; tertia est poena peccati. Prima arguit secundam, tertia punit eam. Prima est vanitas, quia ostendit se habere quod non habet, et non potest permanere in eo quod habet; in secunda est »concupiscentia carnis, et concupiscentia oculorum, et superbia vitae [65 1Kb] ;« in tertia vero est attritio et dissolutio. Attritio est qua homo per miseriam temporalem quotidie affligitur; [Col. 0183A] dissolutio vero, qua anima a corpore in morte separatur. Itaque totus homo vanitas, quandiu conservatur in hoc miserabili exsilio. Florem etiam invenimus dici ornatum virtutum. Tres sunt ornatus: primus est solius exterioris conversationis; secundus vero, exterioris conversationis simul et interioris morum compositionis; tertius vero est futurae incorruptionis. Primum expetit Isaias propheta, cum dicit: »Auferet Dominus a vobis ornamenta, et lunulas, et specula de calceamentis vestris [66 1Kb] ;« de secundo, invenimus in libro Macchabaeorum: »Ornaverunt faciem templi coronis aureis et dedicaverunt altaria Domino [67 1Kb] ;« faciem, scilicet exterioris conversationis; altare, scilicet cordis; de tertio: »Vidi civitatem sanctam Jerusalem [Col. 0183B] novam descendentem de coelo, a Deo paratam, sicut sponsam ornatam viro suo [68 1Kb] .« Primus est hypocritarum, secundus religiosorum, tertius beatorum. Primus est boni simulatio; secundus boni odoratio; tertius boni consummatio. Spes etiam triplex est. Prima spes veniae, secunda spes gratiae, tertia spes gloriae. De prima: »In te speraverunt patres nostri, speraverunt et liberasti eos [69 1Kb] ,« scilicet a peccatis; de secunda dicitur: »In te speraverunt et non sunt confusi [70 1Kb] ,« sed gratia infusi; de tertia Job: »Videbo Deum salvatorem meum.« Et addidit: »Reposita est haec spes mea in sinu meo [71 1Kb] .« Item triplex est jucunditas superna, scilicet corporum incorruptio, societas angelorum, Dei visio. Ad primam nos vocat propheta, sic: »Jucundare, [Col. 0183C] filia Sion [72 1Kb] ;« secunda: Erit »bonum et jucundum habitare fratres in unum [73 1Kb] ;« de tertia: »Jucunditatem et exsultationem thesaurizavit super eum [74 1Kb] .« Item, dilectus dicitur »flos campi, lilium convallium [75 1Kb] .« Quod in campo est omnibus patet. Flos campi est rosa, quae est ignei coloris ad designandum Spiritum sanctum, qui in igne apparuit [76 1Kb] . Lilium natura candidum est Christus, de peccatoribus natus tanquam de terra, tamen nullum hominis peccatum. In vallibus nebulae perseverantius sunt et protegunt lilia ab ardoris inclementia. Itaque in campo est conversationis Christi evidentia; in igneo colore rosae sancti Spiritus in eo charitas, ut illuminatio, id est intelligentia; in nube protectio in omni tentatione, cujus in Christo [Col. 0183D] non habuit locum saevitia. In his enim tribus probatur in eo fuisse Spiritus sancti plenitudo et abundantia. Contra primum dicitur: Spiritus sanctus disciplinae effugiet fictum [77 1Kb] ;« contra secundum: »Et auferet se a cogitationibus [78 1Kb] , quae sunt sine intellectu;« contra tertium: »Et corripietur a superveniente iniquitate [79 1Kb] .« Haec enim tria Spiritum sanctum expellunt a corde hominis: primum est duplicitas, secundum obscuritas, tertium iniquitas. Duplicitas, qua hypocrita, cum sit [Col. 0184A] interius malus, exterius religionem praetendit; obscuritas, qua nec se nec Deum cognoscit; iniquitas qua proximum offendit. In primo: »Terra est inanis [80 1Kb] ,« quia religio sine fundamento non habet firmitatem; in tertio: »Terra est vacua [81 1Kb] ,« quia iniquitas expellit charitatem; in secundo: »Tenebrae sunt super faciem abyssi [82 1Kb] ,« quia nec se cognoscit nec creatorem. Sed »Spiritus Domini ferebatur super aquas [83 1Kb] ,« exspectans quasi ancipitem peccatoris revocationem. Notandum autem quod iniquitas venit, pervenit, supervenit. Venit, cum primo invadit; pervenit, quando tentatus consentit; supervenit quando ad actum perducere disponit. In primo enim studium sanctae conversationis et meditationis eliquescit; in secundo, bona [Col. 0184B] voluntas evanescit; in tertio, charitas refrigescit. Ecce terra vacua, sed contra primum sic revocatur: »Veni, sancte Spiritus [84 1Kb] ;« contra secundum: »Reple tuorum corda fidelium;« contra tertium: »Et tui amoris in eis ignem accende.« Haec est nubes Spiritus sancti. Unde cum consummaretur tabernaculum, nubes operuit illud, et gloria Domini implevit illud [85 1Kb] . Christus fabricavit, gloria implevit, nubes operuit. Primum in passione, secundum in resurrectione et ascensione, tertium in sancti Spiritus missione. Et in nobis fabricamus imitando Christi passionem; gloria implet, si suspiramus ad ejus resurrectionem et ascensionem; nubes operit per sancti Spiritus missionem; et contra haec tria legimus Spiritum sanctum in tribus [Col. 0184C] figuris apparuisse, contra duplicitatem in columbae specie, ecce in campo; contra obscuritatem in igne, ecce rosa colore igneo; contra iniquitatem in nube, ecce lilium in valle, nesciens solis ardorem, interpositae nebulae matutinae solatio. Primum ut duplicitatem resimplet; secundum, ut obscuritatem illuminet; tertium, ut aestum tentantis iniquitatis stillanti rore refrigeret. Per primum redit spiritus unitatis; per secundum, spiritus veritatis; per tertium, spiritus charitatis. Unitatis in moribus, veritatis in sermonibus, charitatis in affectionibus. De primo: »Solliciti servare unitatem spiritus in vinculo pacis [86 1Kb] ;« de secundo: »Rogabo Patrem meum et alium Paracletum mittet vobis, spiritum veritatis [87 1Kb] ;« de tertio: »Spiritum in [Col. 0184D] nobis, Domine, tuae charitatis infunde [88 1Kb] .« Tres sunt duplicitates: prima malitiae, secunda vanae gloriae, tertia propriae voluntatis et inconstantiae. Prima enim est qua se quis aliquem fingit diligere contra quem malum machinatur; secunda qua se fingit hypocrita ut laus humana habeatur; tertia, qua stultus ut luna mutatur, qua homo inconstans, cum sub regula vivat, aliter debere fieri judicat, hic sibi caeteris sapientior videtur. De prima duae in agro. Iste est enim ager in quo Abel a Cain occiditur [Col. 0185A] [89 1Kb] . De secunda duae in lecto in quo dilectus nocte quaeritur, et non invenitur [90 1Kb] . De tertia duae in mola, in qua captiva cum primogenitis Aegypti occiditur [91 1Kb] . Primi sunt, qui »loquuntur pacem cum proximo suo [92 1Kb] , mala autem in cordibus eorum;« de secundis: »Attendite a falsis prophetis qui veniunt ad vos in vestimentis ovium, intrinsecus autem sunt lupi rapaces [93 1Kb] ;« de tertiis: »Vae vobis qui sapientes estis in oculis vestris, et coram vobismetipsis prudentes [94 1Kb] .« Primi: »In ore et corde locuti sunt [95 1Kb] ;« de secundis: »Vae vobis qui duplices corde estis [96 1Kb] ; de tertiis: »Homo duplex inconstans est in omnibus viis suis [97 1Kb] .«

Contra has tres duplicitates invenitur triplex unitas Spiritus sancti. Contra primam unitas cordis [Col. 0185B] ad fratrem; contra secundam, unitas cordis ad extrinsecam operationem; contra tertiam, unitas cordis ad observantiam regularem. Inde de sponsa dicitur in Canticis: »Una est columba mea, una est formosa mea, una est matri suae [98 1Kb] .« Ecce triplex unitas. De prima: »Unus spiritus, et una fides erat in eis, et multitudinis credentium erat cor unum et anima una [99 1Kb] ;« et: »Ecce quam bonum et quam jucundum habitare fratres in unum [100 1Kb] .« In figura secundi: »Angelus Domini descendebat in piscinam [1 1Kb] , etc.« In figura tertii: »Decem leprosi mundati sunt, et non est reversus nisi unus qui daret gloriam Deo [2 1Kb] .« Propter primum dicitur: »Duae in agro una assumetur,« scilicet anima et quae est in prima unitate, »altera relinquetur [3 1Kb] ,« [Col. 0185C] scilicet anima quae est in alteritate; propter secundum: »Duae in lecto, una assumetur et altera relinquetur [4 1Kb] ;« propter tertium: »Duae in mola, una assumetur et altera relinquetur [5 1Kb] ;« propter has tres unitates triplicem legimus columbam Spiritum sanctum figurantem. Prima fuit in arca sub diluvio [6 1Kb] ; secundam Moyses praecepit offerri in sacrificio [7 1Kb] ; tertia super Dominum apparuit in baptismo [8 1Kb] . Prima enim ramum olivae attulit ad arcam, id est pacem; secunda offertur »retorto capite ad pennulas,« ut doceatur hypocrita caput quod est anima referre ad pennulas, id est ad exteriorem virtutis operationem; tertia mansit super Dominum, ut duplicitatem inconstantiae revocet ad stabilitatem, id est contra propriam voluntatem. Unde [Col. 0185D] Dominus: »Non veni facere voluntatem meam, sed voluntatem ejus qui misit me [9 1Kb] .« Ecce amplius Spiritus sanctus disciplinae non effugiet fictum [10 1Kb] , quia duplicitas resimplata est per Spiritum sanctum. Sed corripitur 35 a superveniente iniquitate [11 1Kb] , id est ab aestu tentationis, quae peccatum inducit. Contra hanc Spiritus sanctus apparuit in nube [12 1Kb] , rore stillante refrigerii. »In [Col. 0186A] igne quoque apparuit Spiritus sanctus [13 1Kb] ,« ut illuminet cor obscurum. Tria enim sunt peccata in Spiritum sanctum quae obscurant cor. Primum est peccatum desperationis; secundum est praesumptionis; tertium est invidentia fraternae charitatis. De primo, ait Cain: »Major est iniquitas mea quam ut veniam merear [14 1Kb] ;« de secundo in Apocalypsi: »Sedeo regina, et vidua non sum, et luctum non videbo [15 1Kb] ;« de tertio ait Joannes in Epistola canonica: »Est peccatum ad mortem, pro eo non dico ut quis oret [16 1Kb] .«

Ut igitur illuminet, contra hoc apparet Spiritus sanctus in igne, ut consumat, ut accendat, ut illuminet: ut consumat peccatum, ut accendat ad opera virtutum, illuminet ad revelationem supernorum. [Col. 0186B] Unde philosophi dicunt: Ignis est acutus, mobilis, subtilis. Ignis itaque Spiritus sancti acutus est, quia pungit dum contritione cor peccatoris penetrat, mobilis est, dum ad operandum pigrum excitat; subtilis est dum superna revelat. In primo pungit, in secundo jungit, in tertio ungit. Pungit crimina, jungit foedera, ungit viscera. Crimina pungit amaritudine contritionis; foedera jungit pignore spiritus infusionis; viscera ungit suavitate dilectionis. In primo »factus est repente de coelo sonus [17 1Kb] ,« qui pungendo quasi increpatione peccatum consumat; in secundo advenit Spiritus vehemens [18 1Kb] qui accendat; in tertio replet totam domum [19 1Kb] , dum ad videnda superna illuminat. In primo est vehemens quasi vaeadimens; in secundo dicitur vehemens, quasi [Col. 0186C] vehens mentem; in tertio dicitur vehemens, quasi vehens a mente. Audi acutum, pungentem et consumentem peccata: »Accipite Spiritum sanctum, quorum remiseritis peccata, remittuntur eis [20 1Kb] .« Et Job [21 1Kb] : Cum me praesente transiret spiritus, horruerunt pili carnis meae, id est peccata. Inde dicitur in Ezechiele: »Veni, spiritus, a quatuor ventis, et infla super interfectos istos ut reviviscant [22 1Kb] .« Sanctus enim spiritus venit et adducit spiritum divinae inspirationis, ab occidente, dum lapsum peccatoris reparat. Venit ab aquilone, unde »panditur omne malum [23 1Kb] ,« quando diaboli in nobis tentationem expugnat; venit a meridie quando ad diligendum cor nostrum inflammat; venit ab oriente, quando ad cognoscenda superna illuminat. Sed quibus videtur [Col. 0186D] absurdum, quod spiritus adducit spiritum, sciant quod tres proprie dicuntur spiritus, tres improprie: proprie, spiritus divinus, spiritus humanus, spiritus angelicus tam bonus quam malus. Tres improprie: primus diabolicae suggestionis, secundus flatus hominis, tertius divinae inspirationis. Tres ergo principales, tres adducunt improprios.

De primo: »Nos non spiritum hujus mundi accepimus« [Col. 0187A] ait Apostolus [24 1Kb] , id est superbiam mundi. Idem: »Quidam sunt inflati spiritu carnis suae [25 1Kb] ,« id est carnali voluptate, hic adducitur a diabolico spiritu. De secundo, idem Apostolus: »Si lingua orem, spiritus meus erat [26 1Kb] ,« id est flatus. Istum adducit flatum et spiritus humanus. De tertio in Apocalypsi: »Gratia vobis et pax ab eo et a septem spiritibus qui sunt in circuitu throni ejus [27 1Kb] .« Septem isti spiritus sunt septem dona Spiritus sancti, sicut, ait Hamno super Apocalypsim, scilicet spiritus sapientiae, intellectus, consilii, fortitudinis scientiae, pietatis, timoris Domini [28 1Kb] . Iste spiritus adducitur a Spiritu sancto. Haec diximus, ne paralogizentur a seipsis vel ab aliis, qui virtutis nominum sunt ignari. Dicitur etiam spiritus ira Dei. Unde: »Non [Col. 0187B] permanebit Spiritus meus in hominibus istis, quia caro sunt [29 1Kb] ,« id est non damnabo eos perpetuo, quia de fragili materia facti sunt, sed angelos qui spiritus sunt. De his in Apocalypsi legitur: »Quatuor augeli tenebant quatuor ventos, ne fiarent [30 1Kb] .« Audi mobilem, et accedentem ad opera: »Ubi erat impetus spiritus, illuc gradiebantur [31 1Kb] .« Item: Quocunque ibat spiritus, illo eunte spiritus gradiebantur pariter ut rotae sequentes eum [32 1Kb] .« Et: »Ductus est Jesus in desertum a spiritu, ut tentaretur a diabolo [33 1Kb] .«---»Lustrans enim universa in circuitu pergit spiritus, et in circulos suos revertitur, ait Salomon [34 1Kb] .« Lustrat, dum scrutatur cor propter peccata cogitationis; deinde membra propter peccata operationis; postmodum linguam, propter [Col. 0187C] peccata locutionis, »quoniam renum, inquit, illius testis est Deus, et cordis ejus scrutator est verus et linguae illius auditor [35 1Kb] .« In circulos suos revertitur, quando iterum redit ad cor, ut accendat ad diligendum; ad membra, ut excitet ad operandum; ad linguam, ut excitet ad confitendum et laudandum Deum. Spiritus enim Domini replet orbem terrarum [36 1Kb] , quem animam mundi dicunt. Unde Virgilius:

Principio coelum ac terras composque liquentes,
Lucentemque globum lunae, titaniaque astra,
Spiritus intus alit, totamque infusa per artus
Mens agitat molem, et magno se corpore miscet [37 1Kb] .
»Qui spiritu Dei aguntur, hi filii sunt Dei [38 1Kb] .« Audi subtilem et illuminantem: »Spiritus, ait Paulus, scrutatur omnia, etiam profunda Dei [39 1Kb] .« Idem ait: [Col. 0187D] »Nobis revelavit Deus per Spiritum suum [40 1Kb] . Qui ei secundum spiritum sunt, qui spiritus sunt sentiunt [41 1Kb] . Duxit me, ait Ezechiel, spiritus in montem magnum et latum, et ostendit mihi aedificium civitatis vergentis ad austrum [42 1Kb] ;« haec est coelestis patria, pro qua laboramus, ut ad eam perveniamus, duce Spiritu sancto et consolante labores nostros, sicut aitpoeta [43 1Kb] :

. . . forsan et haec olim meminisse juvabit.
Durate et vosmet rebus servate secundis.
O passi graviora, dabit Deus his quoque finem
Per varios casus per tot discrimina rerum,
[Col. 0188A] Tendimus in Latium, sedes ubi fata quietas
Ostendunt.
Quaeramus ergo ut primo Spiritus sanctus infundatur, secundo diffundatur, tertio effundatur. In primo ut sancti Spiritus corda nostra mundet infusio et sui roris intima aspersione fecundet, ut Spiritus sanctus adveniens paratam sibi in nobis inveniat mansionem [44 1Kb] .« In secundo ut illo nos igne Spiritus sancti inflammet quem Dominus noster Jesus Christus misit in terram et voluit vehementer accendi [45 1Kb] , ut dicamus: »Charitas Dei diffusa est in cordibus nostris per Spiritum sanctum qui datus est nobis [46 1Kb] .« In tertio, ut effundatur in nos, et adimpleatur illud Joelis prophetae: »Effundam de Spiritu meo super omnem carnem et prophetabunt [Col. 0188B] filii vestri et filiae vestrae [47 1Kb] , ut mentes nostras Spiritus qui a Patre procedit illuminet, et nos inducat in omnem, sicut ejus promisit Filius, veritatem, Dominus noster Jesus Christus [48 1Kb] , cui est honor et gloria in saecula saeculorum. Amen.

[CAR.] Non dicit: Ego sum flos montium, sed flos campi, et lilium convallium. Signatur autem duplex humilitas in campo et convallibus. Nam sunt quidam qui humiliant se majoribus, et seipsos sibi et comparibus suis humiliter commetiuntur: et isti designantur per campos. Talem se ostendebat Apostolus, cum diceret: »Non enim audemus inserere aut comparare nos quibusdam qui seipsos commendant, sed ipsi in nobis nosmetipsos metientes, et comparantes nosmetipsos nobis, non in immensum [Col. 0188C] gloriamur [49 1Kb] .« Alii sunt qui humiliant se sub comparibus suis et minoribus, sicut terra quae ab aequalitate sua descendit et facit convallem. Talem se ostendebat Apostolus, cum dicebat: »Ego sum minimus apostolorum, qui non sum dignus vocari apostolus [50 1Kb] .« Illud etiam attendendum est, quod lilium altiori etiam et fortiori stipite conscendit in florem quam herbae caeterae, et quia major humilitas plus ascendit et proficit, et minor humilitas minus, ideo flos attribuitur campo, et lilium convallibus assignatur, sed quia quantum unusquisque per humilitatem crescit in Christo, tantum Christus crescit in eo; ut hoc ipsum Christus ostendat, de se ipso dicit: Ego sum flos campi et lilium convallium. [Col. 0188D] Deinde commendationem matris quam coeperat, prosequitur dicens:


Sicut lilium inter spinas: sic amica mea inter filias.

[THO.] Bene sponsa dicitur sicut lilium inter spinas, quia cum Ecclesia Christum multi verbo confitentur, non operibus, sed mundi sollicitudines sequuntur. Sola illa anima lilii digna est dignitate, quae ad coelestem pulchritudinem se erigens, et candorem munditiae cordis et corporis sibi ipsi custodit, et proximos bonae operationis odore reficit, et odorem bonae opinionis inter homines spargens ad [Col. 0189A] bene conversandum accendit. Est lilium infra spinas; est lilium inter spinas; est lilium super spinas. Lilium est castitatis: hoc est lilium infra spinas quando habetur virginitas cum crimine, quia et crimen est spina, et tentatio spina. Unde »conversus sum in aerumna mea dum configitur spina [50* 1Kb] .« Inter spinas est lilium, quando virginitas multa impugnatur tentatione. Super spinas est lilium, superata tentationum impugnatione. Primis comminatur Deus per prophetam: »Foris vastabit eos gladius, et intus pavor, juvenem simul ac virginem, lactentem cum homine sene [51 1Kb] .« De secundis ait Jeremias: »Sacerdotes ejus gementes, virgines ejus squalidae et ipsa oppressa amaritudine [52 1Kb] .« De tertiis: »Virgines enim sunt et sequuntur Agnum quocunque [Col. 0189B] ierit [53 1Kb] .« Primum repraesentant fatuae virgines, quae fulgentes lampades virginitatis habuerunt, sed oleum charitatis non acceperunt [54 1Kb] . Secundum sapientes virgines, quae et lampades virginitatis habuerunt et oleum charitatis acceperunt, sed fatigatae tentationibus »dormitaverunt omnes et dormierunt [55 1Kb] .« Tertium repraesentaverunt, quando, deposita omni sollicitudine, cum sponso ad nuptias intraverunt [56 1Kb] . Prima virginitas fuit puellae saltantis, id est filiae Herodiadis [57 1Kb] , quae filia erat peccati; secunda fuit beatae Agnetis, quae passionem sustinuit ne serviret copulae conjugali; tertia fuit beatae Virginis Mariae, quae nullum sensit aculeum libidinis, obumbrata gratia Spiritus sancti. Notandum autem quod in Scriptura sacra aliquando virginitas lilio comparatur [Col. 0189C] in sexu femineo, quandoque in masculino: aliquando Christus virgo comparatur ipsi lilio. De primo hic dicitur: Sicut lilium inter spinas, sic amica mea inter filias; de secundo: »Justus germinabit, sicut lilium [58 1Kb] ;« de tertio dictum est: »Ego flos campi et lilium convallium [59 1Kb] .« Ecce triplex virginitas. Prima est verecundior, secunda fortior, tertia perfectior: prima verecundior, quia conscientia culpae, quae hominem seduxit; secunda fortior robore et discretione, quae se et mulierem regit; tertia perfectior, quia Christum carnis aculeus non momordit. Propter primum dictum est quia mulier debet velare faciem suam [60 1Kb] , et mulier sub potestate viri erit [61 1Kb] ; propter secundum dicitur: »Vir gloria [Col. 0189D] Dei est, quia ab eo creatus: »mulier vero gloria viri [62 1Kb] ,« a quo gubernatur; de tertio dictum est quod Christus »peccatum non fecit nec inventus est dolus in ore ejus [63 1Kb] .« Christi itaque perfectior est, quae praelatis in exemplum proponitur. Sed ut perfectam vitam habeat praelatus, haec concurrant: in corde habeat unde proximo proficiat condimentum sapientiae et charitatis; in exteriori homine ad exemplum formam religiosae conversationis; interius et exterius ad refrenandum luxuriam, munditiam castitatis. Inde enim est quod in tabernaculo erat candelabrum, [Col. 0190A] in quo erant scyphi, et spherulae, et lilia [64 1Kb] : scyphi ad propinandum subditis sapientiam et charitatem; spherulae quae argumento tornaturae levigantur ab omni scrupulo perfectam per sanctam conversationem; lilia castitatis jucunditatem.

Notandum quoque quod in tribus locis inveniri lilia Scriptura commemorat. In convalle, in spineto, in agro. De primo dicitur hic: »Ego flos campi et lilium convallium [65 1Kb] .« De secundo: Sicut lilium inter spinas; de tertio Dominus in Evangelio: »Considerate lilia agri quomodo crescunt. Amen dico vobis quia nec Salomon sic vestitus est in omni gloria sua, sicut unum ex istis [66 1Kb] .« In valle igitur est lilium, scilicet virginitas in humilitate fundata; in spineto, patientia in tribulatione probata; in agro fructu [Col. 0190B] centesimo fecundata et evidentia jucundata. Ejus in humilitate erat virginitas fecundata, quae dixit: »Respexit Dominus humilitatem ancillae suae [67 1Kb] .« In beata Anna fuit patientia probata, quae potius elegit occidi quam corrumpi. In illis est fructu centesimo cumulata, qui merito castitatis »sequuntur Agnum quocunque ierit [68 1Kb] ,« et in evidenti. Unde: »Quam pulchra est casta generatio cum charitate [69 1Kb] .« Item, quia laudaverat eam sponsus, ne forte nimia securitate decipiatur, dicit animam in hac vita non posse vivere sine tentationibus, ipsam comparans lilio, spinas tentationibus vel tentatoribus, quos hic filias appellat, propter infirmitatem. Non bonae filiae quae pungunt: et ideo ab his timendum. Spina culpa est, spina poena, spina falsus frater, spina vicinus [Col. 0190C] malus. Spinae in terra sunt, in acre sunt, in carne tua sunt. In his conversari et non laedi, divinae est potentiae, non virtutis humanae; opus est virtutis inter malos bene vivere, inter malignantes innocentiam retinere, et majus cum his qui oderunt pacem, pacificum esse [70 1Kb] , et perfectius eos diligere et eis benefacere. Lilium amari saporis est, et suavis odoris. Ipse est Christus qui per gustum amarae passionis, nobis fragrantiam effudit aeternae salutis. Item, meditatione et oratione mens sananda est et componenda; ne sit ventosa per vanam gloriam, ne sit tumida per superbiam, putrida per invidiam, dejecta per inutilem tristitiam, dissoluta per ineptam laetitiam, contracta per [Col. 0190D] inanem tumorem, scissa per iracundiam, caeca per avaritiam, catenata per ingluviem, polluta per libidinem, vana per curiositatem. Audi tumorem superbiae: »Ecce Dominus transit subvertens montes et conterens saxa [71 1Kb] ,«, etc. Audi ventum vanae gloriae: »Venit ventus a regione deserti, et concussit quatuor angulos domus [72 1Kb] .«, etc. Audi mentem putridam per invidiam, Salomon: »Vita carnium sanitas cordis, putredo ossium invidia [73 1Kb] .« De inutili tristitia Apostolus, quomodo dejecit mentem et occidit: »Tristitia saeculi mortem operatur [74 1Kb] .« Audi de [Col. 0191A] inepta laetitia, quomodo mentem dissolvat: » Sedit populus manducare et bibere, et surrexerunt 36 ludere [75 1Kb] ,« et etiam idola adoraverunt. De inani timore audi Salomonem: »Piger propter frigus arare noluit; mendicabit ergo in aestate et non dabitur ei [76 1Kb] .« Audi quomodo iracundia mentem scindit. Cogitationes iracundi, viperae sunt generationes quae in ventre comedunt matrem suam. Audi quomodo avaritia mentem excaecat. »Munera etiam excaecant sapientes [77 1Kb] .« Per ingluviem mens catenatur, quia mens ligata per eam per universa ducitur. Libido lascivientes polluit. Quod in evidenti est, quia »qui fornicatur in corpus suum, peccat [78 1Kb] .« Quod curiositas cor distendat, Dina suo docet exemplo [79 1Kb] . Lilium in radice fidem significat, [Col. 0191B] quae latet in terra, quia fides est de occultis; hastile quod in altum surgit, spem; flos, castitatem; grana intus aurea, charitatem; clava in medio, timorem. Radix pallida est per quod significatur poenitentia fidelium: haec triplex est, scilicet in abstinentia, unde Dominus: »Cum jejunatis nolite fieri sicut hypocritae tristes [80 1Kb] ;« secunda eleemosynarum donatione; unde illud: »Cum facis eleemosynam, noli tuba canere [81 1Kb] ;« tertia lacrymabili oratione; inde dicitur: »Cum oras, intra in cubiculum tuum, et clauso ostio ora Patrem tuum [82 1Kb] .« Hastile virentia habet folia.

Spes enim quatuor virtutibus cardinalibus viret. Spes enim justa est, si tribuit unicuique quod suum [Col. 0191C] est. Unde: »Estote fortes in bello et pugnate contra antiquum serpentem.« Prudens sit, ut caveat daemonum et falsorum fratrum suggestiones. Unde illud: »Estote prudentes sicut serpentes [83 1Kb] .« Sit fortis contra violentam tentationem et adversitatem. Unde: »Reddite quae sunt Caesaris Caesari, et quae sunt Dei Deo [84 1Kb] .« Sit temperatus homo in verbo, in opere, in cogitatione, et in alimentis corporis habeat sobrietatem. In cogitatione dicitur: »Sol non occidat super iracundiam vestram [85 1Kb] .« De opere: »Qui furabatur jam non furetur; magis autem laboret manibus suis quod bonum est ut habeat unde tribuat necessitatem patienti [86 1Kb] .« In verbo: »Omnis sermo malus de ore vestro non procedat [87 1Kb] .« De sobrietate: »Non in comessationibus et ebrietatibus, [Col. 0191D] non in cubilibus et impudicitiis [88 1Kb] .« Flos qui castitatem significat, sex candida habet folia, quia sex sunt, quae incorruptam servant castitatem, haec scilicet sobrietas, operatio, asperitas cultus, cohibitio sensuum, charitas sermonis cum honestate, devitatio opportunitatis, et personae, et loci, et temporis. De primo, sicut jam dictum est, non in comessationibus et ebrietatibus; non in cubilibus et impudicitiis [89 1Kb] : »Hujus exemplum est Lot, qui inebriatus perpetravit incestum [90 1Kb] .« Gulosita fit [Col. 0192A] quinque modis; naturali ardore appetitus, sicut Esau lenticulam appetivit [91 1Kb] ; pretiosiori cibo, ut filii Israel qui recurrebant animo ad olas carnium Aegypti [92 1Kb] ; accuratiori apparatu, ut filii Heli qui crudas a filiis Israel exigebant carnes, ut accuratius appararent sibi, plus sumendo ut Sodomitae, sicut scriptum est [93 1Kb] . Iniquitas Sodomorum otiositas fuit et satietas panis, praeveniendo horam necessitatis, ut Jonathas filius Saul, dum comedit favum mellis post victoriam [94 1Kb] . De secundo: Otiositas inimica est animae, unde poeta:

Otia si tollas perire cupidinis artes.
Item:

Otia corpus alunt, animusque pascitur illis.
Hujus exemplum sunt Sodomitae, sicut dictum est. [Col. 0192B] De tertio: »Non in veste pretiosa, non in tortis crinibus aut auro aut margaritis [95 1Kb] .« Hujus exemplum sunt Moabitides mulieres, quae se ornaverunt ut facerent in se peccare filios Israel [96 1Kb] . De quarto dicit propheta: »Ingressa est mors per fenestras vestras, et ingressa est domum vestram, disperdere ibi filios vestros parvulos [97 1Kb] ,« sicut dictum est de Dina, filia Jacob [98 1Kb] . De quinto legitur: »In manibus linguae mors et vita [99 1Kb] .« Item: »Corrumpunt bonos mores colloquia mala [100 1Kb] ,« ut uxor Putipharis ad Joseph: »Dormi mecum, inquit [1 1Kb] .« De sexto ait Paulus ad Timotheum: »Adolescentulas juniores de vita [2 1Kb] .« Unde Thamar filia David corrupta est a fratre suo Amnon, quia sola cum illo intravit thalamum [3 1Kb] . Intra florem sunt sex aurea grana, scilicet [Col. 0192C] charitas. Tribus enim modis diligitur Deus, et tribus de causis. Diligitur enim dulciter, fortiter, sapienter. Ecce tres modi dulciter diligebat, qui dicebat: »Quam magna multitudo dulcedinis tuae, quam abscondisti timentibus te [4 1Kb] ,« Dei scilicet timore, qui comitatur amorem. Fortiter volebat diligere, qui dicebat: »Diligam te, Domine, fortitudo mea [5 1Kb] .« Sapienter docebat diligere qui dicebat: »Fideles in dilectione acquiescent [6 1Kb] .« Tribus de causis diligitur, scilicet propter temporalia bona; propter spiritualia in via; propter aeterna in patria. Propter temporalia: quia timentibus Deum nihil deest, nec iis qui eum diligunt in veritate [7 1Kb] . Propter spiritualia; unde Christus: »Si quis diligit me, [Col. 0192D] sermonem meum servabit, et Pater meus diliget eum, et ad eum veniemus et mansionem apud eum faciemus [8 1Kb] .« Item propter aeterna: »Quia oculus non vidit, nec auris audivit, nec in cor hominis ascendit, quae praeparavit Deus diligentibus se [9 1Kb] .« Pro tribus primis dicitur: »Diliges Dominum Deum tuum ex toto corde tuo, et ex tota anima tua, ex tota mente tua [10 1Kb] .« Primum desiderando dulciter; secundum, discernendo sapienter; tertium in memoria tenendo fortiter. Pro tribus aliis dicitur. »In [Col. 0193A] quo vivimus, movemur, et sumus [11 1Kb] .« Primum, quia ut vivamus temporaliter confert nobis usum temporalium; movemur, ascendendo per gradus spiritualium; sumus, ut juxta ista temporalia apprehendamus aeternam vitam angelorum. In medio lilii est clava, scilicet timor Dei. Sed clava ista tricornis est, quia propter naturalem timorem tres sunt timores.

Primus servilis, secundus initialis, tertius filialis. Servilis timor est quo timetur poena et non amatur justitia. Iste timor non est in charitate. De isto ait poeta [12 1Kb] :

Oderunt peccare mali formidine poenae:
Tu nihil admittes in te virtutis amore.
Initialis timor est quo partim timetur poena, partim [Col. 0193B] amatur justitia. Unde David: »Initium sapientiae timor Domini [13 1Kb] .« Filialis timor est quo sic amatur justitia ut non timeatur poena. Unde David: »Timor Domini sanctus permanet in saeculum saeculi [14 1Kb] .« Pallor poenitentiae peccatum compescit, ne sit fides irrita. Viror virtutum mores componit ne sit spes vana; senarius numerus foliorum castitatem custodit, ne sit corrupta; aurea charitas castitatem fecundat, ut sit fructuosa; timor charitatem pungit, ne sit remissa. Cum hoc lilium ita sit ordinatum, tamen tentationum sentit spinas; habet enim spinas sub se, habet circa se, habet juxta se, habet intra se, habet supra se. Habet sub se spinas divitiarum; unde dicitur: »Semen cecidit inter spinas [15 1Kb] ;« habet circa se spinas falsorum fratrum. Inde ait [Col. 0193C] Nahum propheta: »Sicut spinae complectentes se invicem, epulantes et potantes simul confundentur [16 1Kb] .« Subditi enim contra magistros sese complectuntur per conspirationem; habet juxta se spinas carnales scilicet voluptates. Unde Dominus cum malediceret Adam: »Cum operatus fueris terram non dabit fructum suum, sed spinas et tribulos germinabit tibi [17 1Kb] .« Intra se spinas habent stultarum cogitationum. Unde ait Salomon: »Traniivi per agrum hominis pigri, et per vineam viri stulti, et ecce urticae repleverant omnia, et spinae operuerant superficiem ejus [18 1Kb] .« Ager ille cor humanum est; habet supra se spinas, daemones scilicet qui sunt in aere. Inde David: »Conversus sum in aerumna mea, dum [Col. 0193D] configitur spina [19 1Kb] .« Spinae tres configuntur in corde hominis. »Hae sunt tres lanceae quas Joab fixit in corde Absalon [20 1Kb] .« Primo enim impedit diabolus, ne fiat bonum; secundo exstinguit perpetratum; tertio ducit in obstinationem, ne de his quaerat peccatorum poenitentiae a Deo remedium. Est spina pessima, quae pungit interius, scilicet ira: hanc docebat cavendam esse qui ait: »Irascimini et nolite peccare [21 1Kb] .« Hoc idem docet Apostolus adjungens: »Sol non occidat super iracundiam vestram, [Col. 0194A] nolite locum dare diabolo [22 1Kb] .« Triplex est ira. Est enim ira peccatoris, est ira fratris, est ira doctoris. Prima habet peccatum, secunda nescit peccatum, tertia fugit peccatum. Prima in patientia fervet, secunda de peccato dolet, tertia peccatum removet. Prima habet defectum, secunda affectum, tertia effectum. De prima scriptum est. Ira enim viri justitiam non operatur [23 1Kb] . De secunda David et Apostolus, sicut dictum est: »Irascimini et nolite peccare [24 1Kb] .« De tertia Habacuc dixit: »Cum iratus fueris misericordiae recordaberis [25 1Kb] .« De prima poeta dicit [26 1Kb] :

Ira furor brevis est; animum rege: qui nisi paret,
Imperat: hunc frenis, hunc tu compesce catenis.
Idem [27 1Kb] :

   [Col. 0194B] . . . . Qui non moderabitur irae,
Infectum volet esse dolor quod suaserit et mens.
Item Boetius:

Qui se cupit esse potentem,
Animos domet ille feroces.
Etenim licet ultima longe
Tellus tua ira tremiscat:
Et serviat ultima Tyle:
Tamen atras vincere curas:
Miserasque fugare querelas
Non posse potentia non est.
Idem [28 1Kb] :

Latius regnes avidum domando
Spiritum quam si Libyam remotis
Gadibus jungas et uterque Poenus
Serviat uni.
Item: »Qui irascitur fratri suo, reus est mortis [29 1Kb] .« [Col. 0194C] Iram non perficere, ait beatus Benedictus. De hac, ait Jeremias propheta: »Ollam succensam ego video, et facies ejus a facie aquilonis [30 1Kb] .« Olla enim succensa est; cor inflammatum ira, cujus facies, id est intentio, est conversa ad aquilonem, id est diabolum, qui flando, id est amplius inspirando, iram magis ac magis accendit. In figura secundae vidit Ezechiel hominem ab umbilico superius quasi flammam ignis [31 1Kb] , quod designat ardorem irae in corde, scilicet ira qua irascitur frater in corde suo contra peccatum suum. Inde David: »Vidi praevaricationes et tabescebam; quia eloquia tua non custodierunt [32 1Kb] .« Item: »Tabescere me fecit zelus meus, quia obliti sunt verba tua inimici mei [33 1Kb] .« [Col. 0194D] Et illud: »Zelus domus tuae comedit me [34 1Kb] .« Haec est simila oleo confrixa in sartagine. Tertia ira, peccatum corripit, nunc verbo, nunc opere. Verbo sic: »Et scintillae quasi aspectus aeris candentis [35 1Kb] .« Inde Paulus ait: »Corripiet inquietos, consolamini pusillanimes, suscipite infirmos [36 1Kb] . Idem: »Argue, obsecra, increpa [37 1Kb] . Idem: »O insensati Galatae, quis vos fascinavit non obedire veritati [38 1Kb] ?« De opere invenitur: »In manu ejus ignea lux [39 1Kb] ;« scilicet qui visus est a Moyse. Inde ait Apostolus: [Col. 0195A] »Quid vultis, in virga veniam ad vos, an in spiritu mansuetudinis [40 1Kb] ?« Hac ira fervebat Phinees, cum iratus arreptam pugione Israelitam coeuntem cum Madianitide, transfixit in locis genitalibus [41 1Kb] . Similiter Mathathias, dum contremuerunt renes ejus, videns unum de Israelitis immolantem idolis, ait: »Vae mihi, ut quid natus sum videre mala gentis meae: et ibi trucidavit eum [42 1Kb] .« Et Jacobus apostolus: »Si quis erraverit et converterit quis eum, scire debes quoniam qui converti fecerit peccatorem ab errore viae suae, salvabit animam ejus a morte [43 1Kb] .« Ecce tres irae. Sub primam sol occidit; ad secundam accedit; tertiam accendit: occidit auferendo claritatem, accedit conferendo puritatem accendit inflammando charitatem.

[Col. 0195B] Notandum quod sol aliquando occidit sub iracundiam, aliquando in iracundiam, aliquando super iracundiam: sub iracundiam, quando ira obscurat temporalium scientiam: in iracundiam, quando ira obscurat spiritualium intelligentiam; super iracundiam, quando ira obscurat coelestium sapientiam. Quia sicut ait quidam:

Impedit ira animam ne possit cernere verum.
In primo enim »factus est sol quasi saccus cilicinus [44 1Kb] . Pro secundo dicitur: »Solem nube tegam [45 1Kb] .« Propter tertium: »Occidit sol in meridie [46 1Kb] .« In prima itaque ira sol est in occasu vespertino; in secunda est in ortu matutino; in tertia est in centro meridiano. De primo: »Occidet sol in meridie [47 1Kb] ;« de secundo: »Orietur vobis timentibus [Col. 0195C] nomen meum sol justitiae [48 1Kb] ;« de tertio: »Nolite considerare quod fusca sim, quia decoloravit me sol [49 1Kb] .« Ad secundam accedit sol. Unde dicitur: »Accessit Jesus et tetigit loculum adolescentis defuncti [50 1Kb] ,« scilicet conscientiae scrupulosae, ut vivat charitative dolendo de peccato proximi. Tertiam accendit; unde: »Ignem veni mittere in terram, et quid volo nisi ut ardeat [51 1Kb] .«

Sequitur: »Nolite locum dare diabolo [52 1Kb] . Primo enim dant diabolo jocum; secundo focum; tertio locum. Dat homo jocum, dum fallaciis diaboli invisibiliter seducitur; focum, dum violenta tentatione inducitur, vel incenditur; locum, dum in utraque obstinatus efficitur. De primo dicitur: »Nolite credere omni spiritui, sed probate spiritus si ex Deo [Col. 0195D] sunt [53 1Kb] : »Angelus enim Satanae transfigurat se in angelum lucis [54 1Kb] ; de secundo: »Adversarius vester diabolus tanquam leo rugiens circuit quaerens quem devoret [55 1Kb] ;« de tertio: »Vulpes foveas habent, et volucres coeli nidos; filius autem hominis non habet ubi caput suum reclinet [56 1Kb] .« Item, de lilio.

Spina aliquando pungit lilium in radice, aliquando in stipite, aliquando in flore, aliquando pungit grana, aliquando in clava: in radice, dum poenitentiam [Col. 0196A] irridet; in stipite, dum virtuosae conversationi invidet; in flore, dum castitati insidiatur; in granis, dum charitati adversatur; in clava, dum timorem Dei abominatur. Primo poenitentiam irridet dicens hypocrisim esse vel indiscretionem; secundo conversationi virtuosae invidet, quia ad ejus non potest ascendere aestimationem; 37 tertio castitati insidiatur, ut impleat carnis suae pollutionem; quarto charitati adversatur, ut seminet inter fratres dissensionem: quinto timorem abominatur, asserens pusillanimitatis esse illusionem.

In radice pungebat uxor Tobiae cum diceret ei: »Nunc apparent eleemosynae tuae et orationes [57 1Kb] .« Et uxor Job dicens ei: »Adhuc tu permanes in simplicitate tua, benedic Deo et morere [58 1Kb] .« Sed [Col. 0196B] his dicetur in judicio: »Nonne hi sunt quos aliquando habuimus in derisum et in similitudinem improperii. Ecce quomodo computati sunt inter filios Dei [59 1Kb] .« In stipite pungebat Cain invidens fratri suo [60 1Kb] , et Joseph invidentes fratres sui [61 1Kb] , et Saul David [62 1Kb] . Semper enim invidus alterius macrescit rebus opimis. Unde Apostolus: »Ne sitis invicem invidentes, invicem provocantes [63 1Kb] .« Invidentia enim fraternae gratiae est peccare in Spiritum sanctum: Unde Job: »Stultum interficit iracundia, et parvulum occidit invidia [64 1Kb] .« Istud de primitivis est vitiis unum, sicut scriptum est: »Invidia diaboli mors introivit in orbem terrarum [65 1Kb] .« In flore pungebat mulier dum compellaret Joseph de stupro [66 1Kb] , et sacerdotes Susannam [67 1Kb] , et Amnon Thamar [Col. 0196C] sororem suam [68 1Kb] . Inde Salomon: »Mulier stulta blande apprehendit juvenem, et deosculatur eum, et inducit in domum suam. Ille autem sequitur eam quasi bos ductus ad victimam, nesciens quo vadat [69 1Kb] .« In granis aureis charitatis pungebant Dathan, et Abiron, et Core perturbantes populum Israel [70 1Kb] . De talibus ait Apostolus: »Utinam abscindantur qui nos conturbant.« Et Dominus ostendit quid mereatur [71 1Kb] .«---»Qui scandalizaverit unum de pusillis [72 1Kb] . Cum intraveritis, inquit, terram quam Dominus daturus est nobis, aedificate altare Domino de lapidibus quos ferrum non tetigit [73 1Kb] .« Terra est religio quam intramus; altare est unitas fratrum; lapides sunt corda nostra ex quibus fit haec unitas. Hos lapides non debet tangere ferrum discordiae. In [Col. 0196D] clava timoris pungebat diabolus cum diceret Evae: »Quare praecepit vobis Deus ne comedatis de fructu scientiae boni et mali?« Et illa: »Ne forte moriamur,« id est eum timemus; ne forte nos occidat. Et ille: Nolite timere. »Nequaquam moriemini [74 1Kb] .« Ait latro ad latronem. »Neque tu Deum times, quod in eadem damnatione es [75 1Kb] .«


Sicut lilium inter spinas, sic amica mea inter filias.

[CAR.] Ac si dicat: Sicut lilium spinis est incomparabile, [Col. 0197A] sic inter filias hominum nulla matri meae comparabilis invenitur: omnes enim aliae spinas habent; ista nitet ut lilium sine spina. Sequitur autem ex persona matris:


Sicut malus inter ligna silvarum, sic dilectus meus inter filios.

[THO.] Laudat eum laudata ab eo. Parva laus, quoniam parvi est laus. Hic vero non laudatur. »Magnus Dominus et laudabilis nimis [76 1Kb] ,« sed parvus Dominus et amabilis nimis: parvulus, ille scilicet qui natus est nobis [77 1Kb] . Non hic attollitur majestas, sed commendatur humilitas. Hic hominum fortitudini et sapientiae antefertur, qui sunt ligna silvarum infructuosa, ipse faciens fructum. Quia ergo sponsae id dulcius quod se minuit sapit, [Col. 0197B] libentius attollit gratiam, praefert misericordiam, stupet dignationem. Tales cum sint steriles, tamen filios vocat, quos proprio sanguine sponsus filios fecit Patri suo. Haec malus est de cujus umbra et fructu in sequentibus sponsa se laetam exhibet hoc modo: »Sub umbra illius quam desideraveram sedi, et fructus ejus dulcis gutturi meo [78 1Kb] .« Merito ejus desiderat umbram, unde refugium refrigerium et refectionem pariter erat acceptura. Caetera etsi habent umbram solatii, fructum vitae non praestant. Sed Christus refrigerat ab aestu vitiorum, et pascit delectatione virtutum. Umbra ejus caro ejus est. Umbra ejus est fides ejus. Mariae obumbravit caro Christi. Mihi autem obumbravit fides Christi. Nos Christi interim carne pascamur, mysteria veneremur, [Col. 0197C] exempla sectemur, fidem servemus: et sic in umbra ejus vivemus. Sed non dixit sponsa, vivemus; sed, sedi quod majus est, quia quiescentis; est et haec quies est in contemplatione qua degustat superna gaudia. Unde ait: »Et fructus ejus dulcis gutturi meo [79 1Kb] .« Sed istud in umbra, quia per speculum et in aenigmate, sed postea facie ad faciem [80 1Kb] . Dilectus bene malo comparatur, cujus species et hominum et angelorum superat speciem, odor suavitatem, sapor dulcedinem. De specie: »Speciosus forma prae filiis hominum [81 1Kb] .« Sed hoc de hominibus. Quid de angelis? »In quem concupiscunt angeli prospicere. [82 1Kb] « De odore: »Odor ejus super omnia aromata [83 1Kb] .« Hunc odorem [Col. 0197D] sensit beatus Joannes qui ait: »Odor tuus in me concupiscentias excitavit aeternas.« De sapore dicitur: »Dulcis et rectus Dominus [84 1Kb] .« Et illud: »Panem de coelo dedisti eis, omnem habentem saporem [85 1Kb] .«

Igitur mirabilis est cujus species omnem transcendit decorem, odor suavitatem, sapor dulcedinem. Et si in eo quod est sapientia Patris consideremus, videmus pulchritudinem inaestimabilem, odorem ineffabilem, saporem incomparabilem. De specie audi: »Candor est lucis aeternae [86 1Kb] .« Ipsa Sapientia [Col. 0198A] dicit de odore: »Balsamum non mistum odor meus [87 1Kb] . Balsamum quo chrisma conficitur, significat hic sacramenta Ecclesiae, per quae cum gratiae divinae aspiratione suscipientes ea Sapientia purificat, exaltat, illuminat. Purificat fide divinorum mysteriorum, exaltat spe coelestium praemiorum; illuminat charitate contemplationis et divini amoris. De sapore scriptum est: »Spiritus meus super mel dulcis et haereditas mea super mel et favum [88 1Kb] .« Memoria mea in generatione sanctorum [89 1Kb] .« In verbis etiam Domini haec tria invenimus fratres ubi dicit: »Ego sum via, veritas et vita [90 1Kb] .« Via ejus praecepta ejus sunt. Inde dictum est: »Viae ejus viae pulchrae, et omnes semitae ejus pacificae [91 1Kb] .« Veritas odori comparatur, quia sicut [Col. 0198B] odor trahitur de occultis, ita quoque sapor est in patria: »In pace in idipsum dormiam et requiescam [92 1Kb] .« Et est species ejus in consiliis, odor in promissis, sapor in praemiis. Similiter nos simus innocentia pulchri, obedientia odoriferi, contemplatione saporosi. Item malorum flores, alii sunt albi, alii purpurei, alii rosei. Candidus fuit dilectus sine peccato de Virgine nascendo; purpureus per passionem, de diabolo triumphando; decore roseus, resurrectionis gloriam manifestando. Malus in hieme caeteris est arboribus abjectior; in aestate cunctis est pulchrior. Tales sunt justi qui sunt modo abjecti, in patria prae caeteris florebunt. »Nunc enim filii Dei sumus, et nondum apparuit quid erimus. Scimus autem quoniam cum apparuerit, [Col. 0198C] similes ei erimus, quoniam videbimus eum sicuti est [93 1Kb] .«---»Cum enim apparuerit Christus vita nostra, tunc et vos apparebitis cum ipso in gloria [94 1Kb] .« Hujus arboris umbra est divina protectio ad quam confugimus quoties gravamur tentationibus. Fructus est spiritualis intelligentia legis: quam habent in ore qui sapientes nolunt videri; in gutture qui in corde Deum amant.

Forsitan haec est arbor Nabuchodonosor, quam vidit in somnis, quae erat magna in medio terrae et altitudo ejus nimia [95 1Kb] . Nota: Haec arbor magna fuit; alta fuit; in medio terrae fuit; ad multa et magna se dilatabat, per virtutem. Ad alta se erigebat, per subtilitatem; etiam in intimis stabat, per intentionem; [Col. 0198D] ad fortia se extendebat; ad summa se erigebat, et in intimis fixa manebat; in magnis fuit per exercitium; in summis, per studium; in intimis, per desiderium. Quia ergo fortia agebat, magna erat; quia intima bona desiderabat, in medio terrae erat; quia de sublimibus subtiliter sentiebat, altitudo ejus magna erat. »Magna erat, inquit, et fortis: etiam proceritas ejus tangens coelum [96 1Kb] .« Magna erat ad bona agenda; fortis, ad mala toleranda; procera, ad sublimia contemplanda. Magna in actibus, fortis in contemplationibus, sublimis in [Col. 0199A] investigationibus. Adhuc dicitur de ea. »Folia ejus pulcherrima, et fructus ejus nimius, et esca universorum in ea [97 1Kb] .« In foliis verba, in fructu scientia, in esca doctrina. Folia pulcherrima sunt verba diserta, fructus copiosus, sensus eruditus, multiplex intellectus. Esca universorum, est plena eruditio omnium, discreta admonitio singulorum. »Subter eam habitant animalia et bestiae. Et in ramis ejus conversabantur volucres coeli [98 1Kb] .« Animalia sunt homines temporalia tentantes; bestiae carnales; volucres spirituales. Sub potentia enim ejus sunt tam carnales quam carnalia tractantes. Vicinius quasi in ramis ei adhaerent spirituales. Hi tamen quandoque a contemplatione descendunt unde oritur sol, et occidit et ad locum suum revertitur. [Col. 0199B] Oritur sol intellectus ad contemplationem; occidit per superni luminis reverberationem; ad locum suum revertitur per sui circumspectionem vel cognitionem. Ibique renascens se cognito ad contemplandum gyrat per meridiem supernae claritatis et flectitur ad aquilonem per contemplationem infernae felicitatis. Tres arbores fuerant in paradiso [99 1Kb] . Prima scientiae boni et mali qua hominis obedientia probaretur; secunda qua homo aleretur; tertia vitae, qua vita conservaretur. In prima est homo lapsus in culpam; a secunda separatus, perdidit alimoniam; tertia privatus in corruptionis gloriam. Ideoque ut hoc triplex damnum restituatur, Christus malo comparatur. Haec malus in [Col. 0199C] hieme est rugosa; in autumno est fructuosa; in aestate speciosa: rugosa, frigoris asperitate; fructuosa, pomorum ubertate; speciosa, florum jucunditate. Primum habuit Christus in passione; secundum, in praedicatione vel sancti Spiritus missione; tertium, in resurrectione. Audi primum: Non est species ei neque decor; et vidimus eum quasi leprosum et percussum a Deo et humiliatum [100 1Kb] ; de secundo: Venite ad me, omnes qui laboratis et onerati estis, et ego reficiam vos [1 1Kb] , et: »Accipite Spiritum sanctum [2 1Kb] ;« de tertio: »Quis est iste qui venit de Edom tinctis vestimentis de Bosra, iste formosus in stola sua [3 1Kb] .« In primo primae arboris delevit peccatum; in secundo secundae arboris restituit spiritualiter alimentum; in [Col. 0199D] tertio tertiae arboris vitam, scilicet gloriam corporis. Item haec malus tres fecit umbras, scilicet umbram mortis, quae venit pro peccatis; umbram refrigerii justis, umbram securae quietis beatis.

Quatuor sunt umbrae mortis. Prima, mundus; unde: »Si ambulavero in medio umbrae mortis non timebo mala, quoniam tu mecum es [4 1Kb] .« Secunda, afflictio temporalis. Unde: »Humiliasti nos in loco afflictionis, et cooperuit nos umbra mortis [5 1Kb] .« Tertia quam sustinebant justi apud inferos [Col. 0200A] ante adventum Christi; inde dicitur: »Veni, et educ vinctum de domo carceris et umbra mortis. Quarta est absconsio peccati, unde Job: Non sunt tenebrae et non est umbra mortis, ut abscondantur ibi qui operantur iniquitatem [6 1Kb] .« Triplex est umbra refrigerii. Prima a culpa, secunda a tentatione, tertia a tribulatione. A culpa. Unde ait Job: »Sicut cervus desiderat umbram, et sicut mercenarius praestolatur finem operis sui, ita habui menses vacuos [7 1Kb] .« A tentatione. Unde angelus ad Mariam: »Spiritus sanctus superveniet in te et virtus Altissimi obumbrabit tibi [8 1Kb] .« A tribulatione. Unde dicitur: »Sub umbra alarum tuarum protege me [9 1Kb] .« Umbra securae quietis erit in regno, scilicet tabernaculum corpus Christi glorificatum, erit umbraculum [Col. 0200B] diei, id est justi ab aestu tentationum, a turbine tribulationum, a pluvia peccatorum. Sub umbra hujus mali quidam suspirant, quidam respirant, quidam aspirant. Sub prima suspirant gravi onere, sub secunda respirant mitigato languore; ad tertiam aspirant; ut careant omni dolore. Hujus mali fructus, quibusdam est ad infirmitatem, quibusdam ad sanitatem, quibusdam ad jucunditatem. Ad infirmitatem infidelibus, ad sanitatem poenitentibus, ad jucunditatem amatoribus. Infidelibus est ad infirmitatem, quia non sapit eis; poenitentibus ad sanitatem, quibus est amarus, sed utilis; amatoribus ad jucunditatem, qui dicunt cum sponsa: »Fructus ejus dulcis gutturi meo [10 1Kb] .« De primo: »Vade retro [Col. 0200C] Satana, non sapis ea quae Dei sunt [11 1Kb] . Eis Deus venter est, et gloria in confusione eorum quae terrena sapiunt [12 1Kb] .« De secundo dicitur: »Licet is qui foris est vetus homo noster corrumpatur, is tamen qui intus est renovatur de die in diem [13 1Kb] .« De tertio: »Inebriabuntur ab ubertate domus tuae [14 1Kb] .« Et illud: »Epulabuntur ab introitu gloriae ejus [15 1Kb] .« Item sunt filii reprobi, sunt filii probi, sunt filii probati. Primi sunt mali ad mortem praestiti; 38 secundi sunt boni ad vitam praedestinati; tertii sunt angeli. Primi sunt scelerati, secundi virtutibus sublimati, tertii jam beati.

De primis Isaias: »Vae genti peccatrici populo gravi iniquitate, semini nequam, filiis sceleratis [16 1Kb] ;« de secundis: »Fratres, nunc filii Dei sumus [17 1Kb] ;« [Col. 0200D] et David: Ego dixi: »Dii estis et filii Excelsi omnes [18 1Kb] ,« de tertiis Job: »Cum assisterent filii Dei coram Domino, adfuit inter eos Satan [19 1Kb] .« Idem: »Qui dimisit lapidem angularem, cum me laudarent simul astra matutina, et jubilarent omnes filii Dei [20 1Kb] ,« id est angeli. Inter primos est dilectus, quasi malus inter ligna silvarum, inter secundos, quasi amygdalus inter ligna hortorum [21 1Kb] : inter tertios, quasi lignum vitae inter arbores paradisi [22 1Kb] : inter ligna silvarum sterilitatis, hortorum fecunditatis, paradisi voluptatis. De primis: »Non potest [Col. 0201A] arbor mala fructum bonum facere. Omnis enim arbor quae non facit fructum bonum excidetur et in ignem mittetur [23 1Kb] ;« de secundis: »Non potest arbor bona fructum malum facere [24 1Kb] .« Erit enim folium ejus viride et in tempore siccitatis non erit sollicitum, nec aliquando desinet facere fructum [25 1Kb] ; de tertiis: »Plantaverat autem Dominus Deus paradisum voluptatis a principio [26 1Kb] .« Sed ille coelestis est delectabilior, in quo, ut scriptum est: »Angeli assidue vident faciem Patris [27 1Kb] .« Primi enim in pejus deficiunt, secundi in melius proficiunt, tertii jam gloriam recipiunt. De primis: »In propria venit et sui eum non receperunt [28 1Kb] .« Ista enim sunt ligna silvae quae, sicut scriptum est, cum quaererent sibi regem suis conformem moribus, reprobata sunt ab [Col. 0201B] oliva, a ficu, a vite, et elegerunt sibi rhamnum in regem [29 1Kb] , id est diabolum. Propter secundos dicitur in Cantico hoc ab ipso dilecto: »Descendi in hortum meum ut viderem poma convallium, et inspicerem si floruissent vineae et germinassent mala Punica [30 1Kb] .« Tertios, id est angelos, insinuabat Ezechiel sic: »Cum me vertissem, ecce in ripa torrentis ligna multa nimis ex utraque parte [31 1Kb] .« Torrens ille est superna beatitudo. De quo sic ait Augustinus: »Aliquae stillae ad nos defluunt per devotionem.« Unde: »Fluminis impetus laetificat civitatem Dei [32 1Kb] .« Ligna, id est angeli sunt ex utraque parte: quidam enim ad nos descendant, nobis ministraturi; alii Deo semper assistunt, eum laudantes. Sed primo [Col. 0201C] videamus quomodo fuerit inter ligna silvarum.

Malus, inter arbores sublimiores, est exigua; inter leves, scabrosa; inter planas, quasi spinosa. Sic Christus inter superbos humillimus; inter delicate viventes, plenus doloribus; inter se ipsos justificantes, peccator reputatus. Vide superbos Judaeos: »Circumdederunt me vituli multi, tauri pingues obsederunt me [33 1Kb] .« Vide humilem: »Exinanivit semetipsum formam servi accipiens [34 1Kb] .« Respice parvum in praesepio [35 1Kb] , parvum oblatum in templo [36 1Kb] , parvum fugientem in Aegypto [37 1Kb] . Vide leves molliter vivendo. Jacobus ait: »Epulati estis super terram et enutristis in luxuriis corda vestra [38 1Kb] .« Econtra vide doloribus plenum, scilicet »virum dolorum et scientem infirmitatem [39 1Kb] .« Audi planos, id est [Col. 0201D] justificantes se ipsos. »Hypocritae, ait Dominus, decimatis rutam et cyminum et omne olus [40 1Kb] , justificantes vosmetipsos [41 1Kb] .« Econtra de Christo dicitur caeco nato: »Nos scimus quia homo peccator est [42 1Kb] .« Apparuit enim in similitudinem carnis peccati [43 1Kb] . Item miraculosum videtur quod ligna silvarum de terra matre in se ipsis crescunt sine alterius arboris insitione. Malus vero de terra matre triticum producens surculum aliunde assumptum per insitionem recipit. Sic Christus de matre Virgine quasi truncum [Col. 0202A] carnem assumens divinitatem quasi surculum non de matre, sed de coelis venientem in unitate personae habuit. Unde libet exclamare, libet cum Ecclesia: »Videte miraculum matris Domini.« Sed ut diligentius inspiciamus, videte oraculum, videte signaculum, videte miraculum. Oraculum propheticae veritatis, signaculum integrae virginitatis, miraculum virgineae fecunditatis. Ad primum: evigilaverunt patres antiqui, quasi de gravi somno. Secundum est signum quod resurgemus corpore incorrupto. Novitas miraculi novitatem corporis et animae nobis promittit in regno. De primo: »Evigilans Jacob quasi de gravi somno, ait: Vere Dominus est in loco isto, et ego nesciebam [44 1Kb] ,« scilicet quod adventus ejus ita propinquaret. Haec evigilatio [Col. 0202B] fuit pro nativitate, fuit et alia pro resurrectione. Inde dicitur: »Nuntiaverunt Jacob: Joseph filius tuus vivit. Quo audito, evigilans quasi de gravi somno, tamen non credebat [45 1Kb] .« De secundo: »Corruptibile hoc induet incorruptelam, et mortale hoc immortalitatem [46 1Kb] .« Pro tertio: Faciet novum Dominus super terram. Mulier circumdabit virum [47 1Kb] . Et ita veniet propheta, et ipse renovabit Jerusalem, quando »renovabitur ut aquilae juventus tua [48 1Kb] .« Oraculum triplex datum est de eo. Oraculum prophetiae, oraculum annuntiationis angelicae, oraculum Annae viduae. Primo nuntiatum est quod esset venturus, secundo quis et de qua esset nasciturus, tertio quod esset facturus. De primo: »Deus ab [Col. 0202C] austro veniet, et sanctus de monte Pharan [49 1Kb] ;« de secundo: »Quod nascetur ex te sanctum vocabitur Filius Dei [50 1Kb] ;« de tertio: »Ecce positus est in ruinam et in resurrectionem multorum in Israel, et in signum cui contradicetur [51 1Kb] .« In ruinam idolorum, in resurrectionem mortuorum, in signum miraculorum. In ruinam idolorum in Aegyptum fugiendo; in resurrectionem mortuorum, quando multa corpora surrexerunt cum Christo; in signum miraculorum, mortuos suscitando, morbidos sanando. De primo: »Ingredietur Dominus Aegyptum et movebuntur simulacra Aegypti a facie ejus [52 1Kb] ;« de secundo: »Multa corpora sanctorum qui dormierant surrexerunt [53 1Kb] ;« de tertio: »Generatio prava et adultera signum quaerit [54 1Kb] .« Item, ruinam per [Col. 0202D] lapsum in culpam; in resurrectionem in reparationem per veniam; in signum per crucis ignominiam. In primo enim sunt scandalizati, secundo a Deo visitati, tertio ejus morte reparati. Ecce de triplici oraculo. Audi de triplici signaculo:

Est enim signaculum similitudinis, signaculum tam virtutum caeterarum quam castitatis, signaculum occultationis. Primum est similitudinis expressio, secundum virtutum observatio, tertium secreti inumbratio. Primum per superbiam diaboli [Col. 0203A] solutum est in coelo, secundum per inobedientiam hominis in paradiso, tertium per Christi adventum in mundum. De primo: »Tu signaculum similitudinis, plenus sapientia, perfectus decore in deliciis paradisi fuisti [55 1Kb] ;« de secundo: »Qui claudit stellas sub signaculo [56 1Kb] ,« id est virtutes, conservat Dominus; de tertio: »Dignus es, Domine, accipere librum et solvere septem signacula ejus [57 1Kb] .« Audi et miraculum Matris Dei: virgo concepit, virgo peperit, virgo permansit. Hoc mediante miraculo natus est ille miraculorum omnium ordinator. In tribus fecit miracula.

In elementorum motionibus, in brutis animalibus, in hominibus. In primis ostensus est mundi creator, in secundo naturae imperator, in tertio hominis [Col. 0203B] recreator. In primo: Mare se praebuit calcabile [58 1Kb] , nova stella nata est [59 1Kb] , sol obscuratus in passione [60 1Kb] ; in secundo malignos spiritus misit in porcos [61 1Kb] ; asina Balaam locuta est [62 1Kb] ; in tertio languidos sanavit, mortuos suscitavit [63 1Kb] . Ad ultimum ab omni corruptione liberavit. Accipe in hac malo oraculum, signaculum in floribus, miraculum in fructibus. Frondes enim quae ad auram susurrant ostendunt oraculum. Fructus qui nascuntur ex floribus, occulta ratione, miraculum. De his tribus Job: »Porro ad me dictus est sermo absconditus, et furtive venas susurrii audivit auris mea [64 1Kb] .« Ecce voces oraculi, scilicet prophetiae occultae. Et subsequitur: »Et cum me praesente transiret spiritus, inhorruerunt pili carnis meae [65 1Kb] .« Spiritus sanctus [Col. 0203C] quando Virgini obumbravit quasi transitum fecit. Datus autem apostolis non transiit, sed nobiscum permansit. Unde respicientes ad Virginis signaculum sancto Spiritu conservatum, merito horrent pili carnis meae, id est carnalia timemus peccata, ecce de signaculo. Et sequitur: »Stetit quidam cujus non agnoscebam vultum, imago coram oculis meis [66 1Kb] ,« ecce miraculum, quia Christus per umbrationem apparet. Ecce malus inter ligna silvarum. Est etiam inter ligna hortorum quasi amygdalus. Amygdalus prae caeteris florescit, oleo pinguescit, per fructum ejus, qui sanus est, infirmitas non invalescit. Sic Christus prae caeteris martyribus floruit sanguine, prae caeteris justis virtutibus, prae caeteris sanctis miraculis. Inde dicitur: »Ego flos campi et [Col. 0203D] lilium convallium [67 1Kb] .« Prae caeteris oleo charitatis abundavit. Per ipsum enim »charitas Dei diffusa est in cordibus nostris per Spiritum sanctum qui datus est nobis [68 1Kb] .« Ipse enim cibus est sanativus. Inde Ezechiel: »Erit ejus fructus ad sanitatem, et folia ejus ad medicinam [69 1Kb] .« De his tribus Salomon: »Florebit amygdalus [70 1Kb] ,« ecce primum. »Et impinguabitur locusta [71 1Kb] ,« ecce secundum. »Et dissipabitur capparis [72 1Kb] ,« ecce tertium. Capparis enim herba est corruptiva, quia corruptio nostra [Col. 0204A] cessabit. Sequitur: »Et redibit homo in domo aeternitatis suae [73 1Kb] ,« ubi erit dilectus sicut lignum vitae inter ligna paradisi, scilicet angelos et sanctos.


Sicut malus inter ligna silvarum, sic dilectus meus inter filios.

[CARD.] Malus siquidem flore rubro pomum producit. Sic enim Christus de sanguine passionis suae produxit Ecclesiam, quae designatur in malo Punico, pro eo quod Ecclesia in unitate fidei diversos gradus, et in ipsis gradibus diversas personas colligit. Sicut malum Punicum sub uno cortice diversas cellulas, et in ipsis cellulis grana plurima comprehendit. Igitur sicut malus incomparabilis est in fructu omnibus lignis silvarum, sic inter filios hominum nullus Christo est comparabilis. Sumus enim [Col. 0204B] quasi ligna silvarum, sterilia et infructuosa in comparatione illius, et »universae justitiae nostrae quasi pannus menstruatae [74 1Kb] .« Sequitur:


Sub umbra illius quem desideraveram sedi; et fructus ejus dulcis gutturi meo.

[THO.] In hac arbore dicit sponsa tria se invenisse, scilicet umbram desideratam, et in umbra sessionem, et fructus dulcedinem. In primo intelligimus refrigerationem, in secundo repausationem, in tertio spiritualem refectionem: refrigerationem ab aestu vitiorum, repausationem ab incommodo inquietationum, refectionem ex gustu supernorum gaudiorum. Per primum vitat homo diaboli laqueum; per secundum, Deo praestat obsequium; per tertium, spirituale accendit desiderium. In primo erit [Col. 0204C] quasi arbor quae »ad humorem mittit radices suas, et non timebit cum venerit aestus [75 1Kb] .« De secundo Job: »Usquequo non parcis mihi nec dimittis me ut glutiam salivam meam [76 1Kb] .« Idem: »Recede paululum ab eo ut quiescat [77 1Kb] .« Idem: »Non concedit requiescere spiritum meum [78 1Kb] .« In tertio: »Dominus cibabit illum pane vitae et intellectus, et aqua sapientiae salutaris potabit illum [79 1Kb] .« Primus qui quaerit esse in umbra, triplicem patitur aestum. Aestum ex fervore solis, materialis ignis, vitiati pulmonis. Primum supra se, secundum juxta se, tertium intra se. A sole veniens aestus, est ira Dei; ab igne, mundanarum rerum concupiscentia; a pulmone, malitia. Ira Dei qua peccatori gratia [Col. 0204D] subtrahitur; concupiscentia, qua carnale desiderium accenditur; malitia, qua proximo quis malum machinatur. De primo dictum est: »Exardescet sicut ignis ira tua [80 1Kb] .« De secundo Paulus: »Exarserunt invicem in concupiscentiis suis masculi in masculos turpitudinem operantes [81 1Kb] .« De tertio: »Ollam succensam ego video, et facies ejus a facie aquilonis,« ait Jeremias [82 1Kb] . Haec enim olla est cor humanum succensum malitia; aquilo vero est diabolus, flatu malae inspirationis accendens malitiam.

[Col. 0205A] Contra hunc triplicem aestum ad triplicem umbram est fugiendum. Contra primum, est umbra divinae misericordiae; contra secundum umbra passionis Dominicae; contra tertium, umbra sapientiae: misericordiae, qua manus Domini in ira temperatur; passionis Dominicae, cujus imitatione concupiscentia refrenatur; sapientiae, qua malitia vincitur. De primo ait Habacuc: »Cum iratus fueris misericordiae recordaberis [83 1Kb] .« Item David: »Et abundavit ut averteret iram suam, et non accendit omnem iram suam [84 1Kb] .« Iste potest dicere cum Isaia: »In umbra manus suae protexit me [85 1Kb] ,« ita ut Filius Dei dicatur manus Dei, sicut dextera qua operatur omnia. Isti itaque dicitur: »Per diem sol non uret te [86 1Kb] .« De secundo, id est umbra passionis [Col. 0205B] Dominicae, ait Petrus: »Christo igitur passo in carne, et vos eadem cogitatione armamini [87 1Kb] .« Qui enim passus est in carne, desiit a peccatis, ut non jam hominum desideriis, sed Dei voluntati, quod reliquum est in carne vivat temporis. Ac si diceret: Cogitationes Dominicae passionis, erunt nobis arma contra desideria saecularia. Sed et si patimini cum Christo, cessabunt peccata vestra. Isti dicitur: »Scapulis suis obumbrabit tibi [88 1Kb] .« Itaque cum ambulaveris per ignem non ureris, et flamma non ardebit in te. Dicitur tertio quod sapientia vincet malitiam quae in te pugnat contra innocentiam, ut dicas: »Obumbrasti super caput meum in die belli [89 1Kb] .« In 39 figura primi Jonas fuit obumbratus sub hedera [90 1Kb] , in figura secundi Elias sub junipero [91 1Kb] ; in figura [Col. 0205C] tertii Nathanael sub ficu [92 1Kb] . Fuit ei Christus hedera, fuit juniperus, fuit ficus: hedera in incarnatione, juniperus in passione, ficus in resurrectione. Sicut enim hedera vilem truncum habet, tamen perpetuo viret foliis, sic Christus in carne vilis et abjectus apparuit, et tamen perpetuis virtutibus viruit, vel incorruptione divinitatis. Audi vilem truncum: »Non est ei species, neque decor [93 1Kb] .« Audi virorem: »Unxit te Deus Deus tuus oleo laetitiae prae consortibus tuis [94 1Kb] .« Qui igitur sub umbra ejus est; non sentit aestum vitiorum. Ipse enim venit tollere peccata mundi [95 1Kb] : »Advocatum enim habemus apud Patrem, Jesum Christum justum, qui factus est propitiatio, pro peccatis nostris [96 1Kb] .« Fuit juniperus in [Col. 0205D] passione. Audi aculeos ejus: Acetum, fel, arundo, sputa, clavis, lancea [97 1Kb] . Sed et alios audi nos pungentes: »Qui vult venire post me, abneget semetipsum, et tollat crucem suam et sequatur me [98 1Kb] .« Audi virorem istorum aculeorum: »Licet is qui foris est vetus homo noster corrumpatur, is tamen qui intus est, renovatur de die in diem [99 1Kb] .« Sed in his omnibus consolatur eum Dominus. Angelus enim Domini attulit Eliae sub hac junipero panem et aquam [100 1Kb] .« Audi consolationem: »Licet [Col. 0206A] passiones abundant in nobis pro Christo, abundant et consolationes per Christum. Benedictus Deus Pater Domini nostri Jesu Christi, Pater misericordiarum et Deus totius consolationis qui consolatur nos in omni tribulatione nostra [1 1Kb] .« Qui in umbra ficus est, non timet aestum malitiae, sed dicitur ei quod dictum est ad Nathanael: »Ecce vere Israelita in quo dolus non est [2 1Kb] ,« quia sapiens dum meditatur gaudium resurrectionis; gustat ficus dulcedinem: »Pascha nostrum immolatus est Christus. Epulemur non in fermento veteri, neque in fermento malitiae et nequitiae, sed in azymis sinceritatis et veritatis [3 1Kb] .« Ecce iste jam in umbra refrigerationem babet ab aestu vitiorum. Sequitur pausatio ab incommodo inquietudinum.

[Col. 0206B] In tertio veniamus ad refectionem coelestium gaudiorum. In figura horum trium tria Dominus contulit Israelitis in deserto. Propter primum, nubem ad refrigerium; propter secundum, solemnitates ad pausandum; propter tertium, dedit manna dulcissimum. Sequitur sedes sub umbra: Ad quinque quaeritur haec repausatio sessionis. Sedemus enim, primo, ut nos ipsos judicemus; secundo, ut nos humiliemus, tertio, ut infirmitatem nostram relevemus; quarto, ut alios erudiamus; quinto, ut regnemus. Propter primum, sedit Jesus contra gazophylacium, de muliere quae plus omnibus obtulit faciens judicium [4 1Kb] ; propter secundum, sedit super asinum [5 1Kb] ; et inter doctores audiens et interrogans [Col. 0206C] [6 1Kb] ; propter tertium, sedit super fontem lassatus ex itinere [7 1Kb] , propter quartum, sedens in monte docebat turbas [8 1Kb] ; propter quintum, »sedet a dextris Dei [9 1Kb] .« De primo dictum est in Daniele: »Judicium sedit et libri aperti sunt [10 1Kb] ,« id est conscientiae, non sicut illi de quibus David: »Sederunt principes et adversum me loquebantur [11 1Kb] .« De secundo: »Surgite postquam sederitis, qui manducatis panem doloris [12 1Kb] .« Non sicut Absalon sedens super mulam fatuitatis, cujus capillos, id est cogitationes sustulit ventus elationis, et sic periit [13 1Kb] . De tertio dictum est apostolis ex taedio Dominicae passionis fatigatis: »Sedete in civitate, quousque induamini virtute ex alto [14 1Kb] .« Non sicut populus [Col. 0206D] qui »sedit manducare et bibere, et surrexerunt ludere [15 1Kb] .« De quarto Job: »Si quando venirem ad eos, sedebam primus, cumque sederem quasi rex, circumstante exercitu, eram tamen moerentium consolator [16 1Kb] .« Non sicut »super cathedram Moysi sederunt Scribae et Pharisaei [17_18 1Kb] .« De quinto: »Vos qui secuti estis me, sedebitis super sedes duodecim, judicantes duodecim tribus Israel [19 1Kb] .« Unde non continget amplius cadere sicut cecidit ille qui dixit: »Sedebo in monte testamenti in lateribus [Col. 0207A] aquilonis, super astra Dei exaltabo solium meum [20 1Kb] .« Ecce iste prius erat in umbra qua refrigeraretur ab aestu vitiorum. Ecce jam sedet in ea quiescens a tumultu, et intentus studio sanctarum meditationum. Restat ut in hac umbra reficiatur gustu supernorum gaudiorum, ut possit dicere: Et fructus ejus dulcis gutturi meo. Fructus iste dulcis est in ore, dulcior in palato, dulcissimus in gutture. In ore, id est in sermone quo praedicatur et laudatur; in palato, scilicet frequenti meditatione qua attrahitur; in gutture, scilicet discreta dilectione qua gustatur. De primo: »Quam dulcia faucibus meis eloquia tua super mel ori meo [21 1Kb] .« De secundo: »Nomen tuum et memoriale tuum in desiderio animae [22 1Kb] .« Propter tertium dicit sponsa: »Comedi [Col. 0207B] favum cum melle meo, bibi vinum cum lacte meo [23 1Kb] .« Hujus cibi multiplex est usus. Dissolutum amaricat, amaricatum dulcorat, debilem roborat, devotum jucundat. Amaricat per compunctionem; dulcorat per consolationem; roborat per patientiam; jucundat, quia jam adepta prima stola fiducialiter exspectat secundam. De primo cibo dicit Booz ad Ruth: »Comede panem cum puellis nostris, et intinge buccellam tuam in aceto [24 1Kb] ,« ecce amaritudo; de secundo clamaverunt prophetae ad Elisaeum: »Vir Dei mors in olla [25 1Kb] .« Ille farinam imposuit et dulcoratus est cibus; pro tertio legitur quod Eliae jacenti sub junipero obtulit angelus cibum »et ambulavit in fortitudine cibi illius usque [Col. 0207C] ad montem Dei Oreb [26 1Kb] ,« ecce fortitudo; de quarto legitur quod bonus ille Pater revertenti filio suo prodigo vitulum saginatum occidit; et paravit convivium; et praecepit afferri stolam primam, et primogenito ait: »Fili, gaudere oportebat et epulari, quia filius meus mortuus fuerat et revixit, perierat [Col. 0208A] et inventus est [27 1Kb] .« Hoc cibo »edent pauperes et saturabuntur [28 1Kb] .« In hac umbra esse desiderant servi, desiderant amici, epulari desiderant coelestium secretorum conscii. Servi enim odiunt peccare, ne poenas luant; amici pausare, ut in meditationibus intendant; sedere conscii, ut jam cum sanctis vivant. De primo Job: »Sicut cervus desiderat umbram, et sicut mercenarius praestolatur finem operis sui [29 1Kb] ;« de secundo hic: Sub umbra illius quem desideravi Sedi; de tertio Jeremias: »In umbra ejus vivemus inter gentes [30_31 1Kb] .«


Sub umbra illius quem desideravi sedi, et fructus illius dulcis gutturi meo.

[CARD.] In hoc autem versiculo et sequente, beata Virgo duo, quae sibi promissa fuerant per angelum [Col. 0208B] ostendit impleta. Dicit ergo: Sub umbra illius quem, desideraveram, sedi. Ipsa enim desiderabat Altissimum, et desiderando rogabat: »Veniat dilectus meus in hortum meum [32 1Kb] .« Dictum est autem ei ab angelo: »Virtus Altissimi obumbrabit tibi [33 1Kb] ,« id est umbram faciet, quae erit tibi ad protectionem et refrigerium. Umbram enim fecit, cum carnem assumpsit, ut sub umbra carnis deitas occultata lateret. Dicit ergo: Desideravi Altissimum, et ipse mihi fecit umbram, et sic sub umbra illius, quem desideraveram, sedi; habens refrigerium et protectionem ab eo, et fructus illius quem desideraveram, vel fructus illius umbrae, id est humanitatis assumptae: dulcis fuit gutturi meo. Fructus autem ille est resurrectio, [Col. 0208C] et in coelum ascensio, in cujus fructus dulcedine spirituale guttur animae delectatur. Consequenter illud aliud promissum angeli: »Spiritus sanctus superveniet in te [34 1Kb] ,« completum ostendit, cum dicit:



LIBER QUARTUS.
[Col. 0207]

[Col. 0207D] Introduxit me rex in cellam vinariam, ordinavit in me charitatem.

[THO.] Habito vocis dulci admodum familiarique colloquio cum dilecto illo, abeunte sponsa regreditur, adolescentulas aspectura, ipsius et affectu refecta et accensa, ut ebriae similis appareat, et quasi illis stupentibus novitatem et quaerentibus causam respondit se merito vino aestuare, quia in cellam vinariam in travit. In hac cella duo sunt excessus contemplationis: unus in intellectu, alter in affectu. Unus in lumine, alter in fervore. Unus in imaginatione, alter in devotione. Qui igitur his incenditur, bene in cella vinaria dicitur fuisse. Ubi vehemens est aemulatio, ibi necessaria est discretio, quae est [Col. 0208D] ordinatio charitatis. Quo igitur zelus ferventior, spiritus vehementior, charitas profusior, eo magis est ordo necessarius, qui zelum supprimat, spiritum temperet, charitatem ordinet. Est autem charitas in affectu, est et in actu. Secundum illam quae est in actu, operamur; secundum eam quae est in affectu, amamus. De prima: »Si sitit inimicus tuus, pota illum [35 1Kb] ;« de secunda: »Si diligitis me, sermones meos servate [36 1Kb] .« Est autem affectio quam caro gignit; est, quam ratio regit; est, quam sapientia condit. Primam dicit Apostolus legi Dei non esse subjectam [37 1Kb] ; secunda consentit legi Dei, quoniam bona est [38 1Kb] ; tertia, gustat et sapit, quoniam dulcis est Dominus [39 1Kb] . Haec primam eluminat, secundam [Col. 0209A] remunerat. Prima est dulcis, sed turpis; secunda sicca, sed fortis; tertia pinguis et suavis. Tam actualis quam affectuosa ordinata est, sed ordine praepostero. Nam actualis inferiora praefert. Affectuosa superiora, quia in actu, Dei dilectio praefertur hominibus, et in hominibus perfectiores infirmioribus, coelum terrae, aeternitas tempori, anima carni. In actuali vero est ordo praeposterus, sed necessarius, qui incipit a novissimis. Sed non sit acceptrix personarum, nec pretia consideret rerum, sed necessitates hominum; sed affectuosa sapientia condita, quae plures sunt: sunt minora, minus, minima, minime. Et illum quidem ordinem facit veritas charitatis. Hunc autem vindicat sibi veritas charitatis. Nam in hoc vera est charitas, ut [Col. 0209B] qui indigent amplius accipiant prius. Et in eo chara est veritas, si ordinem tenemus affectu, quam illa ratione. Tunc dicere poterimus: Ordinavit in me charitatem. Intelligimus in arbore sublimitatem, in fructu dulcedinem, in umbra securitatem. Sublimitatem virtutis, dulcedinem amoris, securitatem protectionis. Inde liberius vacat sponsa ad videnda superna gaudia. Inde sequitur:

Introduxit me rex in cellam vinariam, hoc est in cognitionem supernorum gaudiorum. Ad hoc introducimur, aliquando per servos, aliquando per amicos, aliquando per ipsum regem. Quidam enim per timorem ad ea contemplenda se convertunt, quidam desiderio praemii, quidam amore Conditoris. [Col. 0209C] Primos poenitentia, secundos obedientia, tertios charitas perducit. Sic quem primum, timore servum; post obedientiam, amicum; deinde charitate, sibi fecit filium. Vel in cellam ducit, id est sacram Scripturam. Primo potans eam sensu historico, secundo morali, tertio allegorico, quarto anagogico. Felix ordo ubi charitas ad patriam trahit festinantes, adjuvat currentes, suscipit pervenientes. Amor fons est, intus habens duos rivulos: alius est amor mundi, scilicet cupiditas; alius amor Dei, scilicet charitas. Haec est Jordanis qui ad transitum filiorum Israel in duo se divisit. Inferior pars defluxit, defecit, in mare Mortuum devenit. In amore enim mundi per illicita defluimus, a bonis deficimus, in mundo mortem meremur. Superior pars stetit, [Col. 0209D] crevit in montem magnum [40 1Kb] , redundavit usque ad Sarchan, quod interpretatur tribulatio eorum, quia per amorem stamus a peccatis cessando, crescimus in montem, virtutes accumulando: redimus usque ad Salechan [41 1Kb] , passiones pro Dei amore sustinendo. Tria sunt quae bene possunt amari: Deus, proximus, mundus. Deus supra nos, proximus, juxta nos, mundus, subtus nos. Tria Deus, duo proximus, unum mundus habeat in cursu desiderii nostri. Et sic est ordinata charitas. Amor de Deo currit quando de ipso accipit, unde eum diligit. [Col. 0210A] Cum Deo currit quando in ipso requiescere appetit. Duo sunt proximi: potest enim desiderium de proximo et cum proximo currere; sed in proximum non potest. De proximo, ut de ejus salute gaudeamus; cum proximo, ut eum in via Dei comitem habere possimus. Sed non in proximum, ut in eum spem et fiduciam ponamus. De mundo tamen desiderium currit, quando inspectis in ipso Dei operibus ad laudem ipsius ardentius se convertit, non cum mundo nec in mundo. Item duos habet charitas ordines: unum in se crescendo, alterum personas discernendo. 40 In se primo concipitur, secundo nascitur, tertio nutritur, quarto roboratur, quinto perficitur: concipitur in voluntate bona, nascitur in misericordia, nutritur in gratia, roboratur in patientia, [Col. 0210B] perficitur in sapientia, in voluntate bona quae concordat cum Dei voluntate, in misericordia cum operatione; in gratia cum devotione, in patientia cum praemii exspectatione, in sapientia cum contemplatione. De primo: »Ut facerem voluntatem; Deus meus, volui [42 1Kb] .« De secundo Job: »Oculus fui caeco, pes claudo [43 1Kb] , etc.« De tertio: »Memor fui Dei et delectatus sum et exercitatus sum [44 1Kb] .« De quarto: »Quis nos separabit a charitate Dei? tribulatio an angustia [45 1Kb] ,« etc. De quinto: »Gustate et videte quoniam suavis est Dominus [46 1Kb] .« Videte contemplatione, gustate sapientia. In primo est »spiritus timoris;« in secundo »spiritus scientiae;« in tertio »spiritus pietatis;« in quarto »spiritus fortitudinis [Col. 0210C] et consilii;« in quinto »spiritus sapientiae et intellectus [47 1Kb] .« In discernendo personas sic: Primo, Deus; secundo, ipse homo; tertio, proximus inter proximos: primo parentes, secundo domestici, tertio inimici. Et haec omnia plus diligenda sunt quam corpus nostrum. Ecce quid unicuique debetur: »Deum debemus diligere ex toto corde, ex tota anima, ex tota mente [48 1Kb] .« Juxta tres proprietates animae. Est enim animalitas quae corpus vegetat, et sensibus vires ministrat; ratio quae discernit, affectus qui appetit. »Diligimus ex toto corde,« si affectus noster totus in Deum intendat; »tota anima,« si quidquid animalitas agit, in Dei laudem proficiat; »tota mente,« si cogitatio, memoria, ratiocinatio, Deo investigando et inveniendo [Col. 0210D] deserviat. Animae vero debemus praestare auxilium, ejus sequi consilium, exhibere obsequium: Primum in bello, secundum in via, tertium in lectulo. Auxilium, scilicet opera poenitentiae, quia »caro concupiscit adversus spiritum [49 1Kb] ;« consilium, ut discretionem habeamus in via virtutum. »Ubi enim erat impetus spiritus, illuc gradiebantur [50 1Kb] ;« obsequium, aditus thalami, id est sensus custodiendo, ne sollicitudo temporalium intret et turbet contemplationis cubiculum: »Corpori cibaria, et virgam, et onus asino [51 1Kb] :« Cibaria, ne deficiat; virgam, ut [Col. 0211A] disciplinam teneat; onus ne otio lasciviat. Primo debemus donare, convertere, condonare: donare, ut reficiantur egentes; convertere, ut non moriantur peccatores; condonare, ut nos peccantibus, ne simus immisericordes et non fratres.

In hac cella non solum sponsam credimus inebriatam vino laetitiae, sed inde accepisse oleum. Non quo proximum seduceret, sed quo filios ungeret consolatione, mulceret amoris affectione, illuminaret charitative operis splendore. Sunt enim filii olei seductionis, sunt filii olei consolationis, sunt filii olei amoris, sunt filii olei splendoris. Primum oleum sumitur in usum hominum; secundum infundit mulier in vasa ministrata per filium; tertium assumunt sapientes virgines in adventu sponsi [52 1Kb] ; [Col. 0211B] quartum est de monte Oliveti. Qui primo inunguntur, resistunt dominatori universae terrae; qui secundo, subsistunt dominatori universae terrae; qui tertio, insistunt dominatori universae terrae; qui quarto, assistunt dominatori universae terrae. Primi resistunt dominatori universae terrae, qui sunt super terram sapientes [53 1Kb] ; secundi subsistunt, »alter alterius onera portantes [54 1Kb] ;« tertii insistunt, »currentes ad propositum sibi certamen [55 1Kb] ,« quia nunquam est in eis amor Dei otiosus; quarti assistunt, quia circa creaturam et Creatorem speculantur. Primi in tribus seducunt: seducunt enim haeretici suavitate verborum simpliciores; amatores gloriae seducunt adulatores; se ipsos seducunt, corporis sui cultores. [Col. 0211C] De primo Salomon: »Favus distillans labia meretricis, et nitidius oleo guttur ejus, et novissima ejus amara quasi absynthium [56 1Kb] .« De secundo David: »Oleum autem peccatoris non impinguet caput meum [57 1Kb] .« Dominus in lege dicit de his tribus sic: »Offeres oleum lucidum et purum et pilo tusum [58 1Kb] : »lucidum« contra haereticae sententiae involutionem; »purum« contra adulatorum illusionem; »pilo tusum« propter carnis macerationem. Contra tertium: »Caro hominis non ungetur ex eo [59 1Kb] .« Hoc triplex oleum assumitur in usus hominum, non Dei, et sic resistunt dominatori universae terrae. Istos designant tres amici Job, qui oleum afferunt dum quasi ad consolandum veniunt [60 1Kb] . Primus est Eliphaz Themanites, qui [Col. 0211D] dicitur Dei mei contemptus. Secundus Baldath Suithes quod sonat inveterata loquacitas. Ventus enim est lingua adulatoris. Unde: »Recedant vetera de ore vestro nova vera dicentis [61 1Kb] .« Inde: »Linguis loquuntur novis [62 1Kb] .« Haec quaerebant fatuae virgines, dicentes: »Date nobis de oleo vestro [63 1Kb] .« Quibus dicitur: »Ite potius ad vendentes et ementes et emite vobis [64 1Kb] .« In Isaia: »Populus meus qui te dicunt beatum, ipsi te decipiunt [65 1Kb] .« Et Apostolus: »Neque fuimus vobis aliquando in sermone adulationis, Deus scit [66 1Kb] .« Et ille gentilis:

[Col. 0212A] Sermones blandos blesosque cavere memento.
Idem:

Fistula dulce canit; volucrem dum decipit auceps.
Hoc oleo unguntur frequenter potentes. Unde poeta:

. . . . . . . Nihil est quod credere de se.
Non possit, cum laudatur diis aequa potestas.
Tertius est Sophar Naamathites, id est dissipans speculum decoris. Decoris enim est speculum coelestium contemplatio; sed haec dissipat voluptuosa carnis curatio. Inde de presbyteris, qui in Susanna carnis voluptatem implere quaerebant, dictum est: »Subverterunt sensum suum ne viderent coelum [67 1Kb] .« Inde Boetius:

Disjice terrenae nebulas et pondera molis.
   Atque tuo splendore mica.
[Col. 0212B] Hoc oleo dicitur »Israeliticus populus incrassatus, impinguatus, dilatatus [68 1Kb] :« incrassatus exteriori cura; impinguatus, cogitatione superflua; dilatatus, dum gaudet de culpa diffamata. Secundi sunt filii olei consolationis. Hi subsistunt dominatori universae terrae, dum pro ejus amore consolando aliorum onera ferunt. Illi vulnerato a latronibus infusum est prius vinum [69 1Kb] , id est poenitentiae austeritas. Sed adhuc dolor manet in vulnere, nisi tollatur olei infusione.

Triplex est hic dolor. Primo enim aliquando, dum de peccatis dolent, abundantiori tristitia absorbentur; secundo sub onere satisfactionis fatigantur; tertio in tentatione terrentur. »Nondum, sicut ait [Col. 0212C] Isaias, est plaga circumligata nec curata medicamine, neque fota oleo [70 1Kb] .« Sed isti filii infundunt oleum. Contra primum, praedicando Dei largam esse misericordiam; contra secundum, per hoc evadere inferni miseriam; contra tertium, sic mereri gloriae coronam. Primo dicit: »Ubi abundavit delictum superabundavit et gratia [71 1Kb] .« Et: »Si averterit se impius ab impietate sua quam operatus est: ipse animam suam vivificabit [72 1Kb] .« Secundo dicit: »Non judicabit Dominus bis in idipsum;« quia si hic facta poenitentia, non sentietur inferni miseria, et sic »non consurget duplex tribulatio [73 1Kb] .« Tertio dicit: »Non coronabitur nisi qui legitime certaverit [74 1Kb] .« Et: »Bonum certamen certavi, cursum consummavi. De reliquo reposita est mihi corona justitiae [Col. 0212D] [75 1Kb] . Per primum exhilaratur facies in oleo [76 1Kb] , id est conscientia; per secundum computrescit jugum a facie olei [77 1Kb] ; per tertium, »plaga tumens est fota oleo [78 1Kb] .« Contra haec tria puer in tribus locis ungitur in baptismo: oleo in pectore, contra tristitiam; oleo inter scapulas, ut sit fortis contra satisfactionis molestiam. Chrismate in capite, quod fit balsamo et oleo, ut discretionem habeat, et sensus qui abundant in capite ejus condiat, et sic contra tentationem habeat audaciam. In figura horum trium »Jacob erexit lapidem in titulum [Col. 0213A] fundens oleum desuper [79 1Kb] .« Erigit lapidem in titulum, dum dura corda convertit ad Deum, errorem ad poenitentiam. Fundit oleum desuper, hanc triplicem exhibens consolationem. Oleum amoris triplicem habet suavitatem. Primo enim delectatur amans, adveniente sponso, in amplexibus et osculis; secundo in saginatione refectionis; tertio, si possit exhibere opus strenuitatis. Primum fit, quando per dulcem meditationem adest praesentia dilecti; secundum, quando sursum cor habens sapit coelestia [80 1Kb] ; tertium, quando pro eo delectat sustinere dura et aspera. De primo: »Osculetur me osculo oris sui [81 1Kb] .« De secundo: Introduxit me in cellam vinariam. De tertio: »Fortis est ut mors dilectio tua, sicut infernus aemulatio [81* 1Kb] .« De primo David: »Renuit consolari anima mea, memor fui Dei et [Col. 0213B] delectatus sum [82 1Kb] ;« de secundo idem: »Inhabita terram et pasceris in divitiis ejus. Delectare in Domino et dabit tibi petitiones cordis tui [83 1Kb] ;« de tertio: »In tribulatione gaudentes [84 1Kb] .« Hoc oleo ungitur tabernaculum; unguntur et vasa ejus; ungitur et Aaron in sacerdotium; tabernaculum cordis, in quo Deus suscipiatur; vasa in quibus ejus anima epuletur; Aaron, ut fortis in passionibus delectetur. »Hilarem enim datorem diligit Deus, ut exhilaret faciem ejus in oleo [85 1Kb] .« De primo: »Jacta cogitatum tuum in Domino [86 1Kb] .« De secundo: »Et ipse te enutriet [87 1Kb] .« De tertio: »Non dabit in aeternum fluctuationem justo [88 1Kb] .«

Hoe triplex oleum attulit nobis dilectus: primum [Col. 0213C] in nativitate, secundum in resurrectione, tertium in passione. Primum enim fuit effusionis, secundum exsultationis, tertium satisfactionis. Primum enim diligitur, quia se in incarnando exinanivit; secundo, quia ostendendo nobis resurrectionis gloriam nos laetificavit; tertio, quia per passionem suam nos sanctificans roboravit. De primo: »Oleum infusum nomen tuum: ideo adolescentulae dilexerunt te nimis [89 1Kb] .« De secundo: »Unxit te Deus Deus tuus oleo laetitiae prae consortibus tuis [90 1Kb] .« De tertio: »Inveni David servum meum, oleo sancto meo unxi eum [91 1Kb] .«---»Christus enim ut per sanguinem suum sanctificaret populum, extra portam passus est [92 1Kb] .« Hoc oleo uncti insistunt dominatori universae terrae. Trahit enim eos interim suavitas, ut [Col. 0213D] dicant: »Non dimittam te nisi benedixeris mihi [93 1Kb] .« Quartum oleum est de monte Oliveti, qui dicitur mons trium luminum. Est enim in eo lumen olei in ipso nascentis, lumen lucernae de templo resplendentis, lumen solis a latere orientis. Primum est quo illuminatur homo naturali ratione; secundum est quo illuminatur his »quae coepit Jesus facere et docere [94 1Kb] ,« id est doctrina et operatione; tertio illuminatur miraculis et spiritali revelatione. Primo [Col. 0214A] habetur agnitio de creaturis; secundo agnoscitur via salutis; tertio meta beatitudinis. Primo discernimus naturas rerum, secundo inter virtutem et vitium, tertio inter requiem et exsilium. Primum Deus »illuminat omnem hominem venientem in hunc mundum [95 1Kb] ;« de secundo dicitur: »Ego sum lux mundi [96 1Kb] ;« de tertio: »Lux in tenebris lucet [97 1Kb] .« Hoc oleo erant uncti duo filii olei splendoris. Primo Petrus, quando inter piscem et piscem discernere sciebat [98 1Kb] ; secundo, quando post negationem amare flebat [99 1Kb] ; tertio quando apparente ei angelo, in carcere dicebat: »Nunc scio vere, quia misit Dominus angelum suum [100 1Kb] .« Item primo Paulus, cum diceret: »Invisibilia Dei a creatura mundi per ea quae facta sunt, intellecta conspiciantur [1 1Kb] .« Secundo cum diceret: »Cum autem placuit [Col. 0214B] ei qui me segregavit ex utero matris meae et vocavit per gratiam suam, etc., continuo non acquievi carni et sanguini [2 1Kb] .« Tertio quando »raptus, vidit arcana quae non licet homini loqui [3 1Kb] .« Isti vero sunt exploratores Jericho [4 1Kb] , qui dicitur luna propter mutabilitatem, quo mundus figuratur. Uncti primo oleo latent in domo Raab meretricis; secundo gradiuntur per plana; tertio conscendunt ad montana. Ad haec montana conscendimus, dum fratrum exploramus indigentiam, propriam conscientiam, daemonis astutiam, patriae gloriam.

Fratrum indigentia in tribus est: est enim indigentia pauperum, indigentia peccatorum, indigentia defunctorum. Primi enim indigent bonis temporalibus, [Col. 0214C] secundi spiritualibus, tertii suffragiis et orationibus. De primo: »Redime peccata tua eleemosynis et iniquitates tuas misericordiis pauperum [5 1Kb] .« De secundo: »Si occupatus fuerit homo in aliquo delicto vos, qui spirituales estis, instruite spiritu levitatis [6 1Kb] .« De tertio: »Vir fortissimus Judas collatione facta duodecim mille drachmas argenti misit Jerosolymam offerre eas ibi pro peccatis mortuorum [7 1Kb] .« Item: »Sancta ergo et salubris est cogitatio pro defunctis exorare [8 1Kb] « Isti explorant fratrum indigentiam, et in tribus suam explorant conscientiam, ne sit infirma, ne sit turpis, ne sit pigra: infirma ad resistendum, turpis per peccatum. Pigra ad bonum.

41 Ne forte dicat de primo: »Infirmata est in [Col. 0214D] paupertate virtus mea et ossa mea conturbata sunt [9 1Kb] ;« de secundo: »Egressus est a filia Sion omnis decor ejus [10 1Kb] ;« de tertio: »Usquequo, piger, dormis [11 1Kb] ?« Primum itaque caveat ne cadat in praelio; secundum, ne displiceat dilecto; tertium, ne careat praemio. De primo enim dicitur: »Omnes persecutores ejus apprehenderunt eam inter angustias [12 1Kb] .« De secundo: »Omnes qui glorificabant eam spreverunt eam, quia viderunt [Col. 0215A] ignominiam ejus [13 1Kb] . »Item, denigrata est super carbones facies eorum, et non sunt cogniti in plateis [14 1Kb] .« De tertio: »Piger propter frigus arare noluit: mendicabit ergo in aestate, et non dabitur ei [15 1Kb] .« In tribus quoque explorat daemonis astutiam. Decipit enim per egestatem, per ubertatem, per boni speciem. Per egestatem, ut ad blasphemandum vel rapiendum impellat; per ubertatem, ut per illicitas voluptates dissolvat, per boni speciem, ne quod suggerit peccatum appareat. Contra primum et secundum, Salomon: »Divitias et paupertatem ne dederis mihi [16 1Kb] ; »contra tertium: »Da mihi, Domine, sedium tuarum assistricem sapientiam, ut mecum sit et mecum laboret [17 1Kb] .« Ob hoc enim diabolus abstulit Job bona temporalia ut blasphemaret vel raperet [18 1Kb] . Et ab Aegyptiis substractae [Col. 0215B] sunt paleae filiis Israel [19 1Kb] . Rapiunt saepe plus homines propter paupertatis verecundiam quam propter famis molestiam. Unde satyricus ille [20 1Kb] :

Nil habet infelix paupertas durius in se,
Quam quod ridiculos homines facit.
Per divitias divitem evangelicum traxit diabolus ad voluptatem, et sic ad mortem [21 1Kb] . Per has etiam Christum tentavit, dicens: »Haec omnia tibi dabo si cadens adoraveris me [22 1Kb] .« Haec namque mores dissolvunt, unde poeta [23 1Kb] :

Divitiae turpi fregerunt saecula luxu.
Divitiis alitur luxuriosus amor. Per boni speciem decepit primos parentes, dicens: »Eritis sicut dii, scientes bonum et malum [24 1Kb] .« Unde propheta: [Col. 0215C] »Ephraim columba seducta, et non habens cor; comederunt alieni robur ejus et ipse nescivit [25 1Kb] .« Inde poeta [26 1Kb] :

Nunquam te fallant animi sub vulpe latentes.
Explorant quoque patriae gloriam. Isti filii olei, scilicet illius olei, de quo in Exodo: »Dic filiis Israel ut afferant oleum de arboribus olivarum purum, piloque contusum [27 1Kb] .« Hoc oleum est devotio. Oliva quae est signum pacis, designat tranquillitatem cordis; puritas, ut sit sine admistione criminis; pilo tusum, ut sit probatum angustiis adversitatis. Huic imponet ignem Aaron, qui dicitur mons fortitudinis, id est Christus, qui devotioni nostrae apponit ignem gratiae suae, quo accendimur et illuminamur. [Col. 0215D] Haec lucerna erat extra velum [28 1Kb] , id est in sancta, ut per medium veli, id est coeli per speculum et in aenigmate [29 1Kb] videamus ea quae in Sancta sanctorum, id est in regno coelorum sunt. Ibi enim est arca deaurata intus et foris [30 1Kb] , id est homo glorificatus in corpore et anima. In supremo cherubim gloriae obumbrantia propitiatorium [31 1Kb] , id est Christum. Haec est angelica natura laudans Deum. In medio eorum est propitiatorium [32 1Kb] , id est Christus conjungens ima summis, homines angelis, humana divinis, [Col. 0216A] quia soli polique patriam unam fecit rempublicam. Huic assistunt hi duo filii olei, scilicet prius per speculum, modo per veritatem et Dei visionem, cujus honor et gloria in saecula saeculorum. Amen.


Introduxit me rex in cellam vinariam, ordinavit in me charitatem.

[CARD.] Et notat hoc pronomen me, discretionem et significantiam; et est sensus: Rex introduxit me singulariter et principaliter in cellam vinariam sancti Spiritus, id est in plenitudinem gratiarum, quae laetificant animam non dans mihi unam mensuram vini sui, sed totam cellam. Et ipse: In me, id est in persona mea ordinavit charitatem, quando curam carnalem matris Joanni concarnali, curam vero spiritualem Ecclesiae Petro specialiter eum [Col. 0216B] diligenti commisit. Vel sic: Ordinavit in me charitatem, ut quae ipsum ardentius amabam, consequenter amarem et proximum. Unde statim tanquam fervore charitatis accensa; exclamabat ad omnes animas.


Fulcite me floribus, stipate me malis, quia amore langueo.

[THO.] Sponsa ejus quem desideraverat, umbra refrigerata, fructu cibata, calice potata, ipso recedente se prae amore illius languescere ostendit. Unde et remedia quaerit florem et fructum. In flore ostenditur insipientium conversatio; in fructu, proficientium fortitudo; in usu, eorum devotio. Item, flos est fides in anima, fructus opus in manu, usus eorum, praemium in patria. Triplex [Col. 0216C] est languor amoris in anima. Languet enim vilitate, anxietate, instabilitate. Vilitate, quia timet impuritatem; anxietate, quia suam causatur paupertatem; instabilitate, quia suspectam habet suam longanimitatem. Impuritatem, ne sponsus recesserit propter peccatum; paupertatem, ne indignetur redire propter inopiam virtutum; longanimitatem, ne fervor ejus tepescat per taedium. Contra haec tria, triplex quaerit remedium: contra primum, florum jucunditatem; contra secundum, fructuum ubertatem; contra tertium, laevam sponsi sub capite ad sustentationem. Dexteram super, ad protectionem. De primo tria sunt quae solent amantes repellere, fetor luxuriae, turpido avaritiae, asperitas [Col. 0216D] odii, murmurationis et invidiae. De primo: »Non in comessasionibus et ebrietatibus, non in cubilibus et impudicitiis [33 1Kb] .« De secundo: »Non turpe lucrum sectantes [34 1Kb] .« Et alius: »Non turpis lucri gratia [35 1Kb] .« De tertio: »Non in contentione et aemulatione [36 1Kb] .« De his item dicitur: »Omne caput languidum et omne cor moerens. A planta pedis usque ad verticem non est sanitas in eo, sed vulnus et livor, plaga tumens non est circumligata, nec curata medicamine, neque fota oleo [37 1Kb] .« Per [Col. 0217A] plantam sensualitas quae tangit terrena, per cor ratio, per caput affectio. In sensualitate vulnus luxuriae, in corde livor avaritiae, in capite plaga tumens superbiae. Per luxuriam sensualitas inquinatur, per avaritiam ratio excaecatur, per superbiam devotio exstinguitur. Prima non est circumligata fasciis castitatis, secunda non est curata medicamine charitatis, tertia non est fota oleo humilitatis. Contra haec tria, flos tria habet in remedium eorum. In odore suavitatem, in aspectu jucunditatem, in tactu lenitatem. Odor est castitatis; aspectus, opera charitatis; lenis tactus innocentiae et mansuetudinis. De primo: »Odor unguentorum tuorum super omnia aromata [38 1Kb] .« De secundo: »Ecce tu pulchra es, amica mea, ecce tu pulchra [Col. 0217B] [39 1Kb] .« De tertio: »Sicut filium inter spinas, sic amica mea inter filias [40 1Kb] .« Ecce fulta est floribus, stipanda est malorum fructu. Quatuor sunt fructus. Primus poenitentiae. Inde: »Poenitentiam agite, appropinquabit enim vobis regnum coelorum [41 1Kb] .« Secundus justitiae. Unde Jacobus: »Fructus autem justitiae in pace seminatur [42 1Kb] .« Tertius contemplationis. Unde: »Qui manet in me et ego in eo, hic fert fructum multum [43 1Kb] .« In Deo manemus, quantum datur humanae infirmitati, in contemplatione perseverando; ipse in nos, gratiam suam nobis ad hoc largiendo. Quartus est felicitatis. Inde: »Ut eatis et fructum afferatis, et fructus vester maneat [44 1Kb] .« Primus est tricesimus, secundus sexagesimus, tertius centesimus, quartus infinitus. Primus [Col. 0217C] est de illa arbore in qua Dominus non inveniens fructum, voluit eam succidere [45 1Kb] . Sed cultor fodiet circa radicem [46 1Kb] , utilitatem initii sui peccatori aperiendo; mittit stercora [47 1Kb] , peccata sua ei memorando, et sic nascitur fructus poenitentiae. Secundus est de oliva. Inde: »Ego autem sicut oliva fructifera in domo Dei [48 1Kb] .« Inde Paulus: »Fructus justitiae est charitas, gaudium, pax, patientia, bonitas, longanimitas, et caetera [49 1Kb] .« Tertius est de arbore pulcherrima. In Levitico: »Sumetis fructus arboris pulcherrimae spatulasque palmarum [50 1Kb] .« Homo pulchra arbor est in poenitentia, pulchrior in justitia, in contemplatione pulcherrima. In beatitudine non solum pulcherrima, [Col. 0217D] sed perpetuo uberrima. Quartus de ligno vitae. Unde: »Qui vicerit, dabo ei edere de ligno vitae [51 1Kb] .« Sponsa fulta his floribus, jam non causabitur suam paupertatem. Ad illam supernam solemnitatem languor iste amoris cor sponsae sublevabat, sed et dolore languebat, eo quod vias ducentes ad illam rarus viator arripiebat. Unde per Jeremiam sic plangit: »Viae Sion lugent, eo quod non sint qui veniant ad solemnitatem [52 1Kb] .« Viae Sion sunt quatuor: prima humilitatis et obedientiae, [Col. 0218A] secunda prudentiae, tertia justitiae, quarta sapientiae. De prima: »Viam mandatorum tuorum cucurri cum dilatasti cor meum [53 1Kb] .« De secunda: »O sapientia, veni ad docendum nos viam prudentiae [54 1Kb] .« De tertia: »Secundum benedictionem Aaron de populo tuo; et dirige nos in viam justitiae [55 1Kb] .« De quarta: »Viae ejus viae pulchrae, et omnes semitae ejus pacificae [56 1Kb] .« Per primam, vadunt sui contemptores; per secundam, bellatores; per tertiam, amatores; per quartam, exploratores. Primi accurrunt, secundi discurrunt, tertii concurrunt, quarti praecurrunt. Omnes Christo occurrunt. Occurrunt, ait, turbae cum floribus et palmis [57 1Kb] . Primi offerunt Domino sapientem stultitiam, secundi de inimicis victoriam, tertii charitatis abundantiam, [Col. 0218B] quarti jucunditatem et laetitiam. Propter primum, veniente Domino, in Jerusalem dicitur: »Plurima autem turba straverunt vestimenta sua in via [58 1Kb] ;« propter secundum »ferebant ramos palmarum [59 1Kb] ;« propter tertium »ramos olivarum [60 1Kb] ; propter quartum flores. Haec figurata sunt in via Domini. Primo venit de Bethania [61 1Kb] ; quae est domus obedientiae; secundo venit Bethphage [62 1Kb] ; quod dicitur domus comessationis, in qua reficiantur et roborentur bellatores; tertio dicitur venisse ad montem Oliveti [63 1Kb] . Inde signatur charitas; quarto venit Jerusalem quod est visio pacis quam quaerunt exploratores. Pro primo animalia Ezechielis: »Cum fieret vox super firmamentum stabant et submittebant alas suas [64 1Kb] ;« pro secundo: »Cum ambularent animalia, [Col. 0218C] quasi sonus castrorum, ut sonus multitudinis [65 1Kb] ;« pro tertio: »Audivit vocem alarum percutientium alteram ad alteram [66 1Kb] ;« pro quarto: »Ubi erat impetus, spiritus illuc gradiebantur [66* 1Kb] .« Item: »Facies eorum et pennae eorum extentae de super [67 1Kb] ,« etc. Primis dicitur: »Obedistis ex corde in eam formam doctrinae, in quam traditi estis [68 1Kb] ;« secundi timentes aiunt: »In via hac qua ambulabam absconderunt laqueum mihi [69 1Kb] ;« tertii confidentes dicunt aquae multae non poterunt exstinguere charitatem, et flumina non obruent eam [70 1Kb] .« Tres sunt aquae quae charitatem exstingunt: prima voluptatis, secunda vanitatis, tertia malignitatis. Prima est aqua diluvii, secunda Aegypti, tertia maris [Col. 0218D] salsi. Primum evadimus in passione ligni crucis imitatione; secundum, in humilitate; tertium, frequenter ex gravis lapsus occasione. De primo, salvatus est Noe in arca lignea [71 1Kb] ; de secundo, Moyses in fiscella scirpea [72 1Kb] ; de tertio Jonas in ventre ceti portatus ad littora [73 1Kb] . Quidam enim crimina minora perpetrantes, securi nimis quasi in aquis parvis nunquam poenitent. Cum vero gravissimum faciunt aliquid crimen quasi absorpti sunt in ventre ceti, id est in corpore diaboli. Et sic [Col. 0219A] quia vident se cecidisse graviter, ad poenitentiam currunt ardenter. Arca enim de lignis facta, est lignum crucis; fiscella Moysi de papyrione virtutis humilitatis. Quarti dicunt cum Dindimo rege Brahmanorum: »Nos incolae hujus mundi non sumus, sed advenae.« Ecce primi vestimenta sua sternunt in via, id est de conversatione honesta coram Deo se humiliant; secundi palmas proferunt, id est gratias referunt Domino, quod, ipso donante, de inimicis triumphaverunt; tertii ramos gerunt olivarum, ut ostendant se diligere Deum et proximum; quarti praetendunt flores, id est devotiones, dum contemplantur in coelo violosos confessores, roseos martyres, liliosas virgines. Itaque pro quarto dicit: Fulcite me floribus, id est robur desidero ex sanctorum [Col. 0219B] exemplis; pro tertio: Stipate me, ut sim circumdata operibus charitatis; pro secundo: »Laeva ejus sub capite meo [74 1Kb] ,« id est misericordia ejus me sustineat, ne cadam in bello; pro primo: »Et dextera illius amplexabitur me [75 1Kb] ;« id est gratia ejus me protegat a vanitate et superbia: quod desuper tanquam venti procellosi ingruunt obedienti et humiliato. Sed vae vobis, quia »dissipatae sunt viae, cessavit transiens per semitam [76 1Kb] .« Et ideo »viae Sion lugent eo quod non sint qui veniant ad solemnitatem [77 1Kb] .« Primam enim viam lugere exprobrat Dominus dicens per prophetam: »Vocavi et renuistis, extendi manum meam, et non fuit qui aspiceret [78 1Kb] ,« etc. Propter secundam [Col. 0219C] dictum est: »Periit populus meus eo quod non haberet scientiam [79 1Kb] ,« scilicet quo prudens esset in bello. »Comederunt alieni robur ejus, et ipse nescivit [80 1Kb] . Ideo omnes inimici ejus apprehenderunt eum inter angustias [81 1Kb] .« Nam »filii Ephrem intendentes et mittentes arcum conversi sunt in die belli [82 1Kb] .« Pro tertia dicitur: »Hi sunt qui dereliquerunt iter rectum, et ambulant in vias tenebrosas; qui laetantur cum male fecerint et exsultant in rebus pessimis [83 1Kb] .« Quarta luget pro his qui deberent 42 quae sursum sunt quaerere, quae sursum sunt sapere [84 1Kb] et terrena sapiunt [85 1Kb] . Unde dicunt: »Humiliata est in pulvere anima nostra, conglutinatus est in terra venter noster [86 1Kb] . Inde est ille dolor quem Dominus per prophetam se sustinere [Col. 0219D] dicit sic: »O vos omnes qui transitis per viam, attendite et videte si est dolor similis sicut dolor meus [87 1Kb] .«

Doluit enim in anima, doluit in corpore, doluit in spiritu. In anima, id est in animalitate, quae est inferior vis animae, timore, taedio, tristitia: timore futurae passionis, taedio longae afflictionis, tristitia separatione animae et corporis. De primo et secundo dicitur: »Coepit pavere et taedere [88 1Kb] .« De tertio: »Tristis est anima mea usque ad mortem [89 1Kb] .« In corpore doluit passionis afflictione. [Col. 0220A] Respice ergo clavis infixum, lancea perforatum, spinis coronatum, flagellis caesum, sputis illitum, sudore fluidum, sanguine rubeum, et adverte dolorem corporeum. Doluit et in spiritu, quae est vis superior animae, ex compassione. Inde est quod ad sepulcrum Lazari infremuit spiritu [90 1Kb] , et in cruce: »Inclinato capite emisit spiritum [91 1Kb] .« Ecce jam vident omnes qui transeunt per viam, quod non sit dolor sicut dolor ejus [92 1Kb] . Sed quare? Eo quod non sint qui veniant ad solemnitatem [93 1Kb] illam supernam, non infimam. Est enim triplex solemnitas: solemnitas peccatorum, solemnitas justorum, solemnitas beatorum. Primam celebrat caro exterius, secundam spiritus, tertiam angelus et homo glorificatus. Prima tendit ad mortem, secunda ascendit [Col. 0220B] per charitatem, tertia possidet beatitudinem. Prima dicitur solemnitas, id est sola mundanitas; secunda solemnitas, id est solatii vanitas; tertia dicitur solemnitas, id est solis lenitas. Tunc enim sol noster, id est Christus, non habebit fervorem punientis, sed splendorem illuminantis, ubi: »Per diem sol non uret te neque luna per noctem [94 1Kb] .« De prima solemnitate ait Dominus per prophetam: »Kalendas vestras et solemnitates vestras odivit anima mea [95 1Kb] ;« de secunda: »Constituite diem solemnem in condensis usque ad cornu altaris [96 1Kb] .« Idem: »Buccinate in neomenia tuba in insigni die solemnitatis vestrae [97 1Kb] ;« de tertia: »Quarta decima die ad vesperam Phase Domini est [98 1Kb] ,« et: [Col. 0220C] »In quinta decima die solemnitatem celebrabitis altissimo Domino [99 1Kb] .« Quatuordecim dies sunt septem dona Spiritus sancti et septem virtutes, et tunc est pascha Dominicum, id est transitus. His enim bene consummatis cum Christo transibimus de hoc mundo, tunc inveniemus quintam decimam completo septennario hujus temporis et octava resurrectionis fruemur. Quia ex octo et septem constat quindenarius. Ibi celebrabimus solemnitatem altissimo Domino videndo solemnitatem. Sed nunc quibus viis itur ad solemnitatem istam videamus.

Est via mandatorum, est via justificationum, est via veritatis, est via charitatis. De prima: »Viam mandatorum tuorum cucurri cum dilatasti cor meum [100 1Kb] ;« de secunda: »Viam justificationum [Col. 0220D] tuarum instrue me, et exercebor in mirabilibus tuis [1 1Kb] !« De tertia: »Viam veritatis elegi, judicia tua non sum oblitus [2 1Kb] .« De quarta Paulus: »Adhuc excellentiorem viam vobis demonstro [3 1Kb] ,« loquens de charitate. Prima deducit, secunda inducit, tertia adducit, quarta perducit. Deducit per campum obedientiae, inducit in domum conscientiae, adducit ad gazophylacium sapientiae, perducit ad patriam gloriae. Prima est dura, secunda secura, tertia splendida. De prima: »Deduc me, Domine, in via tua, et ingrediar in veritate tua [4 1Kb] .« Et: »Deduxisti [Col. 0221A] sicut oves populum tuum in manu Moysi et Aaron [5 1Kb] ,« per quos mandata Dei data sunt. Item: »Deduc me in semitam mandatorum tuorum, quia ipsam volui [6 1Kb] .« Audi duritiam: »Propter verba labiorum tuorum ego custodivi vias duras [7 1Kb] .« Secunda est quae nos inducit in omnem, sicut Dei promisit Filius, veritatem [8 1Kb] . Audi securitatem: »Si ambulavero in medio umbrae mortis non timebo mala quoniam tu mecum es [9 1Kb] .« Item: »Cum ambulaveris per ignem non ureris et flamma non ardebit in te [10 1Kb] .« Via mandatorum ejus via deserti [11 1Kb] , per quam ierunt filii Israel ad terram promissionis. Haec vero scilicet via justitiae est qua Tobias ivit in Rages comitatus cane, qui praevideret latronum insidias, et angelo qui praevideret ei nuptias [12 1Kb] . [Col. 0221B] De via veritatis quae splendida est et adducit, dicitur: »Emitte lucem tuam et veritatem tuam ipsa me deduxerunt et adduxerunt in montem sanctum tuum et in tabernacula tua [13 1Kb] .« Haec est semita justorum quae, quasi lux splendens, procedit et crescit usque ad perfectum diem. Hac via Isaac ibat ad meridiem [14 1Kb] , donec magnus vehementer effectus est. Hac volebat ire quae dicebat: »Indica mihiquem diligit anima mea, ubi pascas, ubi cubes in meridie [15 1Kb] .« De via charitatis dicitur: »Et perduxit eos tanquam gregem in deserto [16 1Kb] ,« in quo nonaginta novem oves deseruit [17 1Kb] . Haec est excelsa. Unde: »Adhuc excellentiorem vobis viam demonstro [18 1Kb] .« Haec est via qua ascendens Christus »in altum captivam duxit captivitatem [19 1Kb] ;« qua vaccae trahebant [Col. 0221C] arcam Domini contra Bethsames [20 1Kb] ; quod dicitur domus solis, qua Jonathas reptans manibus et pedibus ascendit in montem et vicit stationem Philistinorum [21 1Kb] , qua in templo Salomonis ad superius coenaculum per cochleas ascendebatur [22 1Kb] .


Fulcite me floribus.

[CARD.] Initiis videlicet bonorum operum, et stipate me malis ut flores in fructus maturos transeant, et initia ad perfectionis perveniant complementum, et hoc clamo, quia amore, id est prae amore langueo. In me enim fortis, in vobis langueo; in me firma, in vobis infirmor; et vobis scandalizatis, ego uror, in me sana, in vobis vulnerata charitate ego sum. Et hoc vulnus charitatis clamare me cogit [Col. 0221D] et dicere: Fulcite me floribus, stipate me malis. Nam quantum ad personam meam, bene sum constituta, quia


Laeva ejus sub capite meo, et dextera illius amplexabitur me.

[THO.] Quia videret eam sponsus tam fidelem in sua absentia, et tam ferventem, non sustinens amplius ejus languorem, redit. Unde ipsa in gratiarum actionem erumpit, dicens: Laeva ejus sub capite meo, et dextera illius amplexabitur me. Laeva enim comminatio supplicii est, quae sub capite est, [Col. 0222A] non super, quia non timore servit, sed amore. Unde, laeta est de promissione regni quae est dextera. Vult fulciri exemplo sanctorum qui bene vixerunt, ut eorum accensa studiis frigus sui torporis erubescat, erubescendo horreat, horrendo expugnet, expugnando propellat, et eorum exemplo totam se in divini amoris dulcedinem vehementer accendat, accensa refundat. Merito gloriatur sponsa inter manus sponsi se quietem invenisse, »quia in manu ejus sunt omnes fines terrae [23 1Kb] .« Quatuor fines sunt qui sunt in manu ejus. Primus est creatio, secundus creaturae misera consummatio; tertius est hominis incipiens recreatio, quartus ejusdem in gloria reparatio. De primo dicitur: »O sapientia, attingens a fine usque ad finem fortiter [24 1Kb] !« [Col. 0222B] A fine, id est a principio creationis usque ad finem ultimae resolutionis. De secundo propheta: »Venit finis. Finis venit [25 1Kb] .« Et alibi: »Finis universae carnis venit [26 1Kb] ,« id est carnaliter viventium. De tertio quidam philosophus: Cujus finis bonus, ipsum quoque bonum est. De quarto David: »Delectationes in dextera usque in finem [27 1Kb] .« Juxta duos primos fines dici potest laeva et dextera. Ut sit laeva miseria infernalis. Unde dicit judex iis qui a sinistris erunt: »Ite, maledicti, in ignem aeternum [28 1Kb] .« Ibi enim statuet haedos a sinistris [29 1Kb] . Dextera vero est potentia creantis et punientis, vel temporaliter vel aeternaliter. Aeternaliter tum in manu dextera ejus ignea lex, scilicet quae igne aeterno non custodita punietur. Temporaliter Jeremias: [Col. 0222C] »Tetendit arcum suum quasi inimicus; firmavit dexteram suam quasi hostis [30 1Kb] .« Item: »Dextera tua, Domine, magnificata est in fortitudine; dextera tua, Domine, percussit inimicum [31 1Kb] .« Si ergo considero sub me infernum cruciantem, laeva ejus sub capite meo; si super Creatorem punientem dextera ejus amplexabitur me.

Notandum autem quod est homo sensualis, et est homo rationalis, et est homo spiritualis. Primus voluptatibus se implicat, secundus naturas rerum considerat, tertius se coelestibus applicat. Quilibet horum suam habet laevam et dexteram a quibus amplexum accipiat. Rationalis sub se habet poenam inferni, quam fugit, super se potentiam punientis, [Col. 0222D] ad quam fugit. Unde Abraham, qui dicitur pater excelsus, scilicet ratio, ait ad Lot, qui dicitur declinans, id est sensualitas: »Si ieris ad sinistram, ego dexteram tenebo [32 1Kb] .« Sensualis laevam habet adversitatem, dexteram voluptuosam prosperitatem. Unde subsequitur Abraham: »Et si dexteram elegeris, ego sinistram [33 1Kb] .« Inde David: »Et diabolus stet a dextris ejus [34 1Kb] .« Spiritualis laevam habet sub capite, spiritualia bona, in quibus caput suum, id est animam reclinat. Dexteram super, id est aeterna bona desursum exspectat. Laeva manus Dei, supponitur [Col. 0223A] lapso, supponitur justo, supponitur devoto: lapso, ut erigat; justo, ne deficiat; devoto, ut in pace in idipsum dormiat et requiescat [35 1Kb] . Erigat de stercore, ne deficiat in labore; requiescat in supernorum cognitione. De primo: »Suscitans de pulvere egenum, et de stercore erigens pauperem [36 1Kb] .« De secundo: »Bene autem facientes non deficiamus; tempore enim suo metemus non deficientes [37 1Kb] .« De tertio: »Ego dormio et cor meum vigilat [38 1Kb] .« Primus dicit: »Cum ceciderit non collidetur, quia Dominus supponit manum suam [39 1Kb] .« Secundus dicit: »Emitte manum tuam de alto, eripe me et libera me de aquis multis et de manu filiorum alienorum [40 1Kb] .« Tertius dicit: »In umbra manus suae protexit me [41 1Kb] .« Secundum primum dicitur laeva, quasi laesis valens; [Col. 0223B] juxta secundum dicitur laeva, quasi leniens vadentes; juxta tertium dicitur laeva, quasi laeta vacantibus. Dextera vero quae supponitur tria facit: Primo tangit, secundo stringit, tertio unit. Tangit, ut diligat; stringit, ut inseparabiliter Deo adhaereat; unit, ut in regno cum ipso pariter gaudeat. In primo, super omnia diligitur Deus; in secundo, cum eo efficitur unus spiritus; in tertio, in regno cum ipso unum erit caput et corpus, scilicet homo et Christus. Propter primum dicitur de vinea quam transtulit de Aegypto: »Perfice eam quam plantavit dextera tua [42 1Kb] « Plantatur enim in primo, crescit in secundo, fructum facit in tertio. De secundo dicitur: »Etenim manus tua deducet me, et tenebit me dextera tua [43 1Kb] .« De tertio ait David, videns in spiritu quasi [Col. 0223C] jam impletum: »Me suscepit dextera tua [44 1Kb] .« Item: »Astitit regina a dextris tuis [45 1Kb] .« Primus dicit: »Diffusa est charitas Dei in cordibus nostris per Spiritum sanctum, qui datus est nobis [46 1Kb] .« Secundus dicit: »Adhaesit anima mea post te [47 1Kb] .« Tertius: »Deus erit omnia in omnibus [48 1Kb] .«

Anima itaque sic suspensa inter hanc laevam et sinistram, merito dicit cum sponsa: Laeva ejus sub capite meo, et dextera ipsius amplexabitur me. Contingit autem quandoque ut aliquis illuminatus intelligentia supernorum ex vehementia amoris, minus habeat discretionis, quando ad dexteram se erigit et in sinistra remaneat. Intellectus enim aliquando oblitus inferiorum pietatis opera postponit, supernorum illectus jucunditate; aliquando autem piis operibus [Col. 0223D] intentus, supernorum obliviscitur. Intellectus iste est Joseph, qui dicitur augmentum, filium suum primogenitum posuit ad dexteram patris, scilicet Manassem, qui dicitur oblivio. Ephraim autem ad sinistram, qui dicitur fructificatio. Sed Jacob manus suas cancellavit, ponens dexteram super Ephraim, sinistram super Manassem [49 1Kb] . »Et ne forte de tanti amoris judicio superbiendi occasionem sibi arrogaret sponsa, qui scilicet utraque [Col. 0224A] manu jam sponsus amplectebatur, admonet eam apostolus sic: »Humiliamini sub potenti manu Dei, et exaltabit vos in tempore visitationis [50 1Kb] .« Vere manus Dei est, potens ad beneficia, potens ad supplicia, potens ad praemia: ad beneficia, quibus dirigamur; ad supplicia, quibus corrigamur; ad praemia, ad quae erigamur: dirigamur in manu justitiae, corrigamur ab errore stultitiae, erigamur ut simus possessores gloriae. Pro primo dicitur: »Dextera Domini fecit virtutem [51 1Kb] .« Pro tertio: »Dextera Domini exaltavit me [52 1Kb] .« Pro secundo idem: »Dextera Domini fecit virtutem [53 1Kb] .« In primo confortemur cum potenti manu Dei; in secundo humiliemur sub potenti manu Dei; in tertio laetemur in potenti manu Dei. Pro primo dicitur de Joseph: [Col. 0224B] »Erat enim manus Domini cum illo [54 1Kb] .« Pro secundo hic: »Humiliamini sub potenti manu Dei [55 1Kb] .« Pro tertio: »Justorum animae in manu Dei sunt, et non tenet illos tormentum malitiae [56 1Kb] .« In primo dictum est quod dirigamur in viam justitiae. Unde dictum est: »Secundum 43 benedictionem Aaron de populo suo, et dirige nos in viam justitiae [57 1Kb] .« In secundo corrigimur ab errore stultitiae. Inde: »A fortitudine manus tuae ego defeci. In increpationibus; propter iniquitatem corripuisti hominem [58 1Kb] .« De tertio dicitur quod ducet ad possessionem gloriae. Inde: »Suscitans de pulvere egenum, et de stercore erigens pauperem, ut sedeat cum principibus, et gloriae solium teneat [59 1Kb] .« Manus potens ad beneficia tria facit: [Col. 0224C] Imperat animae nunc devotionem, nunc contritionem, linguae laudem et confessionem, manibus operationem. De primo: »Dilectus meus misit manum suam per foramen, et venter meus intremuit ad tactum ejus [60 1Kb] .« Per contritionem dicitur: »Fili hominis, fode parietem; et fodi, et ecce quadrupedia et reptilia et volatilia [61 1Kb] .« Ista animalia aliquando a foris per exteriores sensus concipiuntur, et ad interiora mittuntur, aliquando prius in interiora concipiuntur et ad exteriora derivantur. De primo: »Nolite portare pondera nostra in die Sabbati, et ne inferatis ea per portas Hierusalem [62 1Kb] .« De secundo dicitur ibidem: »Et nolite ejicere pondera nostra de civitate in die Sabbati [63 1Kb] .« De primo Job: »Pepigi foedus cum oculis meis [Col. 0224D] ut ne quid cogitarem de virgine [64 1Kb] .« De secundo: »Si secutus est oculus meus cor meum, et in manibus meis adhaesit macula [65 1Kb] .« Linguae imperat laudem et confessionem. Unde: »Misit Dominus manum suam et tetigit os meum [66 1Kb] .« De operatione: »Tenuisti manum dexteram meam et in voluntate tua deduxisti me [67 1Kb] .« Et ne de operibus conciperet vanam gloriam, subjunxit: »In umbra manus suae protexit me [68 1Kb] .« De hac manu [Col. 0225A] dicitur: »Spiritus Domini ornavit coelos, et obstetricante manu ejus, eductus est coluber tortuosus [69 1Kb] .« Ecce confortati estis sub potenti manu Dei, quae est potens ad beneficia: Sequitur ut »humiliemini sub potenti manu Dei [70 1Kb] « ad supplicia: »Quem enim diligit Dominus corrigit; flagellat autem omnem filium quem recipit [71 1Kb] .« Vel est potens gratia Domini in reprobis: »Ipse enim vulnerat et medetur, percutit et manus ejus sanat [72 1Kb] .« Quid murmuravit »homo vivens, vir pro peccatis suis [73 1Kb] .« Jam cessante murmuratione, quae nihil prodest, et a detractione parcite linguae. »Sermo enim otiosus in vacuum non ibit, et os quod mentitur occidit animam [74 1Kb] .« »Nec murmuraveritis, ait Apostolus, sic quidam murmuraverunt, et perierunt ab exterminatore [Col. 0225B] [75 1Kb] .« »O homo, tu quis es, qui respondeas Deo [76 1Kb] ?« Nunquid dicit lutum figulo: Quid me fecisti sic [77 1Kb] ? Si volueris contendere cum eo non poteris respondere unum pro mille, quoniam sapiens est corde et fortis robore. Quis restitit ei et pacem habuit [78 1Kb] ? Qui ergo dices in judicio: Domine, si non fueris humiliatus sicut parvulus: »Vocavi et renuistis. Extendi manum meam et non fuit qui aspiceret. Quia ergo despexistis consilium meum et correptiones meas neglexistis, ego quoque in interitu vestro ridebo [79 1Kb] .« Humiliemur ergo sub potenti manu Dei [80 1Kb] . »Nam qui se humiliat exaltabitur,« ait Dominus [81 1Kb] . »Nisi efficiamini sicut parvuli, non intrabitis in regnum coelorum [82 1Kb] .«---»Super quem enim [Col. 0225C] requiescet Spiritus meus, nisi super humilem et quietum et trementem sermones meos [83 1Kb] .« Hujus humilitatis audi praemium: »Ut vos exaltet in die visitationis [84 1Kb] .«

Quatuor sunt visitationes. Visitat enim se homo, visitat proximus, visitat doctor, visitat Deus: homo per circumspectionem, proximus per admonitionem, doctor per exhortationem, Deus per inspirationem. Primus de salute propria consultat; secundus, quia proficit fratri suo, exsultat; tertius discipuli vitiis insultat; quartus in gratia sua visitatus exaltat. Primus in circumspectione debet providere quomodo auferat ut custodiat conscientiae puritatem, quomodo habeat contra tentationes stabilitatem. Deinde cor suum transferat ad supernam charitatem. Inde [Col. 0225D] apud Job: »Si abstuleris iniquitatem quae in manu tua est, et non fuerit in tabernaculo tuo injustitia [85 1Kb] :« ecce primum. »Tunc levare poteris faciem tuam absque macula [86 1Kb] :« ecce secundum. »Et eris stabilis [87 1Kb] :« ecce tertium. »Et non timebis, miseriae quoque oblivisceris [88 1Kb] :« ecce quartum. Iste dicit: »Unam petii a Domino, hanc requiram, ut inhabitem in domo Domini, ut videam voluntatem Domini et visitem templum ejus [89 1Kb] .«---»Templum enim Dei sanctum est quod estis vos [90 1Kb] :« haec est prima visitatio. [Col. 0226A] Secundam facit proximus invitans ad humilitatem, mansuetudinem, charitatem et patientiam. Inde Apostolus: »Obsecro vos ut digne ambuletis vocatione qua vocati estis cum humilitate:« ecce primum; »et mansuetudine;« ecce secundum; »cum patientia:« hoc est tertium; »supportantes invicem in charitate [91 1Kb] «: hoc est quartum. Unde: »Religio munda et immaculata apud Deum et Patrem, haec est, visitare pupillos et viduas in tribulationibus suis [92 1Kb] .« Primus consulat sic: »Ero immaculatus cum eo et observabo me ab iniquitate mea [93 1Kb] .« Secundus quia proficit proximo suo, exsultat sic cum Apostolo: »Gratias Deo quod fuistis aliquando servi peccati; obedistis autem ex corde in eamdem formam doctrinae in quam traditi estis [Col. 0226B] [94 1Kb] .« Tertius visitat scilicet vitiorum insultatione, juxta illud: »Argue, obsecra, increpa [95 1Kb] .« Argue ignarum, obsecra benevolum, increpa obstinatum. Iste quia magister est, vitiis insultat, verbis Isaiae: »Vae genti peccatrici, populo gravi iniquitate, semini nequam, filiis sceleratis [96 1Kb] !« De his dicitur: »Milvus de coelo cognovit adventum suum, etc., Israel autem non cognovit me [97 1Kb] .« Et subditur: »Eo quod non custodierunt tempus visitationis suae [98 1Kb] .« Visitatores enim habuerunt, scilicet patriarchas, prophetas, sanctos patres. Sequitur visitatio Dei.

Sic autem visitat: primo castigat, ut a peccato revocet; secundo permittit tentari, ut probet; tertio infundit gratiam quam conservet; quarto auferet [Col. 0226C] de hac vita ut exaltet. De primo: »Visitabo in virga iniquitates eorum, et in verberibus peccata eorum. Misericordiam autem meam non disperdam ab eo [99 1Kb] .« »Domine, cum iratus fueris, misericordiae recordaberis [100 1Kb] .« De secundo: »Visitas eum diluculo et subito probas illum [1 1Kb] .« De tertio: »Visitatio tua custodivit spiritum meum [2 1Kb] .« De quarto hic: »Ut exaltet vos in die visitationis [3 1Kb] .« Non sis ergo in prima Isboseth, qui puellam fecit ostiariam [4 1Kb] . Non dicas in secunda: »Nunquid custos fratris mei sum ego [5 1Kb] ?« Non sis in tertia Eli, qui filios suos non corripuit [6 1Kb] . Vides, inquam, ne sis dives ille qui induebatur purpura et bysso [7 1Kb] . Dies visitationis Domini erit in judicio [8 1Kb] . Ibi illos qui se humiliaverunt [Col. 0226D] sub potenti manu Dei exaltabit [9 1Kb] . Ad illam exaltationem bonos sic invitat: »Surge, propera, amica mea. Jam enim hiems transiit, imber abiit et recessit [10 1Kb] .« Item: Veni, electa mea, et ponam in te thronum meum. Item: »Veni de Libano, sponsa; veni, coronaberis [11 1Kb] .«---»Veni de Libano,« per primam visitationem; »veni,« per secundam; »veni,« per tertiam; »in quarta coronaberis.« Visitet ergo se ipsum homo, visitet proximus, visitet praelatus, alioqui de manu eorum anima requiretur. Omnem ergo sollicitudinem [Col. 0227A] projiciamus in eum. Est sollicitudo de temporalibus, est sollicitudo de spiritualibus, est sollicitudo de coelestibus. Primam possumus habere ad corporis necessitatem, non ad superfluitatem, secundam possumus habere ad animae sanctitatem, non ad jactantiam vanitatis, tertiam ad totius hominis felicitatem, non ad philosophicam curiositatem. De prima: »Martha, Martha, sollicita es, et turbaris erga plurima [12 1Kb] .« De superfluitate ait in Evangelio: »Nolite solliciti esse, dicentes: Quid manducabimus, aut quid bibemus, et de vestimento quid solliciti estis [13 1Kb] .« De secunda dicitur: »Sollicitudine non pigri [14 1Kb] .« Item Apostolus: »Solliciti servare unitatem spiritus in vinculo pacis [15 1Kb] .« De tertio: »O homo, indicabo tibi quid Dominus [Col. 0227B] requirat a te [16 1Kb] .« Itaque dilige misericordiam et fac judicium [17 1Kb] , solliciteque ambula cum Deo tuo donec te exaltet ad illam gloriam, in qua cum Patre et Spiritu sancto vivit et gloriatur per omnia saecula saeculorum. Amen.


Laeva ejus sub capite meo, et dextera illius amplexabitur me.

[CARD.] Per laevam intelliguntur omnia bona, virtutes et gratiae, quae praestantur in via, ut ad dexteram aeternae beatitudinis veniatur. Dicit ergo: Laeva ejus sub capite meo, et dextera illius amplexabitur me. Ac si dicat: Ut caput meum, id est mens mea, suaviter cubet, de omnibus bonis spiritualibus, quae per manum laevam praestantur in via specialiter, mihi fecit pulvinar Dominus: et dextera ejus, in [Col. 0227C] qua sunt delectationes amplexabitur me singulariter, ut arctius constricta, in bonis ejus amplius ei sim conjuncta. Sequitur autem ex persona filii verbum convertentis ad juvenculas.


Adjuro vos, filiae Hierusalem, per capreas cervosque camporum, ut non excitetis neque evigilare faciatis dilectam meam, donec ipsa velit.

[THO.] Prohibentur adolescentulae quas filias Hierusalem dicit, ne inquietent sponsam, quae inter laevam et dexteram sponsi obdormierat. Ipsae enim licet infirmae ei adhaerent spe proficiendi et proficiscendi in Hierusalem, et quia hic per se non possunt, ejus egent ope. Sed prohibentur ut nec hanc excitent nisi ad ejus voluntatem. Dormitio illa contemplationis est. Cervi et capreae per quas adjurantur, [Col. 0227D] credantur bonorum animae, et angeli propter leves saltus. Item caprea acute videt, locis eminentibus et remotis delectatur, velociter currit. Fuga celeri humanos declinat aspectus. Acute videbat qui dixit: »Nos autem revelata facie speculamur gloriam Dei in eamdem imaginem transformamur a claritate in claritatem [18 1Kb] .« In sublimi erat qui dixit: »Factus sum sicut passer solitarius in tecto [19 1Kb] .« Velociter currebat David, dicens: »Viam mandatorum tuorum cucurri cum dilatasti cor [Col. 0228A] meum [20 1Kb] .« Ad secura fugerat loca qui dixit: »Ecce elongavi fugiens et mansi in solitudine [21 1Kb] .« Cervi simul gradiuntur portantes alter alterius mentum. Hi sunt qui sibi invicem sunt solatio, ut ait Apostolus: »Alter alterius onera portate [22 1Kb] .« Oculis caligantes serpentes occidunt. Ut David: »In matutino interficiebam omnes peccatores terrae, ut disperderem de civitate Domini omnes operantes iniquitatem [23 1Kb] .« Ad fontem sitientes currunt et sic lumen recipiunt. Unde: »Apud te est fons vitae et in lumine tuo videbimus lumen [24 1Kb] .« Vetustatem deponunt, dicentes: »Ecce nos reliquimus omnia et secuti sumus te [25 1Kb] .« Item hic duo genera speculationum ostenduntur, scilicet propriae circumspectionis per cervum qui serpentes devorat, et visum [Col. 0228B] recipit. Hoc fit in campis vel cordis vel conversationis. Sed caprea montes ascendit, acute videt. Haec est anima, quae quasi in altum solum scandit contemplando Deum. In quo erat Isaias cum diceret: »Vidi Dominum sedentem super solium excelsum et elevatum [26 1Kb] .« Triplex est hoc solium: primum celsum, secundum excelsum, tertium elevatum. Primum est consideratio machinae mundialis, secundum speculatio patriae coelestis, tertium contemplatio divinae majestatis. In primo, Deus videtur propter opera laudabilis; in secundo, propter praemia amabilis; in tertio, incomparabili potentia mirabilis. De primo: »Laudate eum sol et luna [27 1Kb] .« De secundo: »Quod oculus non vidit, nec auris audivit, nec in cor hominis ascendit quae praeparavit diligentibus [Col. 0228C] se [28 1Kb] .« De tertio: »Gloriosus Deus in sanctis suis, mirabilis in majestate sua [28* 1Kb] .« In primo est creatio, recreatio, reparatio: creatio cujuslibet existentis, recreatio peccatoris, reparatio corruptionis. De primo: »In principio creavit Deus coelum et terram [29 1Kb] .« De secundo: »Agnus Dei qui tollis peccata mundi [29* 1Kb] .« Item: »Veni, Domine, et noli tardare [30 1Kb] ,« etc. De tertio: »Reformabit corpus humilitatis nostrae configuratum corpori claritatis suae [30* 1Kb] .« In secundo solio, id est excelso sunt tria: unum est amabilis, scilicet regni claritas, angelorum societas, habitantium securitas. De primo: »Civitas illa non indiget sole neque luna, ut luceant in ea, quia claritas Dei illuminabit eam: et Agnus erit lucerna ejus [31 1Kb] .« De secundo: »Non [Col. 0228D] erimus hospites et advenae, sed erimus cives sanctorum et domestici Dei [31* 1Kb] .« De tertio: »Omnes pascentur et accubabunt, et non erit qui exterreat [32 1Kb] .« In tertio solio sunt quatuor consideranda. In primo videmus ejus naturam incorruptibilem et nostram dolemus infirmitatem. Unde Abraham: »Loquar ad Dominum meum, cum sim pulvis et cinis [32* 1Kb] .« Secundo videmus ejus munditiam et misericordiam, erubescimus culpam. Unde Isaias: »Vae mihi quia vir pollutis labiis ego sum quia vidi Dominum oculis [Col. 0229A] meis [33 1Kb] .« Et Job: »Auditu auris audivi te; nunc autem oculus meus videt te. Idcirco ipse me reprehendo, et ago poenitentiam in favilla et cinere [33* 1Kb] .« Tertio videmus ejus divitias et nostram gemimus paupertatem. Unde angelum Daniel videns: »Cecidi, inquit, in terram, et non remansit in me spiritus nec habui quidquam virium [34 1Kb] .« Quarto videmus ejus gloriam et nostram videmus in eo salutem. Unde Jacob videns eum ait: »Vidi Dominum facie ad faciem, et salva facta est anima mea [34* 1Kb] .« Inde devote canit Ecclesia videns et desiderans salutem in qua sunt gaudia sanctorum, dicens: Gaudent in coelis animae sanctorum, non temporali nec jam spiritali sed coelesti.

Est enim gaudium temporale, est spirituale, est [Col. 0229B] coeleste Primo gaudent in terris animae malorum, secundo gaudent in donis animae justorum, tertio gaudent in coelis animae beatorum. Primi mundi fallacia sunt seducti, secundi Dei gratia sunt imbuti, tertii Christi vestigia sunt secuti. Primi, quia pro mundi amore laboraverunt, ideo cum diabolo cruciabuntur in infernum. Secundi, quia regnum mundi despiciunt, ideo merentur sempiternum supplicium. Tertii, quia pro Christi amore sanguinem suum fuderunt, ideo cum Christo regnabunt in aeternum. Primi gaudio tripertito gaudent. Primo quia abutuntur temporalibus bonis, secundo in gloria nominis, tertio »quia laetantur cum malefecerint, et exsultant in rebus pessimis [35 1Kb] .« Isti sunt tria difficilia Salomonis: via navis in mari, via aquilae volantis [Col. 0229C] in coelo, via colubri supra petram. Primi »confidunt in virtute sua et in multitudine divitiarum suarum gloriantur [35* 1Kb] .« Unde poeta [36 1Kb] :

Divitiae turpi fregerunt saecula luxu.
   Divitiis alitur luxuriosus amor.
Tales dicunt: »Venite, inebriemus nos vino et unguentis pretiosis [36* 1Kb] ,« etc. Sed quod haec petitura sint ostendit Job: »Tenent tympanum et citharam, gaudent ad sonitum 44 organi. Ducunt et in bonis dies suos, et in puncto ad inferna descendent [37 1Kb] .« Sicut dives ille qui epulabatur quotidie splendide sepultus est in infernum [37* 1Kb] . Secundi »vocaverunt nomina sua in terris suis [38 1Kb] .« Inde Jacobus: »Nunc exsultatis in superbiis [Col. 0229D] vestris: omnis exsultatio talis maligna est [39 1Kb] .« Et Dominus: »In hoc nolite gaudere, quia daemonia subjiciuntur vobis [40 1Kb] .« Sed haec finem habent. Unde Job: »Scio ab initio quia laus impiorum brevis sit, et gaudium hypocritae ad instar puncti [41 1Kb] .« Et Nabuchodonosor: »Nonne haec est Babylon quam ego constitui in gloriam et decorem regni mei [42 1Kb] .« Et audivit: »Tibi dicitur, Nabuchodonosor rex: Regnum transfertur a te [43 1Kb] .« Tertiis dicitur: »Quid gloriaris in malitia qui potens es in iniquitate [44 1Kb] .« [Col. 0230A] Hi laetantur cum male fecerint, et exsultant in rebus pessimis [45 1Kb] .« Inde poeta:

Ergo non aliter poterit dormire; quibusdam
Somnum rixa facit.
Et Job: »Si gavisum est in abscondito cor meum, et laetatus sum ad ruinam ejus qui oderat me [46 1Kb] .« Inde scriptum est: »Et in malitia sua laetificaverunt regem [47 1Kb] .« Talis fuit Nero et Herodes. De omnibus dicitur: »Vae vobis qui ridetis nunc, quia lugebitis et vos [48 1Kb] .« Et Salomon: »Risus dolori miscetur, et extrema gaudii luctus occupat [49 1Kb] .« Item: »Risum reputavi errorem, et gaudio dixi: Quid frustra deciperis [50 1Kb] .« Et Tobias: »Quod gaudium mihi erit qui in tenebris sedeo, et lumen coeli videre non possum [51 1Kb] .« Econtra dicitur: »Beati qui [Col. 0230B] lugent, quoniam ipsi consolabuntur [52 1Kb] .« Sed isti cum diabolo cruciabuntur in inferno. Et Jacobus: »Risus vester vertetur in luctum, et gaudium vestrum in voces flentium [53 1Kb] .«

Gaudium spirituale tripartitum est: primo enim gaudemus de evitatione incommodi; secundo, de adeptione commodi; tertio, de spe futuri regni. De primo: »Laetare, Jerusalem [54 1Kb] ;« de secundo: »Et diem festum agite, omnes qui diligitis eam [55 1Kb] ;« de tertio: »Gaudete gaudio magno [56 1Kb] .« Primum est novitiorum, secundum est virtuosorum, tertium perfectorum. Primi psallunt in cithara, secundi in psalterio, tertii in jubilo. Primum enim sonat ab inferiori, secundum a superiori, tertium servit amori. Primi enim pro peccatis remissis offerunt Deo honorem; [Col. 0230C] secundi pro bonis collatis gratiarum actionem; tertii pro bonis futuris devotionem. De primo laetatur homo, laetatur proximus, laetatur angelus, laetatur Deus. De primo Paulus: »Prius fui blasphemus et persecutor et contumeliosus, sed misericordiam consecutus sum [57 1Kb] .« »Gratia Dei sum id quod sum [58 1Kb] ;« de secundo, bonus ille pater: »Fili, gaudere oportebat et epulari, quia filius meus mortuus erat et revixit; perierat et inventus est [59 1Kb] ;« de tertio: »Bonus ille pastor ovem centesimam imposuit in humeris suis gaudens, et reportavit ad gregem [60 1Kb] .« »Omnis disciplina videtur in praesenti non esse gaudii, sed moeroris [61 1Kb] .« Item: »Mulier cum parit tristitiam habet; cum autem peperit, jam non meminit [Col. 0230D] pressurae, quia natus est homo in mundum [62 1Kb] .« De adeptione commodi, id est virtutum, dicit Apostolus: »Non est regnum Dei esca et potus, sed justitia et pax et gaudium in Spiritu sancto [63 1Kb] .« Item: »Gaudete in Domino semper corde. Iterum dico, gaudete corpore [64_65 1Kb] .« »Si diligeretis me, gauderetis, ait, utique [66 1Kb] .« Item: »Veniam ad vos, et gaudebit cor vestrum [67 1Kb] , scilicet propter bona Spiritus sancti.« Et Zachaeus suscepit Dominum, gaudens in domum suam [68 1Kb] , scilicet susceptione [Col. 0231A] donorum. De spe regni gaudent, sicut ait Job: »Quasi effodientes thesaurum, et gaudent vehementer cum invenerint sepulcrum [69 1Kb] .«---»Gloriosa dicta sunt de te, civitas Dei [70 1Kb] .« Quia »sicut laetantium omnium habitatio est in te [71 1Kb] .« Ideo, »Laetatus sum in his quae dicta sunt mihi; in domum Domini ibimus [72 1Kb] .« Primi potantur a lacte; secundi sanantur ab uberibus consolationis ejus; tertii epulantur ab introitu gloriae gentium. His dicitur: »Gaudete et exsultate, quoniam merces vestra copiosa est in coelis [73 1Kb] .« Nec mirum, quia »in terra sua duplicia possidebunt, laetitia sempiterna erit eis [74 1Kb] .« Nam gaudebunt de bonis Domini sui frumento, vino et oleo. Tanto gaudio gaudent in coelis animae sanctorum qui Christi vestigia sunt [Col. 0231B] secuti.

In tribus enim Christi vestigia sunt secuti, scilicet in religiosa conversatione, in castitatis puritate, in martyrii perpessione. Haec tria figurata in tabernaculo Moysi sunt. Propter conversationem erant ibi saga cilicina; propter secundum, pelles hyacinthinae; propter tertium, pelles arietum rubricatae. In conversatione: »Circumierunt in melotis in pellibus caprinis, egentes, angustiati, afflicti, quibus dignus non erat mundus [75 1Kb] .« De his in fine dicturi sunt reprobi. »Nonne isti sunt quos aliquando habuimus in derisum et in similitudinem improperii. Nos insensati vitam illorum aestimabamus insaniam et finem illorum sine honore. [Col. 0231C] Ecce quomodo computati sunt in filios Dei [76 1Kb] .«

Hi sunt quos retinens mundus inhorruit:
Ipsum nam sterili flore per aridum
Sprevere penitus, teque secuti sunt,
Rex Christe bone, coelitus.
Martyres ergo vestigia Christi sunt secuti. Nam, »Lapidati sunt, secti sunt, in occisione gladii mortui sunt [77 1Kb] .«

Hi namque furias atque ferocia
Calcarunt hominum, saevaque verbera
Cessit his lacerans fortiter ungula;
   Nec carpsit penetralia.
Item:

Caesi sunt gladiis more bidentium,
Non murmur resonat, non querimonia,
Sed corde tacito mens bene conscia
   Conservat patientiam.
[Col. 0231D] Sed audi praemium:

Quae vox, quae poterit lingua retexere,
Quae tu martyribus munera praeparas, etc.
Item his dicitur: »Omne gaudium existimate cum in tentationes varias incideretis [78 1Kb] .« Vos quidem in mundo pressuram habebitis. »Mundus autem gaudebit, vos autem contristabimini. Sed tristitia vestra vertetur in gaudium [79 1Kb] .« Isti respiciunt in auctorem fidei et consummatorem Jesum [80 1Kb] , qui proposito sibi gaudio crucem sustinuit confessione contempta, et in dextera Dei sedet. Primi sunt saga [Col. 0232A] cilicina; isti vero pelles arietum rubricatae; tertii vero pelles hyacinthinae, quae coeli habent colorem. Castitas enim coelestis est vita. Nam praeter carnem in carne vivere, non humana, sed angelica est vita. Primi abnegant semetipsos, secundi tollunt crucem suam, tertii sequuntur Christum. Nam »virgines, amicti stola alba, sequuntur Agnum quocunque ierit [81 1Kb] .« Nam in omnibus aliis confessores et martyres sequuntur Christum, praeterquam cum in decore virginitatis incedit. In his enim delectatur sponsus, »qui pascit inter lilia [82 1Kb] ,« septus choreis virginum.

Primi fugientes Jezabel, id est fluxum vanum mundi hujus cum Elia tendunt ad montem Dei Horeb, recubantes sub umbra juniperi [83 1Kb] . Secundi [Col. 0232B] cum Stephano, venerunt ex magna tribulatione et laverunt stolas suas in sanguine Agni [84 1Kb] . Tertii cum sapientibus virginibus suas purificant lampades. Quibus accensis, praestolantur adventum Sponsi [85 1Kb] . Isti omnes seminaverunt in lacrymis, et ideo in exsultatione metent. Nam, »euntes ibant et flebant mittentes semina sua. Venientes autem venient in exsultatione, portantes manipulos suos [86 1Kb] .« Laetantur, ait, coram te, sicut laetantur in messe; et sicut exsultant victores, capta praeda, quando dividunt spolia [87 1Kb] . Quando »exsultabunt sancti angeli, laetabuntur in cubilibus suis [88 1Kb] .« Ecce gaudent in coelis animae sanctorum qui Christi vestigia sunt secuti. Primum gaudium est insultans, secundum exsultans, [Col. 0232C] tertium exaltans: primum ex mundi errore, secundum ex Dei amore, tertium in regni honore. De primo: »Risum reputavi errorem et gaudio dixi: Quid frustra deciperis [89 1Kb] ;« de secundo: »Si diligeretis me, gauderetis utique [90 1Kb] ;« de tertio: »Quia pro Christi amore sanguinem suum fuderunt, ideo cum Christo regnabunt in aeternum [91 1Kb] .«

Hic notandum quod est regnum potentiae, regnum sapientiae, regnum laetitiae. Hujus triformis regni triformis est gloria: primum sanctos omni virtutis robore confirmat, secundum splendore veritatis illustrat, tertium in coelo suavitate divinae jucunditatis felicitat. Unde petimus in oratione Dominica: »Adveniat regnum tuum [92 1Kb] .« Adveniat ergo regnum potentiae ad nos infirmos roborandos; adveniat [Col. 0232D] regnum sapientiae ad nos caecos illuminandos; adveniat regnum laetitiae ad nos tristes laetificandos et consolandos. De primo: »Potestas ejus potestas aeterna [92* 1Kb] ;« de secundo: »Si in digito Dei ejicio daemonia, profecto pervenit in vos regnum Dei [93 1Kb] ,« id est intelligentia sapientiae regnat in nobis. Unde ipsa Sapientia ait: »Per me reges regnant [93* 1Kb] .« De tertio: »O quam gloriosum est regnum in quo cum Christo regnant vel gaudent omnes sancti; sed cum Christo regnabunt in aeternum [94 1Kb] .« Regnantis est conculcare adversitates; gaudentis delectari propter [Col. 0233A] adeptas benedictiones. Regnabunt itaque quia calcaverunt laqueos culpae, corruptionem hujus miseriae, poenam gehennae. Unde David: »Exaltabo te, Domine, quoniam suscepisti me [95 1Kb] , etc. Domine Deus meus, clamavi ad te, et sanasti me [96 1Kb] .« A miseria corruptionis: »Domine, eduxisti ab inferno animam meam, salvasti me a descendentibus in lacum [97 1Kb] ,« ne me cruciat gehennae ignis. Ecce isti regnant. Sed et gaudent in tribus, scilicet quia socios habent angelos, quos hic patronos habuerunt. Qui Dei secreta intelligent, quae hic obscure viderunt; qui Deum videbunt facie ad faciem, quem hic desiderando amaverunt. De primo: »Neque nubent neque nubentur; sed erunt sicut angeli Dei [98 1Kb] ;« de secundo: »Erunt omnes docibiles Dei [99 1Kb] ;« de tertio: »Revelabitur [Col. 0233B] gloria Domini [100 1Kb] , et videbit omnis caro salutare Dei nostri [1 1Kb] .« Et Job: »Et in carne mea videbo Deum salvatorem meum [2 1Kb] , cui est honor et gloria in saecula saeculorum [3 1Kb] .« Propter hanc gloriam subditur: »Et plena erat omnis terra misericordia ejus [4 1Kb] .« Terra dicitur mundus. Unde: »In terra pax hominibus bonae voluntatis [5 1Kb] .« Et cor humanum. Unde: »Terra nostra deserta [6 1Kb] .« Et uterus beatae Virginis. Inde: »Et terra tua inhabitabitur [7 1Kb] .« Et Ecclesia. Inde: »Benedixisti, Domine, terram tuam [8 1Kb] .« Et patria coelestis. Inde: »Credo videre bona Domini in terra viventium [9 1Kb] .« Prima plena est ejus majestate per operum varietatem; secunda, quia conditi sumus ad imaginem ejus et [Col. 0233C] similitudinem; tertia per incarnationem; quarta per miraculorum operationem; quinta per gloriae plenitudinem. In prima majestatis refulget sapientia; in secunda benevolentia; in tertia gratia; in quarta potentia; in quinta altissima Dei magnalia. Seraphim qui stabant super illud solium dicuntur duabus alis velare pedes ejus, id est humanitatem nostram. Ipsae sunt temporalia bona quibus tegimur, id est protegimur. Et sapientia qua nos in his temperamus et dicuntur velare faciem ejus [10 1Kb] .« Ipsae sunt amor aeternorum bonorum, et dulcedo amoris ejus, quia quanto plus ejus aeternitatem investigamus, tanto incomprehensibiliorem invenimus. Unde: »Accedat homo ad cor altum et exaltabitur Deus [11 1Kb] .« Sic et de dulcedine, quia quanto [Col. 0233D] plus amatur, tanto amabilior invenitur. Et duabus volabant, scilicet spiritualibus bonis et fortitudine: spiritualibus enim sublevamur, fortitudine sustentamur ne cadamus. De his dictum est diffusius superius.


Adjuro vos, filiae Jerusalem, per capreas cervosque camporum, ne suscitetis neque evigilare faciatis dilectam, donec ipsa velit.

[CARD.] Siquidem Christus et similiter beata virgo a multis quasi dormire videtur, quando contra indevotos non statim accingitur ad vindictam, et erga devotos non statim assurgit ad misericordiam. Christum taliter dormientem excitavit [Col. 0234A] Habacuc, dicens: »Quare non respicis super inique agentes, et taces impio devorante justiorem se?« [12 1Kb] Et Malachias: »Ergo nunc beatos dicimus arrogantes? Siquidem aedificati sunt facientes impietatem [13 1Kb] .« Et: »Quod emolumentum, quia custodivimus mandatum Domini, et quia ambulamus testes coram Domino?« [14 1Kb] Dicit ergo Christus: Nolite suscitare, neque evigilare faciatis dilectam, sed exspectate patienter, donec ipsa velit. Volet enim ipsa et devotis postulare misericordiam, et contra indevotos suscitare vindictam, sicut ostendunt ipsius infinita miracula. Nec dehortatur filius: quin ad matrem suam clamet devotus animus, sed ne contra ipsam murmuret impatiens, aut insultet, improbet. Adjurat autem filias Jerusalem per capreas cervosque [Col. 0234B] camporum, id est per illas virtutes quae in istis animalibus figurantur, quibus simulari debent fideles animae: nam, sicut capra quae acutum habet visum acute contemplari debemus quod non sine causa malis poena; et electis quandoque differtur gratia, et sicut cervi devorare demus serpentem superbiae: quae ideo facit hominem expertem longanimitatis et patientiae, quia de se praesumendo credit se dignum prosperis, et indignum adversis. Quia vero de suscitatione matris suae haec praedixerat filius, ipsa vero suscitari et evigilari volente, ipse filius suscitatur et evigilat, ostendit mater quod filius, licet tardare videatur, non tardat; sed adjuvare et misereri festinat. Dicit ergo ad juvenculas:


[Col. 0234C] 45 Vox dilecti mei.

[THO.] Videns sponsa adolescentularum verecundiam et timorem quibus sollicitantur asserit hoc factum Dei dispensatione quasi excusans se; unde dicit: Vox dilecti mei percipiens hoc: dilecti dico, qui post vocem venturus est in proximo; unde sequitur: Ecce iste venit saliens in montibus. Quatuor ex causis vocem Dei laeti colligimus, ex ratione qua voluntatis ejus arcana penetramus, ex interna gratia qua cum ex cognitione ad ejus amorem compungimur, ex congitione Scripturarum qua ejus voluntatem largius contemplamur, ex electorum exemplo quo ad virtutis instantiam nostram confortat ignaviam. Ne autem hanc dilecti vocem interius audiamus, audientes sequamur, sequentes assequamur, multa [Col. 0234D] impediunt et maxime tria: Vox carnis, vox mundi, vox diaboli. Vox carnis per desideria voluptatum; vox mundi per appetitum dignitatum, honorum, gloriae, divitiarum; vox diaboli per invidentiam fraternorum profectuum. Caro itaque luxuriosa, mundus pomposa, diabolus suggerit venenosa. Caro per voluptuaria fluidos, mundus per ambitiosa inflatos, diabolus per venenosa reddit tabidos. Haec vox est dilecti ad interna gaudia provocantis, ad ardua invitantis, ad solida humilitatis exhortantis, oleum charitatis infundentis. Qui vero dilectus est, increpat errantem, confortat pugnantem, laudat triumphantem. [Col. 0235A] Est enim vox comminantis, est vox commonentis, et est vox convocantis. Prima arguit erroneum, secunda confortat obedientia subjectum, tertia demulcet devotum. Primum, ut resipiscat; secundum, ut convalescat; tertium: »In pace in idipsum dormiat et conquiescat [15 1Kb] .« De prima: »Vox Domini super aquas Deus majestatis intonuit [16 1Kb] ;« de secunda: »Vox Domini in virtute [17 1Kb] ;« de tertia: »Vox Domini in magnificentia super aquas [18 1Kb] ,« ut peccator convertatur: in virtute operans roboretur; in magnificentia, ut devotus accendatur. Prima »confringentis cedros [19 1Kb] ,« id est superbos, ut agatur poenitentia; secunda »intercidentis flammam ignis [20 1Kb] ,« ut interrumpatur tentatio luxuriosa, et »concutientes desertum [21 1Kb] ,« [Col. 0235B] ut debilitetur tribulationis angustia; tertia, »praeparantes cervos [22 1Kb] , »ut spineta sollicitudinum transiliendo, florentia quaerant pascua et uberrima. De prima: »Intonuit Dominus de coelo et Altissimus dedit vocem suam [23 1Kb] .« Vocem tuam, ait Adam, audivi in paradiso, et timui [24 1Kb] .« Propterea »hodie si vocem ejus audieritis, nolite obdurare corda vestra [25 1Kb] .« De secunda: »Oves meae vocem meam audiunt [26 1Kb] .«---»Amicus sponsi stat et audit, et gaudio gaudet propter vocem sponsi [27 1Kb] .« Triplex est vox ad dilectum pertinens: Vox prophetica, vox angelica, vox evangelica: prima prophetarum ad populum non credentem; secunda Gabrielis ad virginem; tertia dilecti ad rudem populum, propter fidei novitatem: prima longe ante nuntiavit venturum; [Col. 0235C] secunda jam proximum; tertia docuit justum quid esset a Deo petendum; de prima: »Ascendet Dominus super nubem levem, et ingredietur Aegyptum [28 1Kb] ;« de secunda: »Ecce concipies in utero et paries filium [29 1Kb] ;« de tertia: »sic orabitis: Pater noster qui es in coelis, sanctificetur nomen tuum [30 1Kb] .« Quid vero vobis petendum sit: docebat justus ille cum populum suum instrueret sic: »Adaperiat Dominus cor vestrum, in lege sua, et in praeceptis suis, et faciat pacem nec vos deserat in tempore malo [31 1Kb] .« Ecce tria quae petenda sunt justo, scilicet apertio cordis, compositio pacis, consolatio peregrinationis: primum ad suscipiendam charitatis infusionem; secundum ad vitae tranquillitatem; [Col. 0235D] tertium ad viae securitatem: primum, ut diligamus ardentius; secundum, ut vacemus Deo liberius; tertium, ut ambulemus securius. De primo: »Charitas Dei diffusa est in cordibus nostris, per Spiritum sanctum qui datus est nobis [32 1Kb] .« De secundo: »Ego dormio et cor meum vigilat [33 1Kb] ;« et: »In pace in idipsum dormiam et requiescam [34 1Kb] .« De tertio: »Si ambulavero in medio umbrae mortis, non timebo quoniam tu mecum es [35 1Kb] ;« et: »Libera me, [Col. 0236A] Domine, et pone me juxta te, et cujusvis manus pugnet contra me [36 1Kb] .« De primo sponsa: »Oleum effusum nomen tuum [37 1Kb] .« De secundo: »Lectulus noster floridus [38 1Kb] .« De tertio: »Tenui illum nec dimittam donec introducam illum in domum meam [39 1Kb] .«

Notandum quod cor peccatorum, primo perit, secundo disperit, tertio diabolus operit, quarto Dominus aperit. Perit, cum anima moritur intus, nec habet Dei memoriam; disperit, id est in diversas partes perit, cum corpore operatur conceptam intus nequitiam; diabolus operit, cum perducit ad obstinationis duritiam; Deus aperit, cum dat benefaciendi gratiam. De primo: »Periit memoria eorum cum sonitu, et perierunt propter iniquitatem [Col. 0236B] suam [40 1Kb] .« Et propheta: »Periit sanctus de terra, et justus in hominibus non est; omnes in sanguine insidiamur, vir fratrem suum venatur ad mortem [41 1Kb] .« De secundo: »Disperierunt in Endor, et facti sunt ut stercus terrae [42 1Kb] .« Endor enim fons generationis dicitur. Hic est corpus, quod generat et generatur, »facti sunt ut stercus terrae,« scilicet fetidi. De tertio: »Operti sunt iniquitate et impietate sua [43 1Kb] .« Et propheta: »Quia ecce tenebrae operient terram et caligo populos [44 1Kb] .« De quarto: »Adaperiat Dominus cor vestrum in lege sua et in praeceptis suis [45 1Kb] .« Primi sunt puella mortua in thalamo matris [46 1Kb] , id est anima interius. Haec est amphora in qua sedet impietas, quam portant duae [Col. 0236C] mulieres in terram Sennaar [47 1Kb] . Secundi sunt adolescens defunctus jam extra portam civitatis [48 1Kb] . Inde Ezechiel: »Aquila praegrandis magnarum alarum, longo membrorum ductu, habens plumas et varietates multas, venit ad libanum, et tulit medullam cedri, et transportavit in terram Sennaar [49 1Kb] .« Tertii sunt Lazarus quatriduanus in sepulcro [50 1Kb] . His dicitur per prophetam: »Quid est Israel quod in terra inimicorum es [51 1Kb] ?« Quarti sunt quibus aperit Dominus sepulcrum et suscitat cum Lazaro.

Notandum quod et nos aperimus, et Dominus aperit tribus modis: primo, magistro; secundo, Deo; tertio, proximo: primo per confessionem, secundo per devotionem, tertio per aedificationem. [Col. 0236D] Primum confert tibi puritatem, secundum in Domino voluptatem, tertium proximo sanitatem. De primo Dominus: »Ephphetha quod est aperire [52 1Kb] .« De secundo: »Aperi mihi, soror, mea sponsa [53 1Kb] .« Item: »Ego sto ad ostium, et pulso. Si quis aperuerit mihi, intrabo ad illum, et coenabo cum illo, et ipse mecum [54 1Kb] .« De tertio: »Aperi, Libane, saltus tuos [55 1Kb] .« Libanus candidatio dicitur. Ejus saltus aperiunt qui flores virtutum proximo ostendunt. [Col. 0237A] »Et fortis illa mulier manum suam aperuit inopi [56 1Kb] .« Item, tres sunt apertiones Domini: Aperit enim cor nostrum, aperit secretum suum, aperit et regnum. Primum, ad intelligentiam mandatorum et charitatis infusionem; secundum, in admirationem; tertium, ad gloriosam susceptionem. De primo: »Adaperiat Dominus cor vestrum in lege sua [57 1Kb] .« Item: »Rorate, coeli, desuper et nubes pluant justum, aperiatur terra et germinet Salvatorem [58 1Kb] ,« ut crescat in nobis cognitio charitatis. De secundo: »Ecce ego Joannes vidi ostium apertum in coelo [59 1Kb] .« Item: »Coelum apertum est et arca Dei visa est in eo [60 1Kb] .« Et: »Stephanus vidit coelum apertum [61 1Kb] .« Et de Christo: »Coeli aperti sunt super eum [62 1Kb] .« De tertio; »Fatuae virgines: Domine, [Col. 0237B] Domine, aperi nobis [63 1Kb] .« Et de beata Maria: Paradisi portae per te nobis apertae sunt. Et: »Dominus elevatus est in coelum et nubes suscepit eum [64 1Kb] ;« aperiet paradisum, etc., etc. Ecce apertio ad gratiae infusionem. Sequitur pax ad Dei vacationem.

Nota quod ex pace sunt quidam dissoluti, quidam remissi, quidam devoti. Primi sunt servi, secundi mercenarii, tertii sunt filii. Servus enim semper male agit, nisi flagelletur. Mercenarius bonum melius operatur, si excitetur. Filius tanto melius agit, quanto libertati suae relinquitur. De primo: »Siluit terra multis annis et apposuerunt filii Israel facere malum.« Sed per flagellum »humiliatum est in laboribus cor eorum, et infirmati sunt nec fuit qui [Col. 0237C] adjuvaret. Et clamaverunt ad Dominum cum tribularentur, et de necessitatibus eorum eripuit eos [65 1Kb] ,« ut dicerent: »Virga tua et baculus tuus ipsa me consolata sunt [66 1Kb] .« Et poeta:

Cernis ut ignavum corrumpunt omnia corpus,
   Et capiant vitium ni moveantur, aquae.
Et propheta: »Vadam et revertar ad virum meum priorem, quia bene erat mihi tunc magis quam nunc [67 1Kb] .« De secundo: »Ad punctum te deserui; ad modicum dereliqui te [68 1Kb] .« Et poeta [69 1Kb] :

Nil nocet admisso subdere calcar equo.
Ideo Job est flagellatus [70 1Kb] , Tobias excaecatus [71 1Kb] . De tertio sponsa in Canticis: »In lectulo meo quaesivi per noctes quae diligit anima mea, quaesivi et non [Col. 0237D] inveni [72 1Kb] .« »Paululum cum pertransissem [73 1Kb] ,« scilicet noctem tribulationis; »inveni quem diligit anima mea [74 1Kb] , scilicet in pace devota.« Et sic: »In pace in idipsum dormiam et requiescam [75 1Kb] .« Et Apostolus: »Et pax Dei, quae exsuperat omnem sensum, custodiat corda vestra et intelligentias vestras, etc. . . . . [76 1Kb] « Ecce de pace ad Dei vacationem. Sequitur: »Nec vos deserat in tempore malo ad securitatem [77 1Kb] .« Tempus malum tripliciter accipitur: Dicitur enim tempus malum, hoc miserabile [Col. 0238A] exsilium; dicitur tempus malum, imminens periculum; dicitur tempus malum, extremum judicium. De primo Job: »Homo natus de muliere, brevi vivens tempore repletur multis miseriis [78 1Kb] ; de secundo Apostolus: »Novissimis diebus instabunt tempora periculosa [79 1Kb] ;« de tertio: »Dies illa, dies irae, calamitatis et miseriae [80 1Kb] .« Oportet ergo ne »nos deserat Dominus,« primo »tempore malo« ut in sustinendo hoc exsilio habeamus patientiam; nec in secundo, ne per periculum tentationis incidamus in culpam; nec in tertio, ne incidamus in gehennam. Propter primum ait: »In via hac qua gradieris firmabo super te oculos meos [81 1Kb] .« Propter secundum ait: »Cum ambulaveris per ignem non ureris, et flamma tentationis, scilicet non ardebit [Col. 0238B] in te, quia ego Dominus Deus tuus sanctus Israel Salvator tuus [82 1Kb] .« Propter tertium: »Invocabitis me et ego exaudiam vos, et reducam captivitatem vestram de cunctis locis [83 1Kb] .« Item: »Ostende faciem tuam et salvi erimus [84 1Kb] .« Item: »De quacunque tribulatione clamaverint ad me, exaudiam eos [85 1Kb] , et ero illorum Dominus in perpetuum [86 1Kb] .« Haec enim est vox dilecti. De qua dicit sponsa nobis: Vox dilecti mei.


Vox dilecti mei, pro me.

[CARD.] Talis est, ut audistis, et ego vobis dico de ipso, quod ipse ad adjuvandum festinat, et daemones potenter conculcat. Nam:


Ecce iste venit saliens in montibus et transiliens colles.

[Col. 0238C] [THO.] Non casu factum est, quod auditus visui praeponitur. Hic enim est ordo in Job: »Auditu auris audivi te, nunc autem oculus meus videt te [87 1Kb] .« Et factus est repente de coelo sonus advenientis, spiritus vehementis [88 1Kb] .« Post haec. »Apparuerunt eis dispertitae linguae tanquam ignis [89 1Kb] .« Et David: »Audi, filia, et vide [90 1Kb] .« Montes sunt superiores angeli, colles inferiores. Unde propheta: »Montes et colles cantabunt coram Deo laudem [91 1Kb] .« Humanum genus est planities. Saliit ergo in montibus, id est in illis supernis spiritibus revelando eis mysterium a saeculis absconditum. Sed ab illis usque ad inferiores angelos, id est colles descendit, sed et illos transivit. »Non enim angelos, sed semen Abrahae [Col. 0238D] apprehendit [92 1Kb] ,« et ita ad homines descendens, »minoratus est paulominus ab angelis [93 1Kb] .« Sed et hominibus se inferiorem praebuit, scilicet subditus parentibus [94 1Kb] , sed et factus magni consilii angelus. Saliit in montibus ad similitudinem angelorum nobis ministrando. Bonus pater qui carnem suam in cibum, sanguinem in potum, animam suam ministravit in pretium. Transiit Gabrielem praeveniens eum ad Mariam virginem [95 1Kb] . Saliit etiam in montibus, id est angelis in eis apparens [Col. 0239A] antiquis patribus, et transiliit colles, id est patriarchas, et descendit usque ad peccatores. Iste dilectus dicitur sedisse vel ambulasse, vel stetisse, vel sicut hic, pios saltus dedisse. In illis sedet, in quibus vitiis eliminatis per desiderabilem mentis tranquillitatem suaviter requiescit. Unde: »Ad eum veniemus et mansionem apud eum faciemus [96 1Kb] .« In illis stat quos in bello reddit fortes; in illis ambulat quos in melius proficere facit; in illis dat, quos in contemplatione extollit. Triplicem Salvatoris adventum in manibus habemus. Primus est in carne, secundus in corde, tertius in majestate. In primo venit ad redimendum. Unde: »Redimit Dominus Jacob [97 1Kb] .« In secundo ad sanandum: »Quia misit verbum suum et sanavit eos [98 1Kb] .« [Col. 0239B] In tertio ad salvandum: »Quia Salvatorem exspectamus Dominum nostrum Jesum Christum [99_100 1Kb] .« 46 Ob laetitiam hujus adventus, canit Ecclesia: »Quasi vocem dilecti quae audita est in terra nostra. Populus Sion, ecce Dominus veniet ad salvandas gentes et auditam faciet vocem laudis ejus [1 1Kb] .« In primo auditam fecit misericordiam vocis suae; in secundo gratiam vocis suae; in tertio gloriam vocis suae. Primum suscipimus in munditia corporis nostri; secundum in justitia corporis nostri; tertium in laetitia corporis nostri. Primus fuit implicitus in carne, secundus occultus in corde, tertius erit manifestus in majestate. Primus humilis, secundus amabilis, tertius terribilis. In primo venit ad nos, in secundo in nos, in tertio [Col. 0239C] propter nos. Ad nos cum purpura et sacco; in nos cum charta et calamo; propter nos cum igne et gladio. Cum purpura divinitatis et sacco humanitatis, cum charta bonae voluntatis et calamo divinae inspirationis, cum gladio separationis: »Ite, maledicti, in ignem aeternum [2 1Kb] ;« et: »Ignis animadversationis, ignis hostes tuos devoret [3 1Kb] .« In hac purpura egrediebatur Mardochaeus a conspectu regis [4 1Kb] . De sacco: »Concidisti saccum meum et circumdedisti [5 1Kb] ,« etc. Cum charta et calamo, quia fuit vir qui habebat atramentarium scriptoris in renibus suis [6 1Kb] , ut sit cor nostrum tabulae testamenti scriptae Dei digito [7 1Kb] . De gladio: »Nisi conversi fueritis gladium suum vibravit [8 1Kb] .« De igne: [Col. 0239D] »Ite, maledicti, in ignem aeternum [9 1Kb] .«

In primo fecit judicium meum et causam meam [10 1Kb] ; in secundo nos erudit ad religionis disciplinam [11 1Kb] , in tertio faciet judicium et justitiam [12 1Kb] . In figura hujus triplicis adventus hoc responsorium aspiciens a longe [13 1Kb] , triplici terminatur versiculo: Primus ad primum, secundus ad secundum, tertius ad tertium pertinet adventum. In primo venit ad redimendum: »Redemptionem enim misit Dominus populo suo [14 1Kb] . Vere, apud Dominum [Col. 0240A] misericordia et copisa apud eum redemptio [15 1Kb] .« Redemit nos a morte, a daemonis potestate. De primo: »Qui redemit de interitu vitam tuam a veteri conversatione [16 1Kb] ;« de secundo: »Et salvavit eos de manu obedientium, et redemit eos de manu inimici [17 1Kb] ;« de tertio: »Non enim corruptibilibus auro vel argento redempti estis de vana vestra conversatione paternae traditionis, sed sanguine quasi Agni incontaminati et immaculati Christi [18 1Kb] .« Venit humilis, quia »exinanivit semetipsum formam servi accipiens in similitudinem hominum factus et habitu inventus ut homo [19 1Kb] .« O admirabile commercium! [Creator generis humani] animatum corpus sumens de virgine nasci dignatus est, et procedens homo sine semine largitus est nobis [Col. 0240B] suam deitatem [20 1Kb] . Cum esset coelestis, factus est terrenus; cum esset Filius Dei, factus est filius hominis; cum esset dives propter nos factus est egenus [21 1Kb] , scilicet in carne, in qua vir iste in populo suo mitissimus apparuit. Propterea, »quique terrigenae et filii hominum, simul in unum dives et pauper [22 1Kb] .« Ite obviam ei. Venit cum purpura divinitatis. In quo »fecit judicium meum?« cum sacco humanitatis, in quo fecit causam meam? »Concidisti, inquit, saccum meum, et circumdedisti me laetitia [23 1Kb] .« Triplex est judicium. Primum: inter Deum et daemonem, secundum, inter daemonem et hominem; tertium, inter Deum et hominem. Primum factum est ab initio, scilicet quando cecidit angelus »de coelo [24 1Kb] ,« quia »princeps mundi jam [Col. 0240C] judicatus est [25 1Kb] ;« secundum venit facere Christus; et tertium est facturus. Diabolus hominem fraude circumvenit, violenter oppressit, injuste detinuit. Primo induxit ad peccandum; secundo induxit poenam inferorum; tertio exclusit iter ad regnum. Primum invidia, secundum potentia, tertium malitia. Contra primum: »Apparuit benignitas et humanitas Salvatoris nostri Dei [26 1Kb] ;« contra secundum: Venit »Dominus fortis et Dominus potens in praelio [27 1Kb] , ut liberaret pauperem a potente [28 1Kb] ;« contra tertium: »Apparuit gratia Dei et Salvatoris nostri, ut vivamus sobrie, et pie, et juste [29 1Kb] .« Factum est judicium: Fecit »et causam meam« apud Patrem. Debebamus enim ei hominem [Col. 0240D] sine peccato quem abstulimus ei in Adam, quando peccavit. Item, rei fuimus, quando, ipso relicto, diabolo adhaesimus.

Viam perdidimus, quando a mandatis ejus recessimus. Ipse vero solvit debitum, expiavit reatum, iter reparavit ad regnum. Primum nascendo, secundum moriendo, tertium resurgendo et ascendendo. In primo adventu venit ad redimendum; in secundo venit ad sanandum. »Ego, inquit, sanabo contritionem populi [30 1Kb] .« In tertio veniet [Col. 0241A] ad salvandum. Sanat animae contritionem, sanat corporalem infirmitatem, sanat totum hominem. De primo: »Sana animam meam, quia peccavi tibi [31 1Kb] ;« de secundo: Sanavit leprosos [32 1Kb] ; de tertio: »Sana me, Domine, et sanabor [33 1Kb] .« Ipse enim sanavit male habentes et oppressos a daemonibus [34 1Kb] . Ipse enim est »qui sanat contritos corde [35 1Kb] . Vere languores nostros ipse tulit [36 1Kb] .« Propter quod »misit verbum suum et sanavit eos [37 1Kb] ,« qui totum hominem sanum fecit in sabbato [38 1Kb] . Ideo venit amabilis. Ipse enim prior dilexit nos [39 1Kb] . Ipse enim »est amator fratrum et populi Israel [40 1Kb] .« Venit etiam occultus. Ipse enim est thesaurus absconditus in agro cordis [41 1Kb] . »Si quis aperuerit mihi, intrabo ad illum, et coenabo cum illo, et ipse mecum [42 1Kb] .« [Col. 0241B] Alioqui dicet: »Vulpes foveam habent, et volucres coeli nidos: filius autem hominis non habet ubi caput reclinet [43 1Kb] .« In hoc etiam nos erudit ad formam disciplinae, quia venit ad docendum viam prudentiae. Unde canimus: »Qui regis Israel, intende, qui deducis velut ovem Joseph [44 1Kb] .« In tertio adventu erit terribilis. Terribilis ex peccato judicii et ignis aemulatio quae consumptura est adversarios. »Horrendum est enim incidere in manus Dei viventis [45 1Kb] .« Horrendus et cito apparebit nobis [46 1Kb] . Et quis poterit cogitare diem adventus ejus? Ipse enim quasi ignis conflans et quasi herba fullonum [47 1Kb] . »Peccator videbit et irascetur, dentibus suis fremet et tabescet [48 1Kb] .«


[Col. 0241C] Quis tibi, peccator, cernenti talia sensus,
Quosve dabit gemitus.

Videbit supra se iratum judicem, sub se infernum animas devorantem, circa se mundum ardentem, intra se cogitationem accusantem, conscientiam testimonium perhibentem. Ibi fiet peccatorum discussio, bonorum quae non fecit exprobratio, damnabilis sententiae prolatio. Unde illud responsorium defunctorum triplici versiculo terminatur [49 1Kb] . Primus de primo sic dicit: »Tremens factus sum ego et timeo dum discussio venerit atque ventura ira.« Secundus de secundo: »Quid ergo miserrimus, quid dicam vel quid faciam, dum nihil boni perferam ante tantum judicem.« Tertius de tertio: »Dies iila, dies irae, calamitatis et miseriae, dies [Col. 0241D] magna et amara valde.« Haec tria scribebat in pariete manus quae apparuit Baltassar. Mane, Thecel, Phares, id est numeravit, appendit, divisit [50 1Kb] . Numeravit peccata quae sunt multa; appendit bona, et inventa sunt pauca; divisit malos propter hoc a patria. Iste erit manifestus, quia »Deus manifeste veniet [51 1Kb] ,« et terribilis malis. In hoc veniet propter nos si sumus boni, quia potius erit nobis advocatus quam judex, quia »advocatum habemus apud Patrem Jesum Christum justum, qui factus [Col. 0242A] est propitiatio pro peccatis nostris [52 1Kb] .« In hoc venit ad salvandum nos. Unde cantamus: »Excita potentiam tuam et veni, ut salvos facias nos [53 1Kb] .«

Habemus itaque quomodo redemit nos a morte, a daemonis potestate, a veteri conversatione, quam, ut teneamus, acquiescamus Apostolo dicenti: »Deponentes pristinam conversationem, veterem hominem qui corrumpitur, secundum desideria erroris,« ad similitudinem Christi »induite novum hominem, qui secundum Deum creatus est in justitia et sanctitate veritatis [54 1Kb] .« Primo est vetustas imposita; secundo exposita; tertio reposita; quarto deposita. Imposita primis parentibus, exposita cunctis viventibus, deposita praedestinatis, reposita reprobis. Primis, propter inobedientiam; [Col. 0242B] secundis, propter propagationem et originalem culpam; tertiis, per Christi misericordiam et hominis poenitentiam; quartis, ad vindictam. Notandum autem quod est vetustas culpae et est vetustas poenae. Vetustas culpae eo modo prius est imposita quo modo adhuc prosequimur. Primo diabolus suggessit; secundo Eva delectata est; tertio modo Adam consensit. Eodem modo adhuc per diabolum fit suggestio. Sensualitas delectatur, consentit ratio. Contra haec tria haec arma dat Apostolus: »Induite vos armaturam Dei, ut possitis resistere in die malo, succincti lumbos vestros in veritate, calceati pedes in praeparatione Evangelii pacis [55 1Kb] .« Haec contra Evangelium, »induti lorica justitiae, [Col. 0242C] qua muniatur Adam, in omnibus sumentes scutum fidei, in quo possitis omnia tela nequissimi ignea exstinguere [56 1Kb] ,« ad repellendum Satanam. »Non enim est vobis colluctatio adversus carnem et sanguinem, sed adversus mundi principes tenebrarum harum [57 1Kb] .« De primo: »Ideo sobrii estote et vigilate, quia adversarius vester diabolus tanquam leo rugiens circuit, quaerens quem devoret [58 1Kb] .« De secundo: »Debitores sumus non carni, ut secundum carnem vivamus. Si enim secundum carnem vixeritis, moriemini [59 1Kb] .« Item: »Invenio aliam legem in membris meis repugnantem legi mentis meae. Infelix ego homo! quis me liberabit de corpore mortis hujus [60 1Kb] .« De tertio: »Spiritu ambulate et desideria carnis non perficietis [61 1Kb] .« [Col. 0242D] Item: »Qui secundum spiritum sunt, quae spiritus sunt, sentiunt [62 1Kb] .« Item: »Quocumque ambulat spiritus, illuc eunte spiritu, ibant pariter rotae sequentes eum [63 1Kb] .« Ecce imponitur vetustas culpae.

Imponitur quoque vetustas poenae, sic etiam: »Subjecti estote [64 1Kb] .« Suggestor enim laborat machinando malum in corde, detrahendo ore, dolendo quod vincatur a carne. Haec serpenti sunt imposita: »Supra pectus tuum gradieris; terram comedes [Col. 0243A] omnibus diebus vitae tuae. Mulier conteret caput tuum [65 1Kb] .« Duplex poena tentatis imponitur, ut nec bonum faciant sine dolore magno, nec peccata devitent sine spiritus arbitrio. Inde mulieri dictum est: »In dolore paries tuos filios; sub viri potestate eris [66 1Kb] .« Consentienti imponitur poena confusionis. Inde dicitur Adae: »In sudore vultus tui vesceris pane tuo [67 1Kb] .« Ecce quoque utraque vetustas est imposita. Est etiam imposita sic: »Cum operatus fueris terram, non dabit fructus suos; sed spinas et tribulos germinabit tibi [68 1Kb] .« Adam operatus est terram, humanam naturam propagando. Spinas germinavit terra, scilicet peccata, quae interius pungunt; tribulos, id est mundi miserias, quae exterius affligunt: sic et spiritus colit carnem [Col. 0243B] et eadem germinat. Audi spinas: »Si fuero lotus velut aquis nivis, et fulserint velut mundissimae manus meae, tamen in sordibus intinges me, et abominabuntur me peccata mea [69 1Kb] .« Audi tribulos: »Homo ad laborem nascitur, et avis ad volandum [70 1Kb] .« Ecce vetustas exposita. Sensualitas uxor est, spiritus vir, qui saepe seducitur ab ea. Aliquando enim eum invitat ad elationem; aliquando trahit in desperationem, aliquando in irae et tristitiae turbationem. Primum per prosperitatem, secundum per adversitatem, tertium per deprehensam et redargutam iniquitatem. Prima fuit Eva quae viro suasit aspirare ad Dei excellentiam; secunda uxor Job, quae virum provocabat contra Deum ad verborum contumeliam; Eva enim tulit de fructu [Col. 0243C] et comedit et dedit viro suo, per hoc sperans Dei aequalitatem [71 1Kb] « Uxor vero Job ait: »Benedic Deo et morere [72 1Kb] ;« tertia fuit uxor Tobiae, quae cum afferret hoedum balantem, ait Tobias: »Videte ne forte sit furtivus;« tunc illa irata ait: »Nunc apparuerunt eleemosynae et orationes tuae [73 1Kb] .« Balans hoedus est peccatum deprehensum, et a spiritu redargutum. Unde dolet sensualitas. Reponitur quoque nunc per continuationem, nunc per solam retributionem. Per continuationem quando hic incipit poena quae nunquam deficiet, ut in Herode, qui »vivens coepit scaturire vermibus: et sic expiravit [74 1Kb] . Item laborabit in aeternum, et vivet adhuc in finem [75 1Kb] .« Per retributionem ut in divite, [Col. 0243D] qui epulabatur quotidie splendide, et sepultus est in infernum [76 1Kb] . »Conterriti sunt in Sion peccatores, possedit tremor hypocritas. Quis enim poterit habitare de vobis cum igne devorante? Aut quis habitabit ex vobis cum ardoribus sempiternis [77 1Kb] ?«

Ibi de tribus convenientur, scilicet de fidei laesione, de traditione, de furti perpetratione. De fidei laesione quam promisimus in baptismo; de traditione, quia diabolum in corde recipimus expellentes Christum de castello suo; de furti perpetratione, quia peccatum abscondimus non confitendo. [Col. 0244A] De primo, quia primam fidem irritam fecerunt, ait Apostolus [78 1Kb] ; de secundo: »Si quis templum Dei violaverit, disperdet illum Deus [79 1Kb] .« De tertio Job: »Si abscondi quasi homo peccatum meum, et celavi in sinu meo iniquitatem meam [80 1Kb] .« Ecce quomodo vetustas imponitur. Deponitur quoque vetustas culpae a Domino praeterita remittendo et gratia sua nos ab illis avertendo; futura non remittendo, sed gratiam qua ea vitemus conferendo. Et vetustas poenae ut minus timeatur hic, quasi 47 tyrannum ligando; in fine saeculi penitus exterminando. Sequitur, ut novum hominem induamus. Est autem triplex novitas. Prima a vetustate culpae originalis; secunda, a vetustate culpae actualis [Col. 0244B] vel pravae conversationis; tertia a vetustate corruptionis. Prima est ut aquilae, secunda ut accipitris, tertia ut colubri. De primo: »Renovabitur ut aquilae juventus tua [81 1Kb] .« Unde veterem hominem renovans Salvator venit. De secundo: »Plumescit accipiter, expandens alas suas ad austrum [82 1Kb] ,« et: »Renovamini spiritu mentis vestrae [83 1Kb] ,« et: »Induite novum hominem qui renovatur in agnitione Dei [84 1Kb] ;« de tertio: Coluber transit per foramen petrae, ibi relinquens pellem suam. Pellis est corruptio, petra Christus, foramen vulnus in manibus et pedibus, caverna lateris. Inde: »Veni in foraminibus petrae in cavernis maceriae [85 1Kb] .« Ecce veniet »propheta magnus, et ipse renovabit Jerusalem [86 1Kb] .« »Vidi, ait, coelum novum et terram novam, et mare [Col. 0244C] jam non est [87 1Kb] .« Nec solum ista. Nam ait: »Ecce nova facio omnia [88 1Kb] .« Quia »omnis creatura liberabitur a servitute corruptionis in libertatem gloriae filiorum Dei [89 1Kb] .« Quod ut cito impleatur, cum magno desiderio primum adventum dilecti: quaerit Ecclesia dicens sic: »O rex gentium, et desideratus earum, lapisque angularis qui facis utraque unum [90 1Kb] , veni, salva hominem quem de limo formasti [91 1Kb] .« Notandum quod dicitur rex desideratus lapis: rex per sapientiam, desideratus per benevolentiam, lapis per patientiam. Per sapientiam, qua Ecclesia gubernatur; per benevolentiam, qua homo reparatur; per patientiam, qua infirmitas nostra roboratur. Gubernatur, ne ambulet inordinate; [Col. 0244D] reparatur in Dei voluntate; roboratur, in charitate. De primo Jeremias: »Regnabit rex, et sapiens erit [92 1Kb] ;« de secundo: Alius propheta: »Veniet desideratus cunctis gentibus [93 1Kb] ;« de tertio Daniel: »Lapis excisus sine manibus de monte, qui contrivit statuam Nabuchodonosor [94 1Kb] .«

Tres sunt reges: Primus rex laborantium; secundus, rex morientium; tertius, rex gentium. Primus est corruptor injuriarum, secundus correptor animarum, tertius desideratus earum. Primus est judex saecularis: secundus, ferus singularis; tertius [Col. 0245A] est lapis angularis. Primus se exhibet pacis solidatorem opportunum; secundus pacis dissipatorem importunum; tertius facit utraque unum. De primo Judaei: »Non habemus regem nisi Caesarem [95 1Kb] ;« de secundo Salomon: »Aries dux gregis et non est rex qui resistat ei [96 1Kb] ;« de tertio: »Ego autem constitutus sum rex ab eo super Sion montem sanctum ejus.« Et subjunxit: »Postula a me, et dabo tibi gentes haereditatem tuam [97 1Kb] .« Ecce primus dicitur rex laborantium, corrector injuriarum. Judex saecularis se exhibens pacis solidatorem opportunum, rex laborantium sub inflicta necessitate; correptor injuriarum, ut potentes refrenentur severitate. Judex saecularis, ut judicet in puritate, se exhibens pacis solidatorem integritate, necessitate [Col. 0245B] calamitatis, severitate aequitatis, puritate veritatis, integritate unitatis.

Videamus ergo quod inflicta necessitas caput habet ad peccandum tentationem, pressurarum tribulationem, regum subjectionem. Haec enim tria commemorat David dicens: »Induxisti nos in laqueum, posuisti tribulationes in dorso nostro, imposuisti homines super capita nostra [98 1Kb] .« De primo Boetius [99 1Kb] .


Quid si terrarum libeat tibi
   Noctem relictam visere.
Quos miseri torvos populi timent,
   Cernes tyrannos exsules.

Ad secundum invitat Job reges sic: »Cumque sederem quasi rex circumstante exercitu, eram [Col. 0245C] tamen moerentium consolator.« Et adjecit: »Conterebam molas iniqui, et de dentibus ejus auferebam praedam [100 1Kb] .« In tertio docet David reges sequi Christum, dicens: »Opera manuum ejus veritas et judicium [1 1Kb] .« Unde Daniel propheta: »Omnia quae fecisti nobis, in vero judicio fecisti [2 1Kb] .« De quarto legitur quod congregatus est populus »quasi vir unus« ad faciendam vindictam de filiis Benjamin, qui in stupro occiderant uxorem levitae [3 1Kb] .« Et David: »In conveniendo populos in unum, et reges, ut serviant Domino [4 1Kb] .«

Secundus dicitur rex morientium, corruptor animarum, ferus singularis, se exhibens dispensatorem importunum. Rex morientium, quos in infernum demergit; corruptor animarum, quas veneno [Col. 0245D] fallaciae aspergit; ferus singularis, dum de umbra fallaciae in apertam et violentam tentationem emergit. Se exhibet dispensatorem importunum, dum conjunctos vinculo charitatis dispergit. Demergit, ut perpetuo affligantur; aspergit, ut pusillanimes terreantur; dispergit, ut unanimes dissolvantur. Hae quatuor proprietates competenter assignantur, quatuor regibus qui pugnaverunt contra quinque reges Sodomorum [5 1Kb] . Primae competit Amraphel, quod interpretatur dixi, ut caderet, [Col. 0246A] Sennaar, fetor eorum, scilicet fetor infernalium, qui »sicut oves in inferno positi sunt mors depascet eos [6 1Kb] .« Ab hoc se liberari dicebat Sapiens sic: »Liberasti corpus meum a perditione, a laqueo linguae iniquae; et addit, a rege iniquo [7 1Kb] .« Secundae competit Chodorlahomor, qui dicitur decorus manipulus, quia in manipulo coacervat mundi blanditias, quibus decipit incautos, quia insidiatur ut rapiat pauperem, rapere pauperem, dum attrahit eum [8 1Kb] .« Unde Paulus: »Timeo ne sicut serpens seduxit Evam astutia sua, ita corrumpantur sensus vestri [9 1Kb] .« Tertiae competit Thadal rex gentium, qui dicitur sciens jugum, quia sub jugo suo violenter trahit debiles. Inde Isaias: »Omnis violenta praedatio cum tumultu et vestimentum mistum sanguine.« [Col. 0246B] Et addit: »Jugum enim oneris ejus, et virgam humeris ejus et sceptrum exactoris ejus superasti [10 1Kb] .« Quartae competit Arioch rex Ponti qui dicitur ebrius, quia sicut ebrietas dissolvit hominem, sic diabolus firmos in charitate dissolvit. Hanc dissipationem plangit Jeremias factam in civitate Jerusalem sic: »Omnes portae ejus destructae; sacerdotes ejus gementes; virgines ejus squalidae, et ipsa oppressa amaritudine [11 1Kb] .« Isti quatuor reges pugnaverunt contra quinque reges Sodomorum. His quatuor modis solet diabolus impugnare quinque sensus nostros. Sodoma interpretatur caecitas, vel silentium pecudum. Haec sensualitas est, quam dum inhabitant sensus quinque excaecantur et bestiales fiunt. Sed et Lot captus ducitur qui interpretatur [Col. 0246C] declinans, scilicet cor humanum, quod, dum sensibus se inclinat, cum eis ab his quatuor captivatur. Sed Abraham, qui pater excelsus interpretatur, eos reducit, dum Deus Pater cor et sensus ad se convertit. De tertio rege dicitur quod sit rex gentium et desideratus earum lapis angularis faciens utraque unum. Rex gentium quas praedestinavit, desideratus earum, quas spiritu scientiae inflammavit. Lapis angularis, super quem Ecclesiam fundavit [12 1Kb] , in qua adunavit gentilem et Judaeum. Reconciliavit, ut ad laudandum Creatorem, sociaret hominem et angelum. De primo: »Quos praescivit et praedestinavit conformes fieri imagini Filii sui [13 1Kb] .« Et dicit Rex iis qui a dextris ejus erunt: »Venite, benedicti Patris mei, possidete [Col. 0246D] regnum quod paratum est vobis ab origine mundi [14 1Kb] .« De secundo: »Reposita est mihi corona justitiae, quam reddet mihi Dominus in illa die justus judex. Non solum autem mihi, sed iis qui diligunt adventum ejus [15 1Kb] .« Unde propheta: »Qui venturus est veniet, et non tardabit. Jam non erit timor in finibus nostris [16 1Kb] ,« etc. De tertio: »Lapidem quem reprobaverunt aedificantes, hic factus est in caput anguli [17 1Kb] .«

Lapis iste quandoque est in excelso. In imo, fundamentum; [Col. 0247A] in angulo, colligamentum; in excelso, emolumentum; in imo, fundamentum, in quo spirituale aedificium erigitur. Colligamentum, quo erectum aedificium roboratur. Emolumentum, quo aedificans remuneratur. De fundamento: »Fundamentum aliud nemo potest ponere praeter id quod positum est, qui est Christus [18 1Kb] .« De primo propheta: »Sternam per ordinem lapides tuos, et fundabo te in sapphiris [19 1Kb] .« Et jaspis primus ponitur in fundamento civitatis Dei. »Et ipse fundavit eam Altissimus [20 1Kb] .« De angulo, et Job: »Quis demisit lapidem angularem, cum me laudarent simul astra matutina, et jubilarent omnes filii Dei [21 1Kb] .« Audi fortitudinem ejus: »Diligam te, Domine, fortitudo mea, Dominus firmamentum meum, [Col. 0247B] et refugium meum, et liberator meus [22 1Kb] .« Super lapidem unum oculi septem, ait propheta [23 1Kb] . Inde: »Sugimus mel de petra oleumque de saxo durissimo [24 1Kb] .« In excelso est lapis abscisus de monte sine manibus [25 1Kb] . Ipse est emolumentum nostrum. Unde: »Posuisti in capite ejus coronam de lapide pretioso [26 1Kb] .« Sequitur: »Qui facit utraque unum [27 1Kb] .« Tres fecit uniones. Prima univit Judaeum et gentilem, secunda divinitatem et humanitatem, tertia creaturam et Creatorem: judaeum et gentilem in Ecclesia, divinitatem et humanitatem in una persona, creaturam et Creatorem in gloria. In prima facta est fraternitas, in secunda nobis ostensa est charitativa humilitas, in tertia apparebit [Col. 0247C] resurrectionis veritas. Fraternitatem unitam ostendit Paulus cum diceret, oleastrum insertum bonae olivae [28 1Kb] , id est Judaeos et gentiles, in una Ecclesia Christianorum. Unde idem: »Omnes in Christo unum sumus [29 1Kb] ;« et illud: »Estote solliciti servare unitatem spiritus in vinculo pacis [30 1Kb] .« Unde in Canticis: »Una est columba mea, formosa mea, una est [31 1Kb] ,« etc. Divinitatem et humanitatem unitam ostendit Ecclesia cum dicit: »Sicut anima rationalis et caro unus est homo, ita Deus et homo unus est Christus [32 1Kb] .« De charitate sic ait: »In charitate perpetua dilexi te: ideo attraxi te miserans [33 1Kb] .« Unio Creatoris et creaturae fiet, quando »erit unum ovile et unus pastor [34 1Kb] .« Veritas resurrectionis erit, quando absorpta erit mors in victoria [Col. 0247D] [35 1Kb] , quando corruptibile hoc induet incorruptelam, et mortale hoc immortalitatem [36 1Kb] . Tunc dicemus: »Surrexit Dominus vere [37 1Kb] ,« scilicet caput cum corpore, et apparuit Simoni, id est cuilibet obedienti. Quia igitur tanta est hujus regis potentia, sic est vocandus: »Veni et salva hominem, quem de limo formasti [38 1Kb] .« Hominem enim Deus formavit, diabolus deformavit, Christus reformavit. Formavit de limo, deformavit de fimo, reformavit auro purissimo. De limo terrae, fimo [Col. 0248A] culpae, auro gloriae. De primo: »Formavit igitur Dominus Deus hominem de limo terrae, et insufflavit in faciem ejus spiraculum vitae [39 1Kb] .« Secundi per suggestionem diaboli deformati, facti sunt ut stercus terrae, processu temporis »computruerunt quasi jumenta in stercore suo [40 1Kb] .« De tertio dicitur quod »Christus reformabit corpus humilitatis nostrae, configuratum corpori claritatis suae [41 1Kb] ,« quando plateae Jerusalem sternentur auro mundo [42 1Kb] .


Ecce iste venit saliens in montibus, transiliens colles.

[CARD.] Ac si dicat: Desiderabatur adjutorii ejus praesentia, et ecce iste venit. Venit, inquam, prae festinatione saliens, tanquam passum et cursum saltu accelerans; et salit in montibus, pede montes conculcans; [Col. 0248B] et transilit colles, eos sibi subjiciens. Montes autem vocat majores daemones, colles vero minores. Unde Zacharias: »Quis tu mons magne, coram Zorobabel in planum [43 1Kb] ?« ac si dicatur: Quis vel quantus es, o tu mons magne, Satana, cujus superbia, cujus praesumptio humiliatur et complanatur coram Zorobabel, per quem figuratus est Christus. Salit ergo Christus de monte in montem et colles transilit, cum minoribus daemonibus quadam facilitate subactis, pede comprimentis potentiae suae, unum de majoribus conculcat post alium, ambulans, sicut dicit Propheta, »super aspidem et basiliscum, et conculcans leonem et draconem [44 1Kb] .« Qui autem ejus prudentiam atque [Col. 0248C] potentiam effugere non possunt magni spiritus, ostendit mater, dicens de filio.


Similis est dilectus meus capreae hinnuloque cervorum.

[THO.] Similitudo est quam assignat praecedenti capitulo, quia salire et transire ad hinnulum et capream pertinet; sed etiam propter acutum visum, quia nisi acute videret, in discurrendo discernere non posset, in quos salire, et quos pertransire deberet. Per velocitatem, salientis desiderium; per visum, eligentis judicium: et sic in his duobus attendamus misericordiam et judicium, dicentes cum David: »Misericordiam et judicium cantabo tibi, Domine [45 1Kb] .« Hinnulo cervorum comparatur. Quia cum in forma Dei esset [46 1Kb] , parvulus natus [Col. 0248D] est nobis, filius datus est nobis [47 1Kb] . Vel cervi sunt patriarchae, de quibus natus est secundum carnem. Caprea Graece videndo nomen accepit, et solus Christus est qui videt vel agnoscit patrem, sed et alios faciet videre, quia de natura est capreae ut aliis visum praebeat. Per hinnulum, parvulum secundum carnem, per capream quae acute videt sapientiam incarnatam, quam cum desiderio exspectabant patres nostri et clamabant: »O sapientia 48 quae ex ore Altissimi prodiisti, attingens a fine usque ad [Col. 0249A] finem fortiter, disponensque omnia suaviter [48 1Kb] ,« veni ad docendum nos viam prudentiae [49 1Kb] . Quatuor sunt sapientiae. Prima dicitur metamorphosis, secunda physis, tertia hypothesis, quarta theos. Prima est sapiens homo pecus; secunda, homo homo; tertia, homo spiritus; quarta, homo Deus. Prima scribitur in corde stimulo diaboli; secunda stylo naturalis ingenii; tertia calamo Spiritus sancti; quarta procedit ex ore Altisssimi. Prima descendit ad inferiora, secunda versatur circa media, tertia suam investigat originem, quarta attingit a fine usque ad finem. Prima destruit, secunda instruit, tertia construit, quarta suaviter cuncta disponit. Prima est fugienda, secunda indulgenda, tertia appetenda, quarta appetenda et [Col. 0249B] invocanda sic: »Veni ad docendum nos viam prudentiae.« Prima est fugienda, quia destruit, nunc per deformitatem, nunc per conformitatem. Per deformitatem voluptatis; per conformitatem elationis. Deformat enim homo imaginem Dei ad quam factus est, sequendo voluptatem, »sicut equus et mulus quibus non est intellectus [50 1Kb] .« Conformat se Creatori suo per elationem. Ac si diceret: »Ascendam super altitudinem nubium, et similis ero Altissimo [51 1Kb] .« Secunda est indulgenda, quia instruit: »quaecunque enim scripta sunt ad nostram doctrinam scripta sunt [52 1Kb] .« Ista est physis quae tractat de rebus naturalibus visibilibus et invisibilibus: Invisibilia enim Dei a creatura mundi per ea quae facta sunt intellecta conspiciuntur sempiterna [Col. 0249C] quoque ejus virtus et divinitas [53 1Kb] .« Tertia est appetenda, quia construit. Ipsa enim aufert iniquitatem, introducit timorem, confert justitiam, custodit mandata, revelat occulta.

De primo, quidam poeta [54 1Kb] :

Virtus est vitium fugere, et sapientia prima
Stultitia caruisse.
De secundo: »Initium sapientiae timor Domini [55 1Kb] .« De tertio: »Beatus vir qui in sapientia morabitur, et qui in justitia meditabitur [56 1Kb] .« De quarto: »Quis sapiens et custodiet haec et intelligit mandata Dei [57 1Kb] .« Item. »Incerta et occulta sapientiae tuae manifestasti mihi [58 1Kb] .« Quarta, »attingit a fine usque ad finem [59 1Kb] .« A fine coeli, usque ad finem inferni: per medium [Col. 0249D] mundi, fortiter de coelo dejiciendo superbum, in mundo refrenando malignum, in inferno exspoliando avarum. Disponit suaviter, in coelo bonos angelos confirmando; in mundo, peccatores redimendo; in inferno, redemptos liberando. Aliter attingit a fine usque ad finem. A fine scilicet primae creationis usque ad finem extremae resolutionis, et hoc scilicet creando, recreando, reparando. Creando ex primordiali materia, recreando a culpa, reparando a miseria. Creando in pondere, numero et mensura: in pondere, scilicet in levitate et gravitate; in mensura scilicet augmento et diminutione; [Col. 0250A] in numero, scilicet in multitudine et paucitate. Recreando, in mensura aliquid agendi, ne sit immoderata et irrevocabilis progressio; in numero affectionum animi et virtutum, quae ab stultitiae deformitate, ad sapientiae formam decusque colligitur; in pondere voluntatis et amoris, ubi apparet quanti quidque in appetendo, fugiendo, proponendoque pendatur. Sed hoc animorum atque mentium mensura. Alia mensura cohibetur, et numerus alio numero formatur, et pondus alio pondere sapitur. In reparando scilicet post resurrectionem mensuram et numerum et pondus suscipiendo ab eo, qui est mensura sine mensura: cui aequatur quod de illa est, nec aliunde ipsa est, qui est numerus sine numero quo formantur omnia, nec formatur ipse [Col. 0250B] qui est pondus sine pondere, quo referuntur ut quiescant, quorum quies purum gaudium est, nec illud jam refertur ad aliud. Habebit ergo creatura tunc mensuram existendi sine numero, sine termino. Numerum pulchritudinis, quia »fulgebunt justi sicut sol in regno [60 1Kb] .« Pondus amoris quo diligunt Deum sine termino. Item. »Attingit a fine usque ad finem.« Idem. A coelo usque ad infernum. Tres sunt coeli et tria inferna. Primum coelum est supremus status conditionis; secundum, supra conditionem profectus virtutis; tertium est sublime contemplationis. Primus infernus est infirmus status conditionis, secundus sub conditione defectus iniquitatis, tertius profundum damnationis. Primum coelum et primus infernus dicuntur finis et finis; secundum [Col. 0250C] coelum et secundus infernus, finis et finis; tertium coelum et tertius infernus finis et finis. Ab uno istorum ad aliud discurrit Sapientia Dei, omnia disponens, justis claudens infernum et aperiens coelum. De ipso enim canitur: »Clavis David qui claudis et nemo aperit; aperis et nemo claudit, veni et educ vinctum de servitute et sedentem in tenebris et umbra mortis [61 1Kb] .« Per peccatum primi hominis, ne reverteretur ad regnum humanus spiritus est impeditus. Primo enim vinculis est ligatus; secundo carceri mancipatus; tertio tenebris involutus; quarto a Dei visione in umbra mortis detrusus, vinculis culpae, carceri corruptionis corporeae, tenebris mundanae miseriae. Umbra mortis, id est quibusdam [Col. 0250D] infernalibus claustris quibus differebatur a Dei visione. De primo David: »Funes peccatorum circumplexi sunt me [62 1Kb] .« Et: »Vae vobis qui trahitis iniquitatem in funiculis vanitatis, et quasi vinculum plaustri peccatum [63 1Kb] .« De secundo David: »Educ de carcere animam meam, ad confitendum nomini tuo [64 1Kb] .« Et Job: »Nunquid mare aut cetus sum ego, quia circumdedisti me carcere [65 1Kb] .« De tertio Job: »In tenebris stravi lectulum meum, et rursum post tenebras spero lucem [66 1Kb] .« De quarto Isaias: »Habitantibus in regione umbrae mortis lux orta est eis [67 1Kb] .« Inde oppressi patres antiqui, cum omni [Col. 0251A] instantia, clavem quae haec reseraret incommoda, sic invocabant: »O clavis David,« etc.

In divina pagina quatuor genera legimus clavium. Est enim clavis regni, clavis scientiae, clavis mortis et inferni, clavis David. De prima dicitur Petro: »Tibi dabo claves regni coelorum [68 1Kb] ;« de secunda: »Vae vobis, Pharisaei, qui tulistis clavem scientiae [69 1Kb] ;« de tertia in Apocalypsi. »Sum vivus et fui mortuus, et habeo clavem mortis et inferni [70 1Kb] ;« de quarta: »O clavis David.« Prima est sacerdotalis potestas et discretio; secunda est fidei perfectio; tertia est divini judicii occulta ordinatio; quarta est Christi incarnatio. Prima utitur Christi vicarius, secunda Christianus, tertia Antichristus. Quarta Dominus noster Jesus Christus. Prima itaque [Col. 0251B] ecclesiastica judicia decernit, secunda ad invisibilia nos mittit, tertia secretum regis aperit, quarta »claudit et nemo aperit, aperit et nemo claudit [71 1Kb] .« Prima ligat vel absolvit a difficultate omnes, secunda nos trahit magnitudine muneris, tertia tenet pugnantem sub incertitudine foederis, quarta educit vinctum de domo carceris, Prima inducit vel educit de Ecclesiae portis, secunda inducit in cubilibus aromatum et in hortis, sub tertia sudavit homo tanquam bellator fortis, quarta educit sedentem in tenebris et umbra mortis.

Prima claudit et aperit, id est ecclesiastica judicia decernit, quae magistri suspendendo vel promovendo claudunt vel aperiunt; peccatores qui intra Ecclesiam sunt, a quibusdam sacramentis suspendendo [Col. 0251C] et poenitentia onerando claudunt, aperiunt absolvendo. Item excommunicantes ab Ecclesia claudunt, aperiunt absolvendo. In primo itaque in ecclesiastica judicia decernit; in secundo magnitudine oneris gravat vel educit; in tertio in Ecclesiae portis inducit vel educit. In figura degradatorum, claudit Noe fenestram arcae corvo emisso [72 1Kb] . Inde est illud: »Redde rationem villicationis tuae: jam enim non poteris villicare [73 1Kb] .« Et Dominus ejecit de templo vendentes et ementes oves et boves, cum flagello facto de funiculis [74 1Kb] . Propter clausuram excommunicatorum clausit Dominus ostium a foris, scilicet arcae ne fluctus intrarent excommunicati. Inde in Apocalypsi: »Ejice foras atrium quod foris [Col. 0251D] est [75 1Kb] .« Et Lot claudit post tergum ostium domus suae ne Sodomitae intrarent [76 1Kb] . Sed clavis e diverso aperit, promovendo portas militiae, absolvendo eas qui in Ecclesia poenitent portas justitiae excommunicatos recipiendo. Portas Ecclesiae. De prima apertione clamat Judith. »Vos qui in turribus estis aperite portas, Dominus omnipotens fecit virtutem magnam [77 1Kb] .« De secunda: »Aperite mihi portas justitiae, et ingressus in eas confitebor Domino [78 1Kb] .« De tertia: »Urbs fortitudinis nostrae Sion, ponetur in ea murus et antemurale, aperite portas, et ingrediatur [Col. 0252A] gens justa [79 1Kb] ,« id est ab excommunicatione justificata.

Secunda clavis, scilicet scientiae quae est scientiae perfectio, tripliciter aperit. Aperit enim magistro cor sum peccator, aperit Deo, aperit proximo. Magistro per confessionem, Deo per devotionem, proximo per aedificationem. Primum affert tibi puritatem, secundum Deo suavitatem, tertium proximo sanitatem. De primo Dominus: »Ephpheta, quod est, adaperire [80 1Kb] ;« de secundo: »Aperi mihi, soror mea sponsa [81 1Kb] .« Item: »Ecce ego sto ad ostium et pulso. Si quis aperuerit mihi, introibo ad illum et coenabo cum illo et ipse mecum [82 1Kb] ;« de tertio: »Aperi, Libane, saltus tuos [83 1Kb] .« Libanus dicitur candidatio, id est cor justi quod aperitur, [Col. 0252B] dum cordis virtutes proximo ad aedificationem ostenduntur. Et fortis illa mulier; »manum suam aperuit inopi [84 1Kb] .« Haec enim ad invisibilia me trahit. Unde: »In simplicitate cordis quaerite illum; quoniam invenitur ab iis qui non tentant illum: apparet autem eis qui fidem habent in illum [85 1Kb] .« Magnitudine quoque muneris nos trahit. Audi munus: »Qui credit in eum etiam si mortuus fuerit vivet [86 1Kb] , perducit in cubilibus et in hortis aromatum. »Fideles, inquit, in dilectione acquiescent illi [87 1Kb] ,« id est qui habent fidem per dilectionem operantem. Acquiescent illi, voluntatem ejus sequendo. Vident enim se per hoc venturos ad cubile pacis et hortum dilectionis. Qui donum et pax est electis [Col. 0252C] Dei, id est donum pacis.

Tertia clavis Dei, mortis et inferni. Mors dicitur diabolus, sicut in eadem Apocalypsi: »Ecce equus pallidus et qui sedebat super eum nomen illi mors, et infernus sequebatur eum [88 1Kb] .« Mors est diabolus, equus pallidus anima ab eo possessa. Infernus qui sequendo eam se dignum facit inferno. Ipse enim prius mortificat in anima, secundo in corpore, tertio in horum obstinatione. In anima cogitando, in corpore operando, in utroque non poenitendo. Anima prius fit turpis, ut jam non dicatur ei. »Tota pulchra es, amica [89 1Kb] :« secundo infirmatur et clamat: »Sana me, Domine, et sanabor [90 1Kb] ;« tertio est mortua, quia »anima quae peccaverit, ipsa morietur [91 1Kb] .« Haec est puella defuncta in thalamo matris [Col. 0252D] [92 1Kb] . Primum fit cogitando, secundum delectando, tertium consentiendo. Haec est amphora quam duae mulieres portabant in terram Sennaar [93 1Kb] , in qua sedet impietas, qui mortuus est per opera. Ipse est adolescens defunctus jam extra portam civitatis [94 1Kb] . Hunc ergo portat aquila praegrandis, magnarum alarum largo membrorum ductu, sicut est in Ezechiele [95 1Kb] . Tertius est Lazarus quatridanus [96 1Kb] , operando in consuetudine, trahendo, delectando, operando, desperando. Inde propheta. »Quid est [Col. 0253A] Israel quod in terra inimicorum es [97 1Kb] ?« etc. Haec clavis dictum est occultum Dei judicium. Ipsa secretum regis aperit, quia nobis non patet qua de causa simus a Deo tentati. »Quis enim cognovit sensum Domini aut quis consiliarius ejus fuit [98 1Kb] ?« Judicia enim Dei abyssus multa [99 1Kb] . Item. »O altitudo divitiarum sapientiae et scientiae Dei! Quam incomprehensibilia sunt judicia ejus [100 1Kb] .« In hac pugnat homo sub incertitudine finis scilicet dubitatur an vincat. »Nemo enim scit utrum amore dignus sit an odio [1 1Kb] .« Sub hac vero pugnat tanquam bellator fortis, sciens quod »non coronabitur nisi qui legitime certaverit [2 1Kb] .« Quia non est corona ubi non est pugna. Inde Apostolus: »Bonum certamen certavi [3 1Kb] .« Hanc clavem aperit Dominus »dum nos [Col. 0253B] permittit a diabolo tentari, sicut Job [4 1Kb] .« Qui se existimat stare, videat ne cadat. »Tentatio vos non apprehendat nisi humana [5 1Kb] .« Haec timetur apertio. »Fidelis Deus qui non patietur vos tentari supra id quod potestis [6 1Kb] .« Haec est fiducia de clausura.

Quarta clavis est clavis David id est Christi incarnatio. Haec clausit uterum virginis, et nemo 49 aperit. Juxta Ezechielem: »Porta haec clausa erit, nemo ingredietur per eam [7 1Kb] .« Item. Haec aperuit nobis coelum et nemo clausit [8 1Kb] . Inde: »Tu devicto mortis aculeo aperuisti credentibus regna coelorum [9 1Kb] .« Inde tria nobis aperit: Aperit cor nostrum; aperit suum secretum, aperit et coelum; primum ad intelligentiam mandatorum et charitatis infusionem; secundum, in admirationem et spei [Col. 0253C] firmitatem; tertium, ad gloriae susceptionem. De primo: »Adaperiat Dominus cor vestrum in luce sua et in praeceptis suis [10 1Kb] «, etc. Et de gratiae infusione: »Rorate, coeli, desuper et nubes pluant justum, aperiatur terra et germinet Salvatorem [11 1Kb] .« De secundo: »Ecce ego Joannes vidi ostium apertum in coelo [12 1Kb] .« Item: »Coelum apertum est, et arca Dei visa est in eo [13 1Kb] .« Et: »Stephanus vidit coelos apertos [14 1Kb] .« Et de Christo: »Coeli aperti sunt super eum [15 1Kb] .« De tertio: »Fatuae virgines dixerunt: Domine, Domine, aperi nobis [16 1Kb] .« Et ad beatam Mariam: Paradisi portae per te nobis apertae sunt. Et Dominus spem fecit credentibus apericus paradisum, quod protoplastus clauserat. [Col. 0253D] »Ecce merces vestra cum eo, et opus illius coram illo [17 1Kb] [(3) 1Kb] .« In prima enim apertione opus suum ostendit; in secunda, mercedem suam nobis proponit; in tertia propositum porrigit. Sic claudit et aperit: In coeli apertione, »educet vinctum de domo carceris [18 1Kb] ;« in secreti apertione, sedentem in tenebris [19 1Kb] . In cordis apertione sedentem in umbra mortis [20 1Kb] . Ecce venit congregator, venit consolator, venit explorator: congregator dispersorum, consolator [Col. 0254A] pugnatorum, explorator bonorum et malorum. Tres fecit congregationes: primo congregavit credentes; secundo fratres; tertio virtutes, credentes in ecclesia; fratres in domo religiosa; virtutes in conscientia. De prima: »Aedificans Jerusalem Dominus dispersiones Israelis congregabit [21 1Kb] .« De secunda: »In brachio suo congregabit agnos [22 1Kb] .« De tertia: »Qui virtutes sine humilitate congregat quasi in ventum pulverem portat [23 1Kb] .« Ecce congregator est et in pugna consolator.

Assignat etiam nobis locum doctrinae, locum pugnae, locum medicinae: in claustro, in oratorio, in agro, in capitulo. In primo frater eruditur: in secundo bellum committitur; in tertio vulnus sanatur: primum in lectione, secundum in oratione, tertium [Col. 0254B] in confessione. De primo dicitur: »Intellectum tibi dabo et instruam te.« De secundo: »Benedictus Dominus Deus meus qui docet manus meas ad praelium et digitos meos ad bellum [24 1Kb] .« In tertio: »Sanat contritos corde et alleviat contritiones eorum [25 1Kb] .« De congregatione dicit propheta: »Virum stantem super murum litum ego video, et in manu ejus trulla caementarii [26 1Kb] .« Vir ille est divinitas; trulla humilitas, caementum quod lapides congregatos ligat est charitas. Trulla apponit caementum, dum Christus charitate ligat consortium fratrum: Unde: Congregavit nos in unum Christi amor [27 1Kb] . De consolatione in bello: »Ait angelus ad virum qui erat vestitus lineis: ingredere in medio rotarum, quae sunt subtus cherubim et imple manus tuas [Col. 0254C] prunis ignis, quae sunt subtus cherubim et effunde super civitatem [28 1Kb] .« Vir iste est Christus; rotae sunt conversationes humanae quae sunt subtus cherubim, quia sublimior est angelica natura quam humana; inter eas Christus ingreditur, quia »minoratus est paulo minus ab angelis [29 1Kb] ;« implevit manus igne, quia omnia opera ejus plena fuerunt charitate; super civitatem projecit, quando ea fratrum inflammavit charitate. Tertio, scrutabitur in lucernis. Unde vidit quidam virum, et in manu ejus funiculus mensoris, et dictum est ei: »Quo tu vadis? Et respondit: Ut metiar Jerusalem quanta sit longitudo et latitudo ejus [30 1Kb] ,« id est charitas, sicut dicit propheta: »Scrutabitur Jerusalem in lucernis [Col. 0254D] [31 1Kb] .« Quatuor sunt lucernae istae: Prima divini sermonis, secunda boni operis, tertia a Deo illuminatae rationis, quarta humanitas Salvatoris. De prima: »Lucerna pedibus meis verbum tuum [32 1Kb] .« Et: »Tu illuminas lucernam meam, Domine, Deus meus [33 1Kb] .« De secunda: »Sint lumbi vestri praecincti et lucernae ardentes in manibus vestris [34 1Kb] .« De tertia: »Lucerna corporis tui est oculus tuus [35 1Kb] .« Et Job: »Splendebat lucerna ejus super caput [Col. 0255A] meum, et ad lumen ejus ambulabam in tenebris [36 1Kb] .« De quarta: »Paravi lucernam meam Christo meo [37 1Kb] .« Prima scrutabitur contemptores mandatorum. Unde: »Si non venissem et locutus eis non fuissem, peccatum non haberent, nunc autem excusationem non habent de peccato suo [38 1Kb] .« Secunda scrutabitur pigros ad operandum. Unde: »Esurivi et non dedistis mihi manducare [39 1Kb] ,« etc. Salomon: »Piger propter frigus arare noluit, mendicabit ergo in aestate et non dabitur ei [40 1Kb] .« De tertia: »Cum cognovissent Deum, non sicut Deum glorificaverunt aut gratias egerunt, sed evanuerunt in cogitationibus suis [41 1Kb] .« De quarta: »Domine, qui te derelinquunt, confundentur, recedentes a te in terra scribentur [42 1Kb] .« Boni quoque his lucernis videbuntur [Col. 0255B] a Deo. De prima dicet: »In auditu auris obedivit mihi [43 1Kb] .« De secunda: »Esurivi et dedistis mihi manducare [44 1Kb] .« Et: »Laudent eam in portis opera ejus [45 1Kb] .« De tertia dicitur: »Qui ad justitiam erudiunt multos, fulgebunt quasi stellae in perpetuas aeternitates [46 1Kb] .« De quarta: »Vos qui secuti estis me sedebitis super sedem judicantes duodecim tribus Israel, dicit Dominus [47 1Kb] .«


Similis est dilectus meus capreae hinnuloque cervorum.

[CARD.] Cui verbo concordat Job dicens de Christo: »Prudentia ejus percussit superbum, et obstetricante manu ejus, eductus est coluber tortuosus [47* 1Kb] .« Est igitur Christus capreae similis in acumine visus, et clare videt astutias diaboli, et ab ejus prudentia [Col. 0255C] se non potest occultare superbus; quia, sicut dicit Salomon in Parabolis: »Infernus et perditio coram Domino [48 1Kb] .« Ipse quoque similis est hinnulo cervorum, qui serpentes extractos de cavernis interficit. Nam, obstetricante manu divinae potentiae de mentibus peccatorum male praegnantium educitur diabolus, qui est coluber tortuosus. Quia vero dixerat: Ecce iste venit saliens, ut ostendat celeritatem et festinantiam advenientis, statim subdit:


En ipse stat post parietem nostrum, respiciens per fenestras, et prospiciens per cancellos.

[THO.] Paries caro nostra est quam assumpsit; fenestrae sunt sensus corporis, per quos vita et mors intrat ad animam. Unde Jeremias: »Ascendit mors [Col. 0255D] per fenestras vestras [49 1Kb] .« Si enim videmus »mulierem ad concupiscendam per eam [50 1Kb] ,« intrat mors oculos nostros. Si vero quis pulchrum mundum inspiciat, et laudet Creatorem, intrat vita per fenestras oculorum. Per has ergo aspicit sponsus, surgere sponsam admonet, et relinquere corporea et quaerere incorporea. »Quae enim videntur temporalia sunt, quae vero non videntur aeterna [51 1Kb] .« Quod autem dicitur respicere per cancellos, qui sunt angusta foramina, hoc est quod anima quandiu est [Col. 0256A] in corpore, non potest nudam et apertam capere Dei sapientiam. Paries iste dici potest lectulus, de quo dicit eadem: »In lectulo meo quaesivi per noctes quem diligit anima mea [52 1Kb] ,« scilicet in utero Virginis in quo quasi in pariete latuit, quasi in lectulo nostrae infirmitatis cubavit, nec solum in isto. Tres enim sunt Christi lectuli: Primus in Virginis utero, secundus in praesepio, tertius in crucis patibulo: primus est floribus ornatus, secundus muneribus honoratus, tertius vulneribus purpuratus; floribus virtutum, muneribus magorum, vulneribus clavorum. In primo, fons est visibilis; in secundo, inventus est humilis; in tertio, apparuit passibilis. Visibilis secundum quod »in terris visus est et cum hominibus conversatus est [53 1Kb] .« Humilis, [Col. 0256B] quia »exinanivit semetipsum formam servi accipiens [54 1Kb] ;« passibilis, quia »Christus passus est pro nobis, vobis relinquens exemplum [55 1Kb] .« In primo invenit dilectum sponsi amicus, in secundo magus, in tertio latro crucifixus. Cum esset in primo »Joannes exsultavit [56 1Kb] ;« ad secundum, angelus cantavit, pastor laudavit [57 1Kb] , magus adoravit, in tertio latro oravit: exsultavit cum tripudio, cantavit: »Gloria in excelsis Deo, laudavit, viso miraculo [58 1Kb] ;« adoravit cum myrrha, et thure, et auro [59 1Kb] ; oravit, ne excluderetur a regno. In primo jacuit inter gratiam et legem, in secundo inter asinum et bovem, in tertio inter latronem et latronem [60 1Kb] . Inter gratiam et legem, ut, mediante Christo, vetera abjiciantur et novitas assumatur, ut »exuentes veterem hominem [Col. 0256C] cum actibus suis et induentes novum hominem [61 1Kb] ,«---»in novitate vitae ambulemus [62 1Kb] ; inter asinum et bovem, ut per Christum simpliciores a sapientibus erudiantur, unde: »Si occupatus fuerit homo in aliquo delicto, vos, qui spirituales estis, hujusmodi instruite in spiritu lenitatis [63 1Kb] .« Inde: »Boves arabant et asinae pascebantur juxta illos [64 1Kb] ;« inter latronem et latronem, ad ostendendum quam misericors est poenitentibus, quam severus judex obstinatis Christus in judicio invenietur. In nobis quoque tres lectulos morales ei paremus, sicut ait mulier de Eliseo: »Animadverte quod vir sanctus est iste qui transit per nos. Faciamus ei coenaculum parvum et ponamus in eo lectum, et mensam, [Col. 0256D] et sellam, et candelabrum [65 1Kb] .« Coenaculum istud est cor nostrum.

In eo ponamus prius triplicem lectulum puero nostro, ut ibi quaesitus inveniatur. Primus est virtus humilitatis; secundus, patientia in adversis; tertius, puritas cordis: primus, est moeroris; secundus, doloris; tertius, amoris. De primo: »Lavabo per singulas noctes lectum meum, lacrymis meis stratum meum rigabo [66 1Kb] .« De secundo: »Dominus opem ferat illi super lectum doloris ejus [67 1Kb] .« De tertio: [Col. 0257A] »Lectulus noster floridus [68 1Kb] .« Inde est quod in Canticis istis, tertio ponitur lectulus: »In lectulo meo quaesivi per noctes quem diligit anima mea [69 1Kb] .« Item: »Lectulum Salomonis sexaginta fortes ambiunt [70 1Kb] .« Item lectulus noster floridus [71 1Kb] . In primo, exprimimus vagitus pueriles quasi in praesepio; in secundo, dolores quos sustinuit Christus in patibulo; in tertio, anima nostra unus spiritus fit cum Deo, tanquam humanitas conjuncta divinitati in virgineae puritatis utero. Faciamus et mensam puero. Haec mensa est bonum propositum. In hac mensa apponuntur tria canistra magistri pistorum, qui erant in carcere cum Joseph, de quibus comedebant volucres [72 1Kb] . Memoria, intelligentia, voluntas, quibus, dum male utimur volucres, id est daemones [Col. 0257B] pascuntur. Sed apponantur tres propagines vitis, de quibus magister pincerna, propinabat regi [73 1Kb] .« De prima vinum album, de secunda subrufum, de tertia rubeum. Primum est candor castitatis, secundum fervor charitatis, tertium in passione effusio sanguinis. Haec sunt tria genera hominum in carcere, scilicet hujus mundi; pistor, id est digni morte peccatores; pincerna, id est Deo seipsos reconciliantes; Joseph, id est despicientes mundum et in coelis conversantes [74 1Kb] . In hac datur ferculum bonae voluntatis.

Haec est triplex. Prima voluntas est proficere proximo; secunda, proficere nobis in bono; tertia, proficere divinae voluntati concordando. De prima dicitur Petro: »Pasce oves meas [75 1Kb] ;« de secunda: »Comedite pinguia et bibite mulsum [76 1Kb] ;« de tertia: [Col. 0257C] »Meus cibus est ut faciam voluntatem ejus qui misit me [77 1Kb] .« Prima est bona, secunda beneplacens, tertia perfecta. Divina quoque voluntas trifaria est: prima, ut homo convertatur; secunda, ut accendatur; tertia, ut beatificetur. De prima: »Nolo mortem peccatoris, sed ut convertatur et vivat [78 1Kb] .« De secunda: »Ignem veni mittere in terram, et quid volo nisi ut ardeat [79 1Kb] .« De tertia: »Pater, volo, ut ubi sum ego, illic sit et minister meus [80 1Kb] .« Ista est bona, beneplacens et perfecta. Prima in remissione, secunda in promissione, tertia in exhibitione: 50 remissionem peccatorum; promissionem futurorum bonorum; in retributione praemiorum. Faciamus et sellam judicis huic puero. In hac tria judicia considerantur. [Col. 0257D] Primum, ut de proximo judicare non praesumas; secundum, ut propria peccata tibi cognita arguas; tertium, ut ignorata judicanda Deo relinquas. De primo: »Tu quis es qui judicas fratrem tuum [81 1Kb] ?« »In hoc enim quod alium judicas, teipsum condemnas [82 1Kb] .« Item: »Nolite judicare et non judicabimini [83 1Kb] .« De secundo: »Quod si nosmetipsos dijudicaremus, non utique judicaremur [84 1Kb] .« De tertio: »Qui autem judicat me, Dominus est [85 1Kb] .« Quisquis sedet in hac sella, debet habere cathedram [Col. 0258A] doctoris, tribunal judicis, thronum regis. Primo enim se debet homo erudire, ut agnoscat malum quod fugiat, et bonum quod faciat [86 1Kb] , et ecce doctor in cathedra et Ecclesia. Secundo, pro peccatis debet se judicare dignum morte aeterna [87 1Kb] . De bonis etiam se judicet inutilem servum [88 1Kb] : ecce judex in tribunali. Tertio se regat vitia deprimendo, virtutes promovendo; ecce homo in throno. Pro primo: »Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit [89 1Kb] .« De secundo: »Omnes vos oportet stare ante tribunal judicis [90 1Kb] .« De tertio: In excelso throno vidi sedere virum, quem adorat multitudo angelorum [91 1Kb] .

Notandum quod tria sunt instrumenta in quibus [Col. 0258B] lumen propinatur, scilicet lucerna, lampas, candelabrum. Prima solet fieri de terra, et est vilior; secunda de cinere, sed ignis coctione et fit purior; tertia de argento et auro purior et pretiosior: lucerna carnis sensificatae; lampas simplicis conscientiae; candelabrum intelligentiae et sapientiae. De primo: »Tu illuminas lucernam meam, Domine [92 1Kb] .« De secundo Job: »Deridetur simplicitas justi, lampas contempta apud cogitationes divitum [93 1Kb] .« De tertio in Apocalypsi: »Veniam et movebo candelabrum tuum de loco suo [94 1Kb] .« Primum illuminat ad operandum, secundum, ad discretionem bonorum et malorum, et diligendum Deum; tertium, ad cognitionem coelestium. De primo: »Sint lumbi vestri praecincti [95 1Kb] et lucernae ardentes in manibus vestris [96 1Kb] .« [Col. 0258C] De secundo: »Prudentes virgines ornaverunt lampades suas [97 1Kb] .« In figura tertii positum est candelabrum in tabernaculo Moysi [98 1Kb] . Pro primo: Vidit Ezechiel virum igneum a renibus infra [99 1Kb] , qui pro secundo, erat quasi flamma ignis a renibus supra [100 1Kb] . Propter tertium: Vir ille in Apocalypsi habebat oculos quasi flammam ignis; vel, si placet, tota illuminatio sit in candelabro quod in tabernaculo Moysi septem habebat brachia [1 1Kb] , propter Spiritum sanctum septiformiter illuminantem [2 1Kb] . Illuminat enim exterius, illuminat interius: exterius, signa visibilia exhibendo; interius, gratiam invisibilem inspirando; exterius tripliciter: Verbo, miraculo, exemplo; in verbo, spiritu pietatis; miraculo, spiritu timoris; [Col. 0258D] exemplo, spiritu fortitudinis. In verbo docet Dei et proximi amorem; in miraculo timere mira facientem; in exemplo fortem esse ad passionem. Brachia ista sunt ad sinistram medii stipitis. Tria alia sunt ad dexteram medii stipitis. Primum trium est in inferiorum administratione, et dicitur spiritus scientiae; secundum in praevidendis insidiis, et perplexitate, et dicitur spiritus consilii; tertium est intelligentia invisibilium Dei, et dicitur spiritus intelligentiae. Medius stipes est in Dei contemplatione [Col. 0259A] et saporosa dilectione, et dicitur spiritus sapientiae. De primo: »Qui bene ministraverit bonum gradum acquiret [3 1Kb] .« Item: »Sacerdotes qui bene ministraverint, duplici honore digni habeantur [4 1Kb] .« Unde illa fortis mulier consideravit semitas domus suae et panem otiosa non comedit. De secundo: »Estote prudentes sicut serpentes [5 1Kb] .« Et: »Nervi testiculorum Leviathan perplexi [6 1Kb] .« De tertio: »Invisibilia Dei a creatura mundi per ea quae facta sunt intellecta conspiciuntur [7 1Kb] .« Et addit de quarto: »Sempiterna quoque ejus virtus et divinitas [8 1Kb] .« Hic est stipes medius, scilicet spiritus sapientiae. Unde surgunt alia. Caro humana paries est; fenestrae et cancelli, per quas aspicit sensus carnis et humani sunt affectus, per quos experimentum accepit [Col. 0259B] humanarum necessitatum, per quos »languores nostros ipse tulit et dolores nostros ipse portavit [9 1Kb] .« Et bene stat, quia solus in carne fuit qui peccatum carnis non sensit. Stetit etiam per divinitatis potentiam, qui per carnis infirmitatem occubuit. Dicit enim: »Spiritus quidem promptus est, caro autem infirma [10 1Kb] .«

Quinque sunt parietes qui visum impediunt. Primus concupiscentia; secundus consensus, tertius actus; quartus, consuetudo; quintus, contemptus. Devita primum et alii cessabunt, et jam non restat nisi unus sensus carnis. De quo gloriari potes et dicere. En ipse stat post parietem nostrum. Sed cavendum est tibi, ut apertas semper inveniat fenestras, [Col. 0259C] et cancellos quosdam confessionum tuarum sponsus. Ad quinque fenestras possumus aperire: ad cavendum, ad compatiendum, ad exemplum, ad materiam laudis, ad signum contemplationis. Ad cavendum aperta est fenestra arcae, et emissa est columba, si diluvium recessisset [11 1Kb] . Sic per sensus nostros comperimus quae nobis cavenda sunt. Ad compatiendum respiciebat sponsus per fenestras nostras [12 1Kb] , quia corporis sensibus expertus est miserias ad compatiendum nobis. Ad exemplum quod innuit illa fenestra solarii, per quam Raab meretrix dimisit exploratores Jericho, dicens eis ut ascenderent ad montem spectantes [13 1Kb] , et inde sumamus exemplum. Ad materiam laudis, quando simpliciter contemplamur creaturas, ut Creatorem laudemus [Col. 0259D] in eis. Caro nostra est meretrix illa, quae aperit nobis sensus, ut tendamus ad montana, id est magnos viros spectantes, et inde sumamus exemplum. »Isti ut nubes volant, et quasi columbae ad fenestras suas [14 1Kb] .« Ad signum contemplationis, quando ad coelum sensus erigimus, in signum devotionis quae extenditur ad coelestia quae contemplamur. Unde Daniel orabat solus in coenaculo suo apertis fenestris contra Jerusalem [15 1Kb] . Istae tamen fenestrae raro et breviter aperiendae sunt.

[Col. 0260A] Videndus est triplex ortus Domini. Primus in mundo; socundus, in corde humano; tertius in coelo: primus de matre, secundus in fratre, tertius de patre: primus humilis, secundus amabilis, tertius desiderabilis. Primus humilis; quia per eum Deo reconciliamur [16 1Kb] . Secundus amabilis, per quem in dilectione accendimur. Tertius desiderabilis, in quo Christi haeredes efficiemur [17 1Kb] ; de primo: Factus est pro nobis maledictus, ut nos liberaret a maledicto [18 1Kb] ;« de secundo: »Ipse prior dilexit nos [19 1Kb] ;« de tertio: »Qui nos regeneravit in haereditatem incorruptibilem et incontaminatam et immarcescibilem conservatam in coelis [20 1Kb] :« incorruptibilis, quia non patietur defectum; incontaminata, quia ibi non erit peccatum. Immarcescibilis, quia ibi nullus [Col. 0260B] patietur taedium: in primo: »Verbum caro factum est [21 1Kb] ;« in secundo: »Et habitavit in nobis [22 1Kb] ;« in tertio: »Vidimus gloriam ejus, gloriam quasi unigeniti a Patre plenum gratiae et veritatis [23 1Kb] .« In primo factus est reconciliationis instrumentum; in secundo amoris incentivum; in tertio futurae haereditatis argumentum; de primo: Nemo venit ad Patrem nisi per me [24 1Kb] ;« de secundo: »Ignem veni mittere in terram, et quid volo nisi ut ardeat [25 1Kb] ?« de tertio: »Opera quae ego facio ipsa testimonium perhibent de me [26 1Kb] .« in primo, illuxit nobis dies resurrectionis suae; in secundo, reparationis antiquae; in tertio, felicitatis aeternae. Hic triplex ortus fit contra triplex incommodum. Homo enim [Col. 0260C] in paradiso perdidit incorruptionis gloriam, Unde: »Quacunque die comederis de ligno, morte morieris [27 1Kb] ;« et dignitatis praerogativam: Qui homo cum in honore esset, non intellexit; comparatus jumentis insipientibus, et similis factus est illis [28 1Kb] .« Perdidit et plenitudinis abundantiam. Unde: »Maledicta terra in opere tuo non dabit fructum suum [29 1Kb] .«

Contra hoc triplex incommodum fecit Dominus triplex promissum per prophetam. Contra primum: Mortui mei vivent, interfecti mei resurgent [30 1Kb] ,« contra secundum: »Dabo eis in civitate mea, et in muris meis locum, et nomen melius a filiis hominum [31 1Kb] .« Contra tertium: »Oculus non vidit, Deus, absque te, quae praeparasti diligentibus te [32 1Kb] .« Dedit [Col. 0260D] et triplex signum: »Ecce virgo concipiet, et pariet filium [33 1Kb] .« Hic per incorruptam Virginem datur signum incorruptionis. Per primum ortum: »Et vocabitur Emmanuel [34 1Kb] , quod dicitur, nobiscum Deus: ecce signum recuperandae plenitudinis et dignitatis. Per secundum ortum: »Butyrum et mel comedet [35 1Kb] :« ecce signum recuperandae plenitudinis. Per tertium ortum datur nobis. Propter istos tres ortus, in Natali Domini tres missae celebrantur. Propter ortum de priore, canitur prima. »Dominus [Col. 0261A] dixit ad me [36 1Kb] .« Propter ortum in fratre, canitur secunda: »Lux fulgebit hodie super nos [37 1Kb] .« Propter ortum de matre, canitur tertia: »Puer natus est nobis [38 1Kb] .« De quo sequitur: »Et vocabitur nomen ejus admirabilis, consiliarius, Deus fortis, pater futuri saeculi, princeps pacis [39 1Kb] .« Admirabilis fuit in nativitate; consiliarius, in praedicatione; Deus, in miraculorum exhibitione; fortis in passione; pater futuri saeculi, in resurrectione; Princeps pacis, in resurrectione et ascensione et sancti Spiritus missione. Vel moraliter: Admirabilis, in conversione; consiliarius, in conversatione; Deus, in peccatorum remissione; fortis, adjuvans in tentatione; pater futuri saeculi, in promissione; princeps pacis, in retributione. Primus ortus est mirabilis, [Col. 0261B] quia contra naturam; secundus inaestimabilis, quia praeter naturam; tertius incomprehensibilis, quia super naturam. Secundum naturam fiunt ea in quibus operantur tantum causae inferiores, sicut humana est nativitas. Contra naturam sunt ea in quibus operantur causae superiores in rebus inferioribus, ut cum asina locuta est [40 1Kb] et vis infertur naturae. In nativitate Christi concurrerunt superiores et inferiores causae. Quod enim natus est homo de matre, faciunt inferiores causae. Quod vero sine viri semine, faciunt causae superiores. Praeter naturam fit, ubi causae superiores operantur in rebus inferioribus, nec tamen vis infertur naturae, ut sit in peccatorum remissione. Supra naturam fit, ubi causae superiores operantur in rebus superioribus, [Col. 0261C] ut in nativitate aeterna, quae est Filii a Patre, et in Trinitate, et in caeteris quae miranda sunt potius quam ratione investiganda.


En ipse stat post parietem nostrum, respiciens per fenestras, prospiciens per cancellos.

[CAR.] Alia littera, per retia, in quo verbo Dei venientis notantur beneficia. Dicit ergo: En ipse stat, quasi nos juvare et pro nobis pugnare paratus. Stat autem post parietem nostrum. Hic est paries ad quem se convertit Ezechias et flevit [41 1Kb] , videlicet obstaculum divinae visionis et cognitionis ex peccato primi parentis. Post hunc parietem stat Dominus assistens nobis, et videns nos, licet non videatur a nobis, et ipse est respiciens per fenestras nostras. Nam de [Col. 0261D] supernis respiciens animam, per occultam inspirationem, illuminat fenestras sensuum nostrorum, ne per ipsas mors intret domos conscientiarum nostrarum, sicut dicit Jeremias: Mors ascendit per fenestras nostras, ingressa est domos nostras [42 1Kb] « Ipse quoque prospicit per retia, et suo respectu omnia tentationum genera quae pedibus nostris expandit diabolus, evanescere facit. Ipse est enim ille rex, qui sedit in solio judicii, sicut dicit Salomon: »Et dissipat omne malum intuitu suo [43 1Kb] .« Sequitur:


Et dilectus meus loquitur mihi.

[Col. 0262A] [THO.] Ad hoc venerat ut eam instrueret. Vocat ergo eam, et invitat a carnalibus ad spiritualia, a visibilibus ad invisibilia, a lege ad Evangelium. Venit, accelerat, appropiat, adest, respicit, alloquitur. Nihil horum sponsae effugit industriam. Venit in angelis, accelerat in patriarchis, appropiat in prophetis, adest in carne, respicit in miraculis, alloquitur in apostolis. Vel sic: Venit affectu, studio miserandi accelerat. 51 Zelo subveniendi appropiat. Adest praesentibus. Aspicit in futuris, loquitur omnibus, docens et »suadens de regno Dei [44 1Kb] .« In his advertimus gratiam operantem et cooperantem. Venit morando, accelerat liberando, appropiat sanando. Ecce gratia operans. Adest adjuvando, respicit conservando, alloquitur consummando. Inchoat per contritionem, liberat [Col. 0262B] per confessionem, sanat per satisfactionem. Adjuvat per bonam voluntatem, conservat perseverantem, consummat per consolationem promissorum. Sponsus loquitur sponsam invitans ad bravium, instruens ad cursum, complanans stadium. Invitat ad bravium, promittendo; instruit ad cursum, praecipiendo; complanat stadium prohibendo. Promittendo vitam apostolorum, praecipiendo opera virtutum, prohibendo maculas vitiorum. Audi promissum: »Dicet rex iis qui a dextris ejus erunt: Venite, benedicti Patris mei [45 1Kb] ,« etc. Audi praeceptum: »Diligite inimicos vestros, benefacite his qui vos oderunt [46 1Kb] .« Audi prohibitionem: »Nolite judicare et non judicabimini [47 1Kb] .« Unde Paulus: »Sermo Dei vivus est et efficax, et penetrabilior, omni gladio ancipiti [Col. 0262C] ad exstirpandos stirpes vitiorum [48 1Kb] .« Vivus ecce vitam: »efficax,« ecce opus virtutum; »et penetrabilior omni gladio ancipiti,« ad exstirpandos stirpes vitiorum. Et iste sermo sive prolatibilis, sive qui est Filius Dei pertingit »usque ad divisionem animae et spiritus [49 1Kb] .« Per animam, carnalia; per spiritum, spiritualia signantur peccata, inter quae discernit sermo Dei. Spiritus tres habet vires: prima est qua temporalia prudenter administrantur; secunda est qua coelestia speculatur; tertia qua Deum contemplatur. Animalitas quoque tres habet vires: prima est qua temporalia concipit; secunda est qua concepta concupiscit; tertia qua concupitis miserabiliter se subjicit. Et inter haec discernit sermo Dei. Est [Col. 0262D] etiam »discretor compagum et medullarum [50 1Kb] .« Compages sunt convenientiae et similitudines rerum, inter quas discernere nos docet ne similitudine fallamur. Aliquando enim parcitatem similat avaritia, et remissio gravitatem, etc. Sed propter haec discernit Deus medullas spiritus. Medullae spiritus sunt devotiones. Medullae animalitatis sunt concupiscentiae carnales. Inter quas sermo Dei etiam discernit et nos discernere facit. Etiam est discretor operationum, scilicet quae sit bona, quae mala. Similiter et discreta est intentionum, quae scilicet sit bona, quae mala, quae discreta, quae indiscreta. Dilectus iste [Col. 0263A] non est alius quam Dei Filius, per quem nobis dilectus loquitur, dum per eum Patris voluntas nobis revelatur. Prius enim locutus est per patriarchas, postmodum per prophetas; »novissime locutus est nobis in Filio suo, quem constituit haeredem universorum, per quem fecit et saecula [51 1Kb] .« Iste sermo Dei est Filius Dei. Hic tria fecit: Aufert culpam ad bene operandum, confert gratiam, donat vitam aeternam. Primum facit viae complanationem, secundum facit dilectionem, tertium confert glorificationem. Unde: »Ego sum via, veritas et vita [52 1Kb] .« Quamvis ordine converso dicat Apostolus: »Vivus,« ecce vitam: »Efficax,« ecce opus virtutum, ut supra dictum est.

Tres sunt filii. Filius irae, filius adoptionis, filius gratiae. Primus est genitus, secundus regeneratus, tertius unigenitus. Genitus ex sanguinibus et voluntate [Col. 0263B] viri [53 1Kb] , et voluntate carnis. Regeneratus, quia natus est ex Deo per sacramentum poenitentiae et baptismatis. Unigenitus patris et filius Virginis. De primo Apostolus: »Omnes natura sumus filii irae [54 1Kb] ;« de secundo: »Accepistis spiritum adoptionis, in quo clamamus: Abba, Pater [55 1Kb] , nam »Spiritum sanctum in filios adoptionis effudit [56 1Kb] ,« de tertio legitur: Christus est Filius Dei per naturam, filius autem virginis per gratiam. Primus accepta portione substantiae, abiit in villam ut pasceret porcos [57 1Kb] . Secundus benedictionem patris meruit, dum consilio matris patri parat pulmentum [58 1Kb] . Occidens et excorians duos hoedos optimos. Occidite, id est mortificate membra vestra, quae sunt super terram [59 1Kb] . Item: »Mortui enim estis, et vita vestra abscondita est [Col. 0263C] cum Christo in Deo [60 1Kb] . Beati mortui qui in Christo moriuntur [61 1Kb] .« Excoriare docebat Moyses sic: »Cum obtuleris sacrificium Domino de bobus, detrahes pellem [62 1Kb] .« Inde: »Exspoliavi me tunica mea, quomodo induar illa [63 1Kb] ?« Item: »Tulerunt pallium meum custodes murorum [64 1Kb] .« Hoc pallium reliquit Joseph in manu meretricis dominae [65 1Kb] .

Debemus habere pallium, id est conversationem, quod peccata nostra Deo occultet; quod intuentes laetificet; quod fluxus saeculi dissipet. Primum fuit Rebeccae, quo se abscondit a facie Isaac [66 1Kb] ; secundum Mardochaei: Cum egrederetur, ait, Mardocheus, de palatio a conspectu regis, erat indutus pallio serico et hyacinthino [67 1Kb] . Unde »tota civitas [Col. 0263D] exsultavit. Tertium pallium Eliae, quod reliquit in terram, cum ascenderet [68 1Kb] , cujus tactu Jordanis divisus est [69 1Kb] . Audi coquentem: »Nonne cor nostrum ardens erat in nobis de Jesu [70 1Kb] ?« Et: »Concaluit cor meum intra me.« Item. »Lampades ejus lampades ignis atque flammarum [71 1Kb] .« Tertius a patre mittitur in Sichimis, ut videat si cuncta prospere agantur erga fratres suos [72 1Kb] . Primum igitur destituit Pater spoliis gratuitorum et bonorum naturalium; secundum [Col. 0264A] sibi instituit »populum acceptabilem sectatorem bonorum operum [73 1Kb] ;« tertium »constituit haeredem universorum [74 1Kb] .« Primus est per quem fecit inferni vincula; secundus est pro quo fecit miracula; tertius »per quem fecit et saecula [75 1Kb] ,« primus est fetor spurcitiae; secundus odor justitiae; tertius »splendor gloriae et figura substantiae.« Primus vitio pusillanimitatis fetorem peccatorum faciens statuendus est ad sinistram cum hoedis; secundus auxilio fortitudinis suae maculas peccatorum fugiens jam conversatur in coelis, postmodum vagaturus est cum angelis; tertius »portans omnia verbo virtutis suae purgationem faciens peccatorum sedet ad dexteram majestatis in excelsis [76 1Kb] .« Iste est Filius Dei qui commendat charitatem suam in nobis, dum more humano causas, quibus a nobis debet diligi per Apostolum [Col. 0264B] hic ostendit. Tres sunt causae istae: quia dives, quia sapiens, quia pulcher. Dives in omnium possessione, sapiens in omnium rerum creatione, pulcher in hominum recreatione, et in divinitate, et in humanitate. Potens in mundi gubernatione: »Quem constituit haeredem universorum;« ecce primum: »Per quem fecit et saecula;« ecce secundum: »Qui cum sit splendor gloriae et figura substantiae [77 1Kb] ;« ecce tertium: »Portansque omnia verbo virtutis suae: purgationem peccatorum faciens;« ecce quartum: De primo: »Tui sunt coeli et tua est terra [78 1Kb] ;« de secundo:« In quo sunt omnes thesauri sapientiae et scientiae absconditi [79 1Kb] ;« de tertio: »Ecce tu pulcher es, dilecte mihi, et decorus [80 1Kb] ;« de quarto: »Potestas ejus potestas aeterna, quae [Col. 0264C] non auferetur, et regnum ejus quae non corrumpetur [81 1Kb] .« Haec enim quatuor solent jactare amantes. Unde Virgilius [82 1Kb] de primo:

Quam dives nivei pecoris, quam lactis abundans.
Pro secundo:

Canto quae solitus si quando armenta vocabat
Amphion Dircaeus.
De tertio:

Nec sum adeo informis, nuper me in littore vidi,
Cum placidum ventis staret mare.
De quarto:

Mille meae Siculis errant in montibus agnae.

Est adhuc unde eum plus diligas: Pro nobis enim dives depauperatus, sapiens stultus reputatus, pulcher [Col. 0264D] obscuratus, potens infirmatus. De primo: Christus cum dives esset, propter nos egenus factus est, ut inopia illius divites essemus [83 1Kb] : de secundo: improperatum est ei: »Daemonium habes [84 1Kb] ;« de tertio: »Vidimus eum quasi leprosum et percussum a Deo et humiliatum, et non est ei species neque decor [85 1Kb] ;« de quarto: »Factus est obediens usque ad mortem [86 1Kb] .« Iste est in spiritualibus et coelestibus divitiis. De primis: »An divitias bonitatis Dei et longanimitatis [Col. 0265A] et patientiae contemnis [87 1Kb] ?« De secundis: »Inhabita terram et pasceris in divitiis ejus [88 1Kb] .« Utrasque possidebis, si pauper fueris. Pauper dico non sensu, non virtutum habitu, non tam sensu quam spiritu. De quo ait ille poeta:

   O vitae tuta facultas,
Pauperis angustique lares. O munera nondum
Intellecta deum.

Sicut dictum est: Christus propter nos egenus factus est, ut illius inopia divites essemus [89 1Kb] . Aspice natum sine hospitio, inter bovem et asinum in praesepio, involutum vili panniculo, fugitivum, sedentem in asino, nudum in patibulo. Ecce pauper: »Vade et tu fac similiter [90 1Kb] .«---»Inhabita ergo terram et pasceris in divitiis ejus. Mansueti enim haereditabunt terram [91 1Kb] .« [Col. 0265B] Haec est haereditas Domini quia erimus »haeredes quidem Dei: cohaeredes autem Christi [92 1Kb] ,«---»quem« Pater »constituit haeredem universorum [92* 1Kb] ,« qui nos introducet »in haereditatem incorruptibilem, et incontaminatam et immarcescibilem conservatam in coelis [93 1Kb] .« Sapiens est »per quem fecit et saecula [93* 1Kb] .« Sed propter nos stultus reputatus est in colaphis, in sputis, in contumeliis. Et »reputatus est cum sceleratis [94 1Kb] ,« ut sapientes simus, stultos nos reputemus; quia »stulta mundi elegit Deus, ut confundat fortia [95 1Kb] ,« vel sapientes: »Vae vobis qui sapientes estis in oculis vestris et coram vobismetipsis prudentes [96 1Kb] .« Ille vere est sapiens »in quo sunt omnes thesauri sapientiae et scientiae absconditi [97 1Kb] .« Sapientia [Col. 0265C] ista trahitur de occultis, ait Job [98 1Kb] , id est de secreto sinu Patris. Filius sapiens est gloria patris. Haec »sapientia aedificavit« in nobis »sibi domum« humani corporis; »excidit columnas septem [99 1Kb] ,« scilicet septem dona Spiritus sancti. Haec sapientia vincit malitiam. »Attingit enim a fine usque ad finem fortiter, et disponit omnia suaviter [100 1Kb] .«---»Attingit a fine,« scilicet a principio bonae conversationis, »usque ad finem« extremae resolutionis, »fortiter,« a peccatis liberando, in tentatione adjuvando, perseverantiam consummando; »disponit omnia suaviter,« erudiens te, ut primo diligas Deum, secundo teipsum, tertio proximum. Item »fortiter« de coelo projiciendo superbum, in mundo vincendo malignum, in inferno spoliando avarum. »Disponit suaviter« hominem in [Col. 0265D] mundo redimendo, de inferno liberando, ad coelum reportando. Haec sapientia ubique attingit propter suam munditiam. Ut igitur hanc habeas sapientiam, simula stultitiam. Nam stultitiam simulare loco prudentia summa est. Est etiam decorus, de quo dicitur: »Cum sit splendor gloriae [1 1Kb] ,« id est coaeternus Patri, sicut splendor coaevus est soli vel igni; »et figura substantiae [2 1Kb] ,« id est aequalis sicut figura alicujus rei ipsi est aequalis. De eo etiam dicitur: »Candor est lucis aeternae et speculum sine macula [3 1Kb] ,« in quem [Col. 0266A] desiderant angeli prospicere [4 1Kb] .« Et in humanitate: »Speciosus forma prae filiis hominum [5 1Kb] .« Si ergo vis esse particeps illius gloriae, ne desideres pulchritudinem hujus miseriae. Nam te decor iste quod optas esse vetat. Ait Isaias: »Non est species ei neque decor [6 1Kb] .« Sed tamen per ea quae gessit in mundo fuit splendor gloriae ipsius, de quo dicitur: »Gloria in excelsis Deo et in terra pax hominibus bonae voluntatis [7 1Kb] ,« scilicet manifestatio nominis. Non enim nomen sed manifestationem meruit homo Christus per obedientiam passionis. Figurative enim dicitur: »Dedit ei nomen quod est super omne nomen [8 1Kb] ,« id est, manifestationem.

Fuit autem de nativitate ejus gloria in imis, glovia in celsis, gloria in excelsis. Prima in mundo, secunda [Col. 0266B] in coelo, tertia in throno. Prima generi humano, secunda angelo, tertia Deo. Per primam illuxit nobis dies redemptionis novae; per secundam dies reparationis antiquae; per tertiam dies felicitatis aeternae. Dies redemptionis novae, qua redempta est humana natura; reparationis antiquae, qua reparata est angelicae ruinae jactura; felicitatis aeternae, in qua perpetuo Creatorem laudabit creatura. Haec est prima, de qua dicitur: »Vidimus gloriam ejus, gloriam quasi Unigeniti a Patre [9 1Kb] . Laetamini in Domino et exsultate, justi, et gloriamini, omnes recti corde [10 1Kb] ;« de secunda: »Gloriam regni tui dicent et potentiam tuam loquentur [11 1Kb] ;« de tertia: »Coeli enarrant gloriam Dei [12 1Kb] .« Haec triplex gloria triplicem fugat confusionem. Fuit enim confusio in [Col. 0266C] mundo, fuit in coelo, fuit in inferno. Prima, quando Adam peccavit [13 1Kb] ; secunda, quando angelus superbivit [14 1Kb] ; tertia, quam diabolus perpetuo luit. De prima: »Confusio faciei meae cooperuit me [15 1Kb] ;« de secunda: »Omnes qui te derelinquunt, Domine, confundentur [16 1Kb] ,« scilicet mali angeli; de tertia: »Confusi sunt quoniam Deus sprevit eos [17 1Kb] ,« scilicet in inferno damnando. Hujus praedictae gloriae est splendor, id est ostensio, sol qui est nobis ortus. Sed idem splendor solis pro nobis obscuratus est tripliciter: obscuratur enim sol nubis objectu, ecliptico defectu, naturali occasu. Primum in nativitate, secundum in persecutorum depravatione, tertium in passione. De primo: »Solem nube tegam [18 1Kb] ;« item: [Col. 0266D] »Tenebrescet sol in die ortus sui [19 1Kb] .« De secundo in Apocalypsi: »Factus est sol tanquam saccus cilicinus [20 1Kb] .« Cilicium vile est, aculeis pungit, sic peccatores Christum vilem reputaverunt. 52 Aculeis, id est argumentosis objectionibus eum impugnaverunt. De tertio: »Occidet sol in meridie [21 1Kb] .« Istae tres obscurationes inveniuntur in peccatore: prima in mundi sollicitudine, secunda in tentatione, tertia in criminis perpetratione.

In prima: »Exinanivit semetipsum, formam servi [Col. 0267A] accipiens [22 1Kb] ;« de secunda: »Non est hic homo a Deo qui sabbatum non custodit [23 1Kb] ;« in tertio: »Factus est Patri obediens usque ad mortem [24 1Kb] .« Ecce pulchritudo. Sequitur potentia: »Potestas ejus potestas aeterna quae non auferetur [25 1Kb] ,« sed et ipsa pro nobis infirmata est. »Pater, ait, si fieri potest, transeat a me calix iste [26 1Kb] .« Item: »Coepit pavere et taedere [27 1Kb] .« Tu »dicis: Quia dives sum, et nullius indigeo [28 1Kb] .« Verum

   Ut voto potiare tuo miserabilis esto [29 1Kb] .
Ipse enim portat te et tua.

Quatuor nobis portavit: portavit defectum nostrae infirmitatis, portavit onus nostrae iniquitatis; portat gloriam resuscitatae carnis; portat devotionem nostrae [Col. 0267B] orationis. Primum incepit portare in virginis utero, secundum in crucis patibulo, tertium in resurrectione, quartum quandiu fuit in hac calamitate. De primo: »Vere languores nostros ipse tulit et delicta nostra ipse portavit [30 1Kb] ;« de secundo: »Relictis nonaginta novem in deserto venit unam quaerere; et inventam reportavit in humeris suis [31 1Kb] .« Unde: »Sicut aquila provocans pullos suos ad volandum et super eos volitans, expandit alas suas, et assumpsit eos, utique portavit in humeris suis [32 1Kb] .« De tertio: »Portasti eum in fortitudine tua, ad habitaculum sanctum tuum [33 1Kb] « patris praesentans vultibus victricis carnis gloriam. De quarto: »Jube haec per manus sancti angeli tui in sublime altare tuum [portari] in conspectu divinae majestatis tuae [33* 1Kb] :«---»Advocatum [Col. 0267C] enim habemus apud Patrem Jesum Christum justum; qui factus est propitiatio pro peccatis nostris [34 1Kb] .« In primo, noster factus est socius; in secundo, servus; in tertio, praevius; in quarto, nuntius. Hic pro nobis laboravit. Sed ecce »sedet ad dexteram majestatis in excelsis [35 1Kb] .« Hanc sessionem quatuor debent praecedere sessiones: prima est suscipienda disciplina in perseverantia, secunda in judicando diligentia, tertia humilitas in sublimitate, quarta repausatio in infirmitate; prima ne sit momentaneus, secunda ne sit provisus, tertia ne sit superbus, quarta ne sit in laboribus indiscretus. Istas legimus Christum implevisse. In prima, sedit inter doctores audiens et interrogans illos [36 1Kb] ; et Maria [Col. 0267D] sedens secus pedes Domini [37 1Kb] , etc.; in secunda, sedit Jesus in gazophylacium, judicans de oblatione viduae [38 1Kb] ; in tertia, sedit in monte, »et cum sedisset aperuit os suum [39 1Kb] .« Inde ait Christus: »Sedete in civitate quoadusque induamini virtute ex alto [40 1Kb] .« In quarta, lassatus ex itinere, »sedit super fontem [41 1Kb] .« Ecce »sedit ad dexteram majestatis in excelsis [42 1Kb] ;« inde: »Gloria in excelsis Deo et in terra pax hominibus [43 1Kb] ,« etc.

Est pax hominibus malae voluntatis, et est pax hominibus tepidae voluntatis, et est pax hominibus [Col. 0268A] bonae voluntatis. De prima: »Zelavi super iniquos pacem peccatorum videns [44 1Kb] ;« de secunda, Ezechias: »Tantum sit pax in diebus meis [44* 1Kb] ;« de tertia Apostolus: »Pacem sequimini cum omnibus in sanctimoniam, sine qua nemo videbit Deum [45 1Kb] .« Primi peccant confidenter, quia Dominus eos non punit; secundi agunt negligenter, quia tentatio eos frequenter non invadit; tertii languent suaviter, quia eis suam gloriam ostendit. De primo: »Nescis quia benignitas Dei ad poenitentiam te adducit [46 1Kb] ?« de secundo: »Utinam esses frigidus aut calidus [47 1Kb] !« de tertio: »Filiae Jerusalem, nuntiate dilecto, quia amore langueo [48 1Kb] .« Iste talis dilectus loquitur mihi, dicens quod sequitur: Surge, propera, amica mea.

[CARD.] En dilectus meus loquitur mihi. Et agitur [Col. 0268B] in hoc capite de assumptione beatae Virginis quae, adveniente temporis opportunitate, ideo ad coelos demonstratur assumpta, ut pro nobis fiduciabilius exoraret. Dicit ergo mater de filio: En dilectus meus loquitur mihi, ac si dicat: in tantum desiderat misereri et parcere dilectus meus, quod me evocat ad regnum, ut ipsum excitem et provocem ad faciendam misericordiam. Nam ecce dilectus meus loquitur mihi, et dicit:

   Surge, propera, amica mea, columba mea, formosa
mea, et veni.

[THO.] Vicissitudine temporum omnia ordinantur quoniam enim dilectus prius visitaverat in lectulo florido, nunc ad vineas excolendas et bestias ab eis propellendas invitat, id est ad aedificandas ecclesias [Col. 0268C] et haereticos expugnandos. Ait itaque: Surge a lectulo contemplationis, nec ideo separaberis a me, quia es amica. Propera, in Ecclesia fideles congregare in spiritu mansuetudinis, quia es columba mea. Veni reprimere adversarios Ecclesiae, ut praesentis conversationem revereantur, quia es virtutibus formosa. Vel quia obedit est amica, quia simpliciter agit columba, quia honeste conversatur formosa. In tribus sponsa hic commendatur: praedicatione, oratione, contemplatione. Amica enim merito dicitur, quae sponsi lucra praedicando, consulendo, ministrando quaerit; columba quae gemebunda oratione divinam sibi conciliat clementiam; formosa, quae coelesti desiderio fulgens supernae contemplationis [Col. 0268D] decorem se induit. Hic vide Martham ministrantem [49 1Kb] . Lazarum sub lapide gementem et resurrectionis gloriam flagitantem [50 1Kb] . Mariam vacantem [51 1Kb] . Vacat enim ad vineas, id est animas revisendas, corrigendas, instruendas, salvandas. Dicitur amica affectibus, columba gemitibus, formosa virtutibus, quibus florescit. Concupiscit ut dulcis sentiatur, gemiscit ut peccatum remittatur, florescit ut ab eo jucunda inveniatur. Surge ergo, ne relinquendo peccatum tepida videaris. Propera, ne occupet te dies mortis; veni, ne citra metam fatigeris. »Usquequo, piger [Col. 0269A] dormis [52 1Kb] ? »Utinam aut frigidus esses aut calidus [53 1Kb] ! Propera: »Quid statis hic tota die otiosi [54 1Kb] ?« Veni, »Sic currite, ut comprehendatis [55 1Kb] :« surgendum ergo est a dormitione.

Triplex est dormitio: prima fovendae iniquitatis, secunda recreandae infirmitatis, tertia contemplationis. De prima: »Surge, qui dormis [56 1Kb] ,« de secunda: »Si dormit, salvus erit [57 1Kb] ;« haec de Lazaro; de tertia: »Ego dormio et cor meum vigilat [58 1Kb] .« Prima est fugienda, secunda indulgenda, tertia appetenda. Unde Dominus cum invenit discipulos suos dormientes, primo increpavit, dicens: »Una hora non potuistis vigilare mecum [59 1Kb] ?« secundo invenit eos dormientes et tacuit [60 1Kb] ; tertio dixit: »Dormite jam et requiescite [61 1Kb] .« A prima surgendum est; sed in [Col. 0269B] hac quidam somnolentia opprimuntur, quidam somno gravantur, quidam lethargiam patiuntur. Primi qui tentationibus colludunt, secundi qui tentationibus succumbunt, tertii succumbentes reverti volunt. De his dicitur: Gallus jacentes excitat et somnolentos increpat; gallus negantes arguit. Gallus iste qui excitat fuit Moyses, prophetae, apostoli, Patres, Christus. Hic somnolentos increpat, ne quasi Samson deprehendantur in Dalilae gremio [62 1Kb] ; jacentes excitat, ut surgant quasi paralyticus de grabato [63 1Kb] ; negantes arguit, qui cum putrescunt [ne putrescant?] quasi jumenta in stercore suo [64 1Kb] . Gallus iste quatuor facit; jacentes excitat, sicut in hoc loco, horas noctis distinguit, erroneos ad viam revocat, lucem nuntiat venturam. Horas noctis distinguit, quae sunt tres. [Col. 0269C] Nox est vita peccatoris. Prima hora contritio, secunda confessio, tertia satisfactio. Vel vita cujuslibet est nox, cujus horas distinguunt. Propheta: »Indicabo tibi, o homo, quid sit bonum, et quid Dominus exigat a te: utique diligere misericordiam et facere judicium, et sollicite ambulare cum Deo tuo [65 1Kb] .« Erroneos revocat, unde Apostolus: »Videte quomodo caute ambuletis, non quasi insipientes, sed ut sapientes redimentes tempus, quoniam dies mali sunt [65* 1Kb] .« Triplex est dies malus, scilicet propter culpam, unde: »Sufficit diei malitia sua [66 1Kb] ;« propter temporalem poenam, unde Jacob: »Dies mei pauci sunt et mali [67 1Kb] ;« propter duram in judicio sententiam, unde: »In die mala liberabit eum Dominus [68 1Kb] .« Primum [Col. 0269D] debemus vitare, secundum patienter sustinere, ut tertium possimus securi exspectare. Tempus quidam adimunt, quidam redimunt, quidam emunt. Adimunt qui semper vivunt in iniquitate, redimunt qui poenitent aliquo tempore, emunt qui semper sine crimine vivunt. Primorum dies deficiunt, unde David: »Defecerunt sicut fumus dies mei [69 1Kb] .« Secundi dimidiant, unde: »Viri sanguinum et dolosi non dimidiabunt dies suos [70 1Kb] .« Et: »Ego dixi: In dimidio dierum vado ad portas inferi [71 1Kb] .« Tertii implent, [Col. 0270A] unde de Job dicitur: »Mortuus est plenus dierum [72 1Kb] .«

Item: Gallus nuntiat lucem venturam, scilicet aeternam. Sunt enim quatuor luces: prima Christus, secunda opus, tertia impius spiritus, quarta in coelo superius. De prima: »Ego sum lux mundi [73 1Kb] ;« de secunda: »Luceat lux vestra coram hominibus [74 1Kb] ;« de tertia: »Ambulate dum lucem habetis [75 1Kb] ;« de quarta: »Lux perpetua lucebit sanctis tuis, Domine [76 1Kb] .« Prima est in documentum, secunda in exemplum, tertia spirituale donum, quarta: »Fulgebunt justi sicut sol in regno Patris eorum [77 1Kb] .« Prima est ad fidem, secunda ad mutationem, tertia ad intellectum et discretionem, quarta ad Dei visionem. Prima fuit apud nos, secunda est inter nos, [Col. 0270B] tertia propter nos, quarta super nos. De his dicitur: »Semita justorum quasi lux splendens procedit, et crescit usque ad perfectum diem [78 1Kb] .« Est justus qui ex fide vivit [79 1Kb] ; est justus quasi leo confidens [79* 1Kb] ; est justus qui non contristabitur quidquid ei acciderit. Primus est in Mose, secundus in Joanne, tertius in Salvatore. Primi semita accedit, secundi praecedit, tertii procedit. Accedit quasi laterna, praecedit quasi lucerna, procedit quasi lux splendida. Primo enim Christus latuit sub littera in lege, secundo monstratus est in Joannis nativitate [80 1Kb] ; tertio plene apparuit in assumpta humanitate. Ad horum mutationem debemus tenere laternam, lucernam, lucem splendidam. Laternam, qua fervor novitius ex parte lateat; lucernam, qua fortium lux appareat: [Col. 0270C] lucem qua contemplationis Deus innotescat. Laternam ergo tenent novitii in ore, in manu, in corpore; orationis, operationis, satisfactionis, sicut ait Dominus: de primo: »Cum oras, intra in cubiculum tuum, et clauso ostio ora Patrem tuum [81 1Kb] ;« de secundo: »Cum facis eleemosynam, noli tuba canere, et nesciat sinistra tua quid faciat dextera [82 1Kb] ;« de tertio: »Cum jejunas, unge caput tuum et faciem tuam lava [83 1Kb] ;« inde poeta:

Si latet ars prodest, affert deprensa pudorem [83* 1Kb] .
Item:

Crede mihi, bene qui latuit bene vixit, et intra
   Debet fortunam quisque manere suam [84 1Kb] .
Similiter lucerna bonorum operum debet esse in ore; [Col. 0270D] in manu, in capite praedicationis, operationis, inspirationis. De primo: »Lucerna pedibus meis verbum tuum [84* 1Kb] ;« de secundo· »Sint lumbi vestri praecincti et lucernae ardentes in manibus vestris [85 1Kb] ;« de tertio Job: »Quis mihi det ut sim juxta menses pristinos, quoniam Deus custodiebat me, dum splendebat lucerna ejus super caput meum [86 1Kb] .« Ideo Joannes dictus est »lucerna ardens et lucens [87 1Kb] ,« sed et pinguescens. In figura primi, de animalibus Ezechielis dicit: »Et scintillae quasi aspectus aeris candentis [88 1Kb] ;« de secundo: [Col. 0271A] »Similitudo vultus animalium quasi carbonum ignis ardentium, et quasi aspectus lampadarum [89 1Kb] ;« de tertio ait Joannes: »Oculi ejus quasi flamma ignis [90 1Kb] .« Lucem tenent contemplativi. Est lux triplex: prima cognoscitur nequitia, secunda clara est conscientia, tertia oritur in corde laetitia. Prima enim docet fugam peccatorum, secunda deducit per viam virtutum, tertia exhilarat ostensione praemiorum. De prima dicitur: »Qui male agit odit lucem [91 1Kb] .« De hac dicitur quod mulier illa meretrix coram Salomone diligentius intuens clara luce puerum mortuum cognoscit non esse suum quem genuerat [92 1Kb] . Mortuus quippe filius est, mortuum opus peccatoris. De secunda: »In luce sagittarum tuarum ibunt in splendore fulgurantis hastae tuae [93 1Kb] .« [Col. 0271B] de tertia dictum est: »Lux orta est justo et rectis corde laetitia [94 1Kb] .« Prima ergo semita justorum procedit usque ad secundam; per infectum diem secunda crescit usque ad tertiam; per affectum diem tertia crescendo deducit usque 53 ad perfectum diem [95_97 1Kb] . Est enim dies infectus, est dies affectus, est dies perfectus: infectus corruptione peccatorum, affectus devotione bonorum, perfectus consummatione ipsorum. Primus ergo est tribus infectus: voluptate, vanitate, malignitate. De primo Jeremias: »Diem hominis non desideravi, tu scis [98 1Kb] .« De secundo: »Homo sicut fenum, dies ejus sicut flos feni, sic efflorebit [99 1Kb] .« De tertio Paulus: »Mihi autem pro minimo est ut a vobis judicer aut ab humano die [100 1Kb] .« Secundus dies est [Col. 0271C] affectus tribus, scilicet: puritate conscientiae, sanctitate justitiae, suavitate laetitiae. De primo: »Ecce nunc dies salutis, nemini dantes ullam offensionem [1 1Kb] .« De secundo: »Serviamus illi in sanctitate et justitia coram ipso omnibus diebus nostris [2 1Kb] .« De tertio: Laetus dies hic transeat p. s. v. d. Tertius dies nihilominus in tribus est perfectus: primo quia erit sine noctis vel nubis interruptione, secundo lucis magnitudine, tertio plenaria Dei visione. De primo: »Donec aspiret dies et inclinentur umbrae [3 1Kb] .« De secundo: Ecce Dominus veniet, et omnes sancti ejus cum eo, et erit in die illa lux magna. De tertio: »Vivificabit nos post duos dies in die tertia suscitabit nos [4_5 1Kb] ,« etc., sine corruptionis molestia. Sciemus secreta coelestia, sequemur obediendo [Col. 0271D] voluntatis ejus vestigia, ut cognoscamus Dominum, scilicet tres personas Patris, et Filii, et Spiritus sancti in una substantia. Dicit ergo gallus, id est Apostolus: »Nox praecessit, dies autem appropinquavit [6 1Kb] ,« etc. Item dicitur sponsa amica, dicitur columba, dicitur formosa. Amica dicitur animi custos, columba colens lumbos, formosa per conscientiam, qua evitat diaboli machinamenta. Dicatur igitur: Surge, amica, in qua per prudentiam sapientia vincit malitiam: propera, columba, habens continentiam, [Col. 0272A] quia munda per abstinentiam carnis teris superbiam. Veni, formosa, quia concupivit rex speciem tuam. Ut ergo sis amica, surge de sterquilinio peccatorum: ut sis columba, propera ad merita virtutum: ut sis formosa, veni ad gaudia beatorum. Est ergo amica, dum fugiendo malitiam amor Dei mundo praeponitur: columba dum coelestia meditatur: formosa, dum in terris angelice conversatur. De prima: »Qui diligitis Dominum odite malum [7 1Kb] :« de secunda: »Meditabor ut columba [8 1Kb] :« de tertia: »In carne praeter carnem vivere nihil est aliud quam angelicam vitam in terris ducere.« Vel aliter: Est amica per scientiam, columba per intelligentiam, formosa per sapientiam. Per scientiam, qua bona a malis discernuntur: per intelligentiam, [Col. 0272B] qua coelestia cognoscuntur, bona a malis discernuntur, ne sit indiscreta dilectio: coelestia cognoscuntur, ut appareat nostra exspectatio: cognita degustantur, ut probetur frivola omnis alia delectatio. De primo: »Videte quomodo caute ambuletis [9 1Kb] :« de secundo: »Vidi sanctam civitatem Jerusalem novam descendentem de coelo [10 1Kb] .« de tertio: Panem de coelo dedisti eis [11 1Kb] , habentem omnem delectationem et omnem saporem.

Oportet primo ut amica sit animi custos contra tria: contra luxuriam, contra avaritiam, contra superbiam. Contra primum, operis assiduitatem; contra secundum, circumspectionis sollicitudinem, qua vitemus mundanorum cupiditatem: contra tertium, veritatem suae cognitionis, qua crescamus [Col. 0272C] in humilitatem, scilicet contra triplicem adversarium, scilicet carnem, mundum, diabolum. Faciamus igitur sicut Jacob, qui occurrenti sibi Esau tres opposuit turbas [12 1Kb] .« Prima turba fuit ancillarum cum suis filiis: ancillae sunt corpora mea (sic), filii opera, quae debemus opponere luxuriae, quia otiositas inimica est animae. Secunda turba fuit Lia cum filiis suis, quae dicitur laboriosa: haec est sollicita circumspectio, quae filios habet, scilicet multiformes cautelas contra mundi concupiscentiam. Tertia turba fuit Rachel cum Joseph filio suo, quae dicitur videns principium. Cum enim principium nostrae nativitatis inspicimus, humilitatis augmentum contra superbiam acquirimus: Joseph enim augmentum dicitur. Haec est amica per sapientiam, quia [Col. 0272D] sapientissimus ille rex Salomon deseruit, victus ab his tribus hostibus: Immolavit enim Astarthem deae Sidoniorum, quae dicitur venatio [13 1Kb] : quibus enim praeest luxuria, venantur ut suam consequantur voluptatem: immolavit et Chamos deo Mohabitarum [14 1Kb] . Hic dicitur congregatio, id est avaritia: quibus vero praeest avaritia dicuntur Moab quod de patre, quia in hoc sequuntur patrem Adam a quo processit omnis avaritia: immolavit Moloch deo Ammonitarum [15 1Kb] , id est superbiae. Moloch [Col. 0273A] dicitur rex: superbia enim semper regnare appetit. Ammon vero populus comprimens vel populus turbatus; quibus enim praeest superbia semper turbantur et comprimunt.

Ecce amica, columba vero simpliciter volat. Simpliciter quoque oportet sublimia considerare. Qui vult eo pertingere tria oportet eum considerare: scilicet mundi hujus turbationem, et sic pacatus in se, et aliis faciat pacem. Haec erit columba Noe quae egressa est ad videndum diluvium, et non invenit ubi requiesceret pes ejus, tamen ad arcam attulit ramum olivae, quod est signum pacis [16 1Kb] . Sic qui mundum considerat, nihil invenit in eo nisi turbationem. Ipse tamen cum aliis pacem habet, inter discordes reformat: [Col. 0273B] haec est columba Noe quae dicitur requies. Tres enim legimus columbas: columba Noe, columba Christi, columba David. Prima considerat mundi turbationem, secunda quaerit nostram salvationem, tertia laborat quomodo habeamus ejus passionem. Prima ergo Noe quae dicitur requies, quia quaerit requiem specialem et momentaneam: secunda Salvatoris, quae quaerit salutem aeternam: tertia David, id est manu fortis, quia fortiter operatur ut perveniat ad eam. De prima: »Pacem sequimini cum omnibus, et sanctimoniam, sine qua nemo Deum videbit [17 1Kb] . De secundo: »Miserebitur enim Dominus Jacob, et eliget adhuc de Israel, et requiescere eos faciet super humerum suum [18 1Kb] .« De tertio: »Respicite in auctorem fidei et [Col. 0273C] consummatorem Jesum, qui, proposito sibi gaudio crucem sustinuit confusione contempta, et nunc in dextera Dei sedet [19 1Kb] .« Ista tertia est inter medios cleros [20 1Kb] ; cleros Graece, sors Latine. Duae sortes sunt temporalis vita et aeterna: inter has dormit illam despiciendo, istam diligendo. Vel sortes sunt timor et desiderium: inter has dormit habens lectum spei et amoris. Amor mitigat desiderium, spes vero timorem demulcet; sed »posteriora dorsi ejus in pallore auri [21 1Kb] .« Dorsum istud est corpus pallidum afflictione. Sed pallor iste est auri, quia coronam meretur aeternam, quae auro comparatur.

Invenio tres columbas istis oppositas: prima est columba quae habet vesiculam in gutture, ista est [Col. 0273D] digna ut juxta altare immoletur: secunda est cujus stercus in castris prae angustia famis venditur: tertia est columba seducta et non habens cor, ut viam salutis gradiatur. Prima enim de pace temporali superbit: haec est vesicula in gutture: secunda pro misericordia Dei qua de salute aeterna praesumit, confidentius peccans, alios suo exemplo trahit, quod est stercora vendere: tertia est seducta quia indiscreta in operibus, et non habet cor, cum formidat viam salutis arripere. Dicitur et formosa, in ea est mera pulchritudo quae primo per laudes et orationes petulantis carnis vincit [Col. 0274A] incursus: secunda ne tepore veterascat gemens charitatis fervore, calefactus affectus: tertia manentem in secreti cordis solitudine ad lectulum suum transfert dilectus. In primo vitat foeditatem, in secundo provocat amorem, in tertio habet claritatem. Prima est Judith, id est laudans quae corruptorem Holophernem occidit [22 1Kb] : secunda Abisaac Sunamitis, id est patris rugitus, quae pedes David jam senis calefacit [23 1Kb] : tertia est Esther, id est absconsa, quam rex Assuerus, id est beatitudo ejus, in reginam provehit [24 1Kb] . Sed contra invenio superficie tenus reprobam pulchritudinem. Primo quia de specie sua quaerit carnis voluptatem, secundo vanitatem, tertio in utraque habet obstinationem. De primo: »Circulus aureus in naribus suis, pulchra [Col. 0274B] mulier et fatua [25 1Kb] .« De secundo: »Fallax gratia et vana est pulchritudo [26 1Kb] .« De tertio: »Vidi stultum firma radice, et maledixi statim pulchritudini ejus,« ait Job [27 1Kb] .


Surge, propera, amica mea, columba mea, formosa mea, et veni.

[CAR.] Ac si diceret: Surge ab illa ruina generis humani, de qua dictum est homini: »Terra es, et in terram ibis [28 1Kb] . Surge, inquam, amica mea, animi mei custos et divinorum conscia secretorum. Surge, columba mea simplex, non invida, sancto Spiritu illustrata. Surge, formosa mea, tota pulchra in qua non est macula. Et ubique per hoc pronomen, mea, discretio et significantia quasi [Col. 0274C] singulari praecellentia designatur. Surge, et veni ad regni consortium, ad coelorum assumpta palatium: veni, inquam, quia jam hoc requirit opportunitas temporis.


Jam enim hiems transiit, imber abiit et recessit, flores apparuerunt in terra nostra.

[THO.] Hiems designat austeritatem legis, pluvia propheticae promissionis consolationem, flores evangelicam veritatem. Rigor enim hiemis solet malas herbas radicitus exterminare; bonarum vero radices ut in vere crescant, sub terra intemeratas conservare. Sic legis austeritas peccata punivit: sed sacramenta usque ad tempus gratiae sub littera abscondita servavit. Et quia jam venit tempus [Col. 0274D] gratiae et lex cessit, clamat dilectus: Jam hiems transiit, imber vero humore poros aperit terrae, ut germina erumpant: sic promissio prophetica aperuit corda fidelium, ut conceperint fidem et spem. Tandem flores evangelicarum sententiarum manifestaverunt veritatem. Haec quoque in homine reparando implentur spiritualiter: per hiemem namque designatur dolor poenitentium, per imbrem lacrymae plangentium, per flores primitiae virtutum. Per primum incipit vetustas renovari, per secundum spiritus inebriari, per tertium fecundari. De primo: »Renovamini spiritu mentis vestrae [29 1Kb] :« de secundo: [Col. 0275A] »Inebriabuntur ab ubertate domus tuae [30 1Kb] ,« et: »Quemadmodum descendit imber et nix de coelo et inebriat terram [31 1Kb] .« De tertia: »Et dat semen serenti, et panem comedenti [31* 1Kb] .« Et: »Proferat herbam virentem, et facientem semen juxta genus suum [32 1Kb] .« In primo spiritus juvenescit, in secundo pinguescit, in tertio florebit. De primo: »Renovabitur ut aquilae juventus tua [32* 1Kb] :« de secundo: »Sicut adipe et pinguedine repleatur anima mea [33 1Kb] :« de tertio: »Justus ut palma florebit [34 1Kb] .« Istis hiems transiit, jam enim non indigent opere poenitentiali, quibus spiritualiter apparuit benignitas et humanitas Salvatoris nostri Dei. Imber abiit et recessit. Quid enim opus est imbre, id est fletu lacrymabili, ubi »fluminis impetus laetificat [35 1Kb] ,« cui dicitur: Merito in terra [Col. 0275B] ejus, id est in anima, apparet copia florum, in qua requiescit flos campi et lilium convallium [36 1Kb] .

Triplex est hiems: prima est pigritiae, secunda poenitentiae, tertia damnabilis sententiae. Qui praecipit aquis nivis ut descendant super terram, et imbribus hiemis: imbres hiemis sunt doctrinae pigri doctoris. De secunda: »Facta sunt encaenia in Jerosolymis, et hiems erat [37 1Kb] ,« Jerosolyma dicitur visio pacis, Encaenia innovationes; peccator enim videns pacem quae sursum est festinat renovari in hieme, id est per poenitentiam. De tertia dicitur: »Videte ne fiat fuga vestra hieme vel Sabbato [38 1Kb] .« Fugere enim in hieme vellent, si possent, qui in judicio sententiam illam damnationis audient: »Ite, maledicti, in ignem aeternum [39 1Kb] .« Primi cadent in [Col. 0275C] egestatem, secundi tendunt ad novitatem, tertii descendunt in calamitatem: in egestatem virtutum, in novitatem spirituum, in calamitatem tormen torum. Audi egestatem: »Piger propter frigus arare noluit, mendicabit ergo in aestate et non dabitur ei [40 1Kb] .« Et Job: »Qui timet pruinam, irruet super eum nix [41 1Kb] .« Audi novitatem: »Licet is qui foris est vetus homo noster corrumpatur, is tamen qui intus est renovatur de die in diem [41* 1Kb] .« Item: »Si qua nova creatura in Christo, vetera transierunt [42 1Kb] .« Audi calamitatem. Job ait: »In sex tribulationibus liberabit te, et in septima non tanget te malum. In fame eripiet te de morte, et in bello de manu gladii [42* 1Kb] .« Istae duae sunt in hoc exsilio: in fame scilicet verbi Dei, in bello, quo repugnatur tentationi. Aliae [Col. 0275D] quinque erogabuntur miseris in judicio, a quibus tamen se promittit Dominus liberare justum sic: »A flagello linguae absconderis [43 1Kb] ,« ne audias: »Ite, maledicti, in ignem aeternum [44 1Kb] .«---»Non timebis calamitatem, cum venerit [45 1Kb] .« De qua: »Dies illa dies irae, calamitatis et miseriae [46 1Kb] . »In fame et vastitate ridebis [47 1Kb] . »Ecce duae: Fames ista erit videndi Deum, quo nunquam satiabitur, unde: »Servi mei comedent et vos esurietis [48 1Kb] .« Vastitas a vastando dicitur, [Col. 0276A] de qua: »Ligatis manibus et pedibus mittite eum in tenebras exteriores, ibi erit fletus et stridor dentium [49 1Kb] .« Ibi tradetur tortoribus quoadusque reddat universum debitum. Septima est: »Et bestiam terrae non formidabis [50 1Kb] .« Bestia terrae est diabolus qui ait ad Dominum: »Circumivi terram et perambulavi eam [51 1Kb] .« Qui formidatur 54 merito, et in inferno ubi ipse est nullus ordo, sed sempiternus horror inhabitat.

Quatuor sunt in hieme quae pigrum retardant. Tardatur enim gelu, nive, vento, grandine. Gelu pedes penetrat, nix viam oculis oblitterat, ventus invisibiliter totum corpus oppugnat, grando caput vulnerat. Faciamus ergo quemdam interiorem hominem. Hujus pedes sint affectus, oculi intellectus, [Col. 0276B] corpus intentio, caput ratio. Scrupulus gelu et rigor disciplinae, nix candida blandimentum mundanae gloriae, ventus invisibilis occulta suggestio Satanae, grando animadversio irae divinae. Primo igitur in pigro pedes, id est affectiones, gelu, id est rigore disciplinae perforantur, dum formidando disciplinam in varia distrahuntur, unde dicitur: »Vult et non vult piger [52 1Kb] .« Dicit enim: »Leo est in via [53 1Kb] ,« occidendus sum, quia omnis disciplina videtur ei in praesenti non esse gaudii sed moeroris, de quibus propheta: Percussisti eos et non sunt sanati. Afflixisti eos, et renuerunt accipere disciplinam [53* 1Kb] . Isti sunt miser Boseth, qui debilis pedibus noluit sequi David, cum fugeret a facie Absalon [54 1Kb] . Secundo nive, [Col. 0276C] id est candore mundanae gloriae via regni tegitur, quia oculi intelligentiae caecantur. Et ideo civitates habitaculi non invenerunt [55 1Kb] . Via enim peccatorum tenebrosa iis quidem qui derelinquunt iter rectum et ambulant in vias tenebrosas. Qui nivis albedinem, id est mundanae gloriae habent in oculis, inde prohibetur in lege: Sacerdos qui habet albuginem in oculo, non ministret in tabernaculo [56 1Kb] . Isti sunt Tobias cui cum jaceret supinus, calida stercora hirundinis ceciderunt in oculis, et excaecatus est [57 1Kb] . Hirundines quae in altum volant sunt principes mundi; stercora eorum sunt bona temporalia, quae calida cadunt in oculis, dum nimio fervore ea appetentes intelligentiam supernorum amittimus. Tertio toti corpori, id est intentioni ventus diabolicae suggestionis [Col. 0276D] invisibiliter se ingerit, et intentionem bonam, si qua est, subvertit. Hoc facit aliquando iis qui libenter sequuntur tentationem et ei colludunt; unde dicitur: »Ephraim pascit ventum [58 1Kb] .« Aliquando provocant tentationem. Ephraim onager solitarius [59 1Kb] , in desiderio attraxit ventum amoris sui. Iste est ventus de quo dicitur: »Surge, aquilo, et veni, auster [60 1Kb] .« Et ventus turbinis veniebat ab aquilone. Iste ventus concussit quatuor angulos domus, et oppressit liberos Job [61 1Kb] . Cum in his tribus piger [Col. 0277A] non revertitur. Quarto accedit grando vulnerans caput, id est ira Dei in ultionem infatuans rationem. Propter hoc venit ira Dei in filios diffidentiae. Ipsi enim sunt jumenta Aegypti quae grando percussit [62 1Kb] ; et quia jumenta sunt irrationabilia, »tradidit eos Deus in reprobum sensum, ut faciant ea quae non conveniunt [63 1Kb] .«---»Quis« enim, Domine, »cognovit potestatem irae tuae, et prae timore tuo iram tuam dinumerare [64 1Kb] ?« Isti sunt reges Philisthiim pugnantes contra Israel, de quibus plures interfecerunt lapides grandinis quam gladius [65 1Kb] . Ecce habetis hiemem judiciariae sententiae, hiemem quoque pigritiae. In tribus renovat hiems poenitentiae. Frigus enim ejus comedentes semina terrae vermes occidit, terram decoquit, et sic abundantia seminis germina producit. [Col. 0277B] Post ejus recessum vernalis aura gratior emergit. Vermes isti sunt suggestiones carnalium motuum, semen est bonum in corde propositum, erumpit in germen, quando producitur ad actum, vernalis temperies est a peccato liberatio. Vermes igitur semen rodunt, dum carnis motus bonum propositum impediunt. Sed hiems vermes consumit, dum carnis motus poenitentia compescit. Item hiems terram decoquit et sic melius germina producit, dum poenitentia corpus castigat, et sic ad bona operanda melius se applicat. Post talem hiemem temperies veris gratior habetur, dum post poenitentiam de bona conscientia Deo gratiarum actio refertur. Audi vermes et hiemem eos consumentem: »Non in comessationibus et ebrietatibus, non in cubilibus [Col. 0277C] et impudicitiis [66 1Kb] :« ecce vermes: »Sed induimini Dominum Jesum, et curam carnis ne feceritis in desideriis [67 1Kb] :« Ecce hiems. Ista sunt primogenita Aegypti interfecta [68 1Kb] . Audi germina ex hieme, id est poenitentia: »Tribulatio patientiam operatur; patientia, probationem; probatio, spem [69 1Kb] .« Isti sunt cui post flagella restituti sunt liberi pulchriores prioribus. Audi auram veris, id est bonae conscientiae gratiorem post hiemem, id est poenitentiam. Primus: »Fui blasphemus et persecutor, sed misericordiam consecutus sum [70 1Kb] « per poenitentiam. »Gratia autem Dei sum id quod sum [71 1Kb] .« Hinc est quod Tobias post caecitatem et paupertatem abundantius solito Deum laudasse invenitur [72 1Kb] . Beatus ergo qui in hoc statu invenitur, [Col. 0277D] ut dicat: Hiems abiit, sed longe beatior qui post illam ultimam hiemem hic dicere poterit: Hiems abiit et amplius non »refrigescet charitas multorum [73 1Kb] .« Imber abiit lacrymarum, quoniam »Absterget Deus omnem lacrymam ab oculis sanctorum [74 1Kb] .« Flores apparuerunt in terra, ut circumdent sponsam flores rosarum et lilia convallium.

Triplex est imber: Imber poenarum, imber Scripturarum, imber lacrymarum. Primus mortificat, secundus laetificat, tertius purificat: mortificat eum [Col. 0278A] qui diligit iniquitatem [75 1Kb] ; laetificat eum qui inquirit veritatem; purificat eum qui desiderat sanitatem. Primus punitur, secundus instruitur, tertius curatur. De primo: »Pluet super peccatores laqueos [76 1Kb] .« Sed est pluvia qua diluvium inundavit, quo periit genus humanum; pluit enim quadraginta diebus et quadraginta noctibus [77 1Kb] . De secunda: »Mandabo nubibus meis ne pluant [78 1Kb] .« Cum hac pluvia venit Christus qui descendit sicut pluvia in vellus [79 1Kb] . »Et nubes pluant justum [80 1Kb] .« De tertia: »Fulgura in pluviam fecit [81 1Kb] ,« quia comminando peccatores movet ad lacrymas. Haec est pluvia voluntaria quam segregat Deus haereditati suae: hanc habuit Maria Magdalene et ipse Christus. Primus imber procedit, secundus abiit, tertius recedit. Procedit de hoc [Col. 0278B] exsilio usque in infernum; abiit de mundo ad regnum. Recedit, id est retrocedit in nihilum. Primus procedit, quia hic incipit poena quae fine carebit; unde: »Vermis eorum non morietur et ignis eorum non exstinguetur [82 1Kb] .« Ignis est poena qua hic laborant, sed ardentior fit in inferno. Secundus abit, id est ab hoc exsilio it ad regnum, quia quae per Scripturas hic de Deo dicimus, in regno certius cognoscemus, quoniam omnes erimus docibiles Dei [83 1Kb] . »Quae enim videmus nunc per speculum in aenigmate, tunc videbimus facie ad faciem [84 1Kb] .« Tertius imber recedit, id est retrocedit, scilicet in nihilum, quia amplius non erit luctus neque clamor, sed nec ullus dolor [85 1Kb] . Ecce hiems transiit, imber abiit et recessit, consequens est ut flores appareant [Col. 0278C] in terra nostra.

Triplex est terra, scilicet terra inimica, terra aliena, terra nostra. Prima est in inferno, secunda in mundo, tertia in coelo. De prima: »Quid est, Israel, quod in terra inimicorum es [86 1Kb] ?« de secunda: »Inveterasti in terra aliena [87 1Kb] ;« de tertia: »Ut est terra viventium [88 1Kb] .« Prima est terra morientium, secunda languentium, tertia viventium. De prima: »Antequam vadam ad terram tenebrosam et opertam mortis caligine et umbra mortis [89 1Kb] ;« de secunda: »Luxit et elanguit terra [90 1Kb] ;« de tertia: »Credo videre bona Domini in terra viventium [91 1Kb] .« In prima flos aruit, in secunda flos paruit, in tertia flos apparuit. Aruit flammis gehennalibus, paruit non solum magistris et persecutoribus, apparebit [Col. 0278D] Deo, et angelis, et hominibus. De primo: »Homo sicut fenum dies ejus et flos agri sic efflorescit [92 1Kb] .« Item: »Mane floreat et transeat, vespere decidat, induret et arescat [93 1Kb] .« Floreat in juventutem, transeat ad senectutem; vespere, id est decrepita aetate decidat in mortem. Induret in glebam, arescat in gehennam. De secundis quomodo pareant: »Subjecti estote omni humanae creaturae propter Deum, non solum bonis et modestis, sed etiam discolis [94 1Kb] ;« ut sitis »sicut lilium inter spinas [95 1Kb] .« Quomodo appareant: [Col. 0279A] »Venientes autem venient cum exsultatione, portantes manipulos suos [96 1Kb] .« Omnes enim qui viderint eos, cognoscent illos, quia isti sunt semen cui benedixit Dominus [97 1Kb] . Primi arent, quia floruerunt in mundo nativitate, secundi sanctitate, tertii felicitate. Propter primos »exsiccatum est fenum et cecidit flos, quia omnis gloria ejus quasi flos feni [98 1Kb] ,« ut dicitur: »Fili, recepisti bona in vita tua, et Lazarus similiter mala [99 1Kb] .« Secundis dicitur: »Lectulus noster floridus [100 1Kb] .« De tertiis: »Justus germinabit sicut lilium et florebit in aeternum [1 1Kb] .«

Jam enim hiems transiit, imber abiit et recessit.

[CARD.] Hiems enim est vita praesens, in qua nos mortalitatis nostrae frigidus torpor astringit. Hiemis pluviae, innumerabiles sunt vitae praesentis miseriae. [Col. 0280A] Dicit ergo: Veni, quia secundum divinae praedestinationis statutum, jam tibi hiems transiit, et imbres hiemis recesserunt. Veni, qui hoc ipsum postulat tuorum praerogativa meritorum, de quibus subditur: Flores apparuerunt in terra nostra. Haec terra est, ille ager qui nondum floruerat, et tamen florum ejus fragrantiam tunc odorabatur Isaac in filio [2 1Kb] . Haec terra est beata Virgo, quae illum fructum sublimem produxit, de quo dicit Isaias: »In die illa erit domus Domini in magnificentia et gloria, et fructus terrae sublimis [3 1Kb] ,« in hac terra flores apparuerunt, decor videlicet et odor gratiarum, virtutum et operum. Veni etiam, quia tempus est metendi quod seminasti, hoc est quod dicitur:



LIBER QUINTUS.
[Col. 0279]

[Col. 0279B] Tempus putationis advenit [4 1Kb] .

[THO.] Hujus temporis in Evangelio meminit Dominus, cum se dicit vitem veram et Patrem agricolam, et addidit: »Omnem palmitem in me non ferentem fructum tollet eum, et omnem qui fert fructum purgabit eum ut fructus plus afferat [5 1Kb] .« Tempus putationis forsitan est de quo Apostolus: »Exspoliantes veterem hominem cum actibus suis, induite novum [6 1Kb] .« Quod alibi exponens ait: »Propter quod deponentes omne mendacium loquimini veritatem, unusquisque cum proximo suo [7 1Kb] .« Et post: »Qui furabatur jam non furetur: magis autem laboret operando manibus suis quod bonum est [8 1Kb] .« Flores apparuerunt, ait, in terra nostra. Quo processu hoc evenerit, ostendit cum subdit: [Col. 0279C] Tempus putationis advenit. Vox turturis audita est in terra nostra. Ficus protulit grossos suos: Vineae florentes odorem dederunt. Hic est ordo putationis. Prius fit computatio, secundo imputatio, tertio reputatio, quarto amputatio, quinto deputatio, sexto disputatio: computatio, rememorando; imputatio, causam in se retorquendo; reputatio, se dijudicando; amputatio, in auribus se magistri dijudicando; disputatio voluntatem Dei inquirendo. Primum, ut praeterita vita cognoscatur; secundum, ne excusetur; tertium, ut dignum se dicat ut a Domino flagelletur; quartum, ut indulgentiam consequatur; quintum, ne recidivum pariatur; sextum, ut voluntas Dei impleatur. In primo acquirit contritionem, [Col. 0279D] in secundo humilitatem, in tertio timorem, in quarto Dei misericordiam, in quinto industriam, in sexto incessum per regiam viam. Ecce radix ascendendi ad flores. Prius enim est putatio in confessione; secundum, gemitus turturis in lacrymosa [Col. 0280B] oratione; tertium, grossus est flos fici, quod est initium conversationis bonae, ut post sequatur dulcis fructus in sancti Spiritus visitatione. Ultimo vinea florens, id est anima florens interiori gloria, dat proximis odorem opinionis suae. Computabat rex ille, dicens angelo percutienti: »Ego sum qui peccavi: ego feci iniquitatem [9 1Kb] .« Reputabat propheta sic: »Omnia quae fecisti nobis, Domine, in vero judicio fecisti [10 1Kb] .« Amputare docebat Jacobus: »Confitemini alterutrum peccata vestra [11 1Kb] .« Deputare Salvator: »Si sciret paterfamilias qua hora fur venturus esset, vigilaret utique, et non sineret perfodi domum suam [12 1Kb] .« Disputare docebat Paulus, dicens: »Ut probetis quae sit voluntas Dei bona et beneplacens et perfecta [13 1Kb] .«

[Col. 0280C] Tria sunt tempora: tempus tentationis, tempus luctationis, tempus putationis. Primum fuit ante legem, secundum sub lege, tertium sub gratia. Primum, regnante diabolo; secundum, Moyse monstrante legem populo Israelitico; tertio, regnante Jesu Christo. In primo diabolus erat rex et dominus; in secundo minorata ejus potentia per legis observantiam, factus est praedo violentus; in tertio repressa ejus violentia per gratiam, factus est latrunculus. De primo: »Regnavit mors ab Adam usque ad Moysen [14 1Kb] ;« de secundo: »Omnis violenta praedatio cum tumultu, et vestimentum mistum sanguine erit in combustionem, et cibus ignis [15 1Kb] ;« de tertio: »Si sciret paterfamilias qua hora fur veniret,« [Col. 0280D] etc. In primo igitur Adam est tentatus et victus a diabolo sine omni repugnantia, in secundo repugnavit Israel armatus legis observantia, in tertio cavet sibi Christianus a fallacia latronis, illuminatus Christi gratia. Primum [Col. 0281A] est tempus vacuum, secundum medium, 55 tertium plenum: Sub primo fuerunt servi, sub secundo mercenarii, sub tertio filii. Primi exspectabant verbum refrigerationis, secundi finem operis, tertii redemptionem animae et corporis. De duobus primis: »Sicut cervus desiderat umbram et sicut mercenarius praestolatur finem operis sui, ita ego habui menses vacuos, et noctes laboriosas enumeravi mihi [16 1Kb] .« De medio: »Dum medium silentium tenerent omnia, omnipotens sermo tuus, Domine, a regalibus sedibus venit [17 1Kb] .« De ultimo: »Postquam venit plenitudo temporis, misit Deus Filium suum in terris [18 1Kb] .« Ecce istud est tempus putationis, scilicet plena gratia: haec est putatio vineae quam Noe plantavit, et est inebriatus et in [Col. 0281B] tabernaculo suo denudatus [19 1Kb] . Pro hac est filius patrisfamilias ad invitandos operarios in vineam egressus [20 1Kb] . Nudatus est Noe, id est Christus, quando natus de virgine in nostra apparuit infirmitate. Interfectus est a cultoribus [21 1Kb] , id est Scribis et Pharisaeis in cruce. Egredietur invitare ad vineam quando apparebit in extremo examine.

Tria sunt genera sacramentorum: unum putandum in principio, aliud in medio, tertium in fine. Primum sacramentum est labrusca, id est silvestris vinea, secundum fuit adulterina vimina, tertium sunt palmitum superaffluentia. Labrusca est haereticorum malitia, adulterina vimina sunt nostra peccata, palmitum superaffluentia corruptio humana. De primo Dominus per prophetam: »Judicate inter [Col. 0281C] me et inter vineam meam, exspectavi ut faceret uvas, et fecit labruscas [22 1Kb] .« De secundo in libro Sapientiae dicitur quod sint scirpea vimina. De tertio: »Omnem palmitem in me non ferentem fructum eradicabit Pater meus [23 1Kb] .« Primo principio hujus temporis prima putatio facienda est per praelatum, secunda spectat ad quemlibet Christianum, tertia fiet per Christum. De prima enim dicitur: »Auferte malum de medio vestri [24 1Kb] ,« item: »Infidelis si discedit discedat [25 1Kb] ;« de secundo: »Vetus homo noster crucifixus est cum Christo, ut destruatur corpus peccati et ultra non serviamus peccato [26 1Kb] ;« de tertio: »Corruptibile hoc induet incorruptelam [27 1Kb] .« Prima igitur putatio haereticorum [Col. 0281D] ab Ecclesia quae spectat ad praelatos, sic est facienda: primo verborum argumentatione, secundo miraculorum coruscatione, tertio materialis gladii animadversione. In primo itaque fit cogens ratio, in secundo admiratio, in tertio comminatio. Propter primum habet episcopus logion, id est rationale in pectore; propter secundum lamina aurea splendet in fronte; propter tertium est aculeus in summitate pastoralis virgae. Hoc ordine putavit Elias sacerdotes Baal. Primo enim apud Aab concionatus est cum eis, secundo miraculo convicit per ignem, scilicet sacrificii, ultimo eos gladio occidit. [Col. 0282A] Clamabat enim pro vinea Domini: »Domine, exterminavit eam aper de silva, et singularis ferus devoratus est eam [28 1Kb] .« Quia non eorum erat, sed de vinea Sodomorum vinea eorum et de suburbanis Gomorrhae. Haec est prima putatio labruscae, id est haereticorum; quae pertinet ad praelatum. Sequitur putatio adulterini viminis, id est peccati, quae spectat ad quemlibet Christianum. Haec ad modum facienda est. Peccata enim nostra quasi infirmitas sunt, quorum tria sunt genera. Quaedam enim crescunt in modum tumoris, quaedam in modum superflui humoris, quaedam enim in modum mortuae carnis. Primum itaque medicus ferro caedit, secundum igne urit, tertium unguento mordaci consumit. Primum itaque, id est tumor est omne vitium quod [Col. 0282B] cor exaltat: secundum, id est humor superfluus, est concupiscentia rerum saecularium, quas desiderat; tertium, id est carnis mortuae, est vitium carnis, in qua carnalis homo delectatur. Sarculum ergo qui tumor putatur, est memoria mortis, quo superfluus humor putatur, est verecundia confessionis. Quo putatur caro mortua, est labor poenitentialis. De primo: »O mors! quam amara est memoria tua viro justo [29 1Kb] !---Homo enim, cum morietur, haereditabit serpentes, et bestias, et vermes [30 1Kb] .« Et idem »est interitus et hominis et jumenti [31 1Kb] .« De secundo: »Confitemini alterutrum peccata vestra, et orate pro invicem, ut salvemini [32 1Kb] .« Si enim non erubescis, dum confiteris, perit confessio, vel recidivum paritur. De eo dicitur: »Qui baptizatur [Col. 0282C] a mortuo si unum tangit mortuum, quid prodest lavatio illa [33 1Kb] ?« De tertio: »Poenitentiam agite, appropinquabit enim regnum coelorum [34 1Kb] .« Unde propheta: »Convertimini ad me in toto corde vestro, in jejunio et fletu et planctu [35 1Kb] « Et Apostolus: »In omnibus exhibeamus nosmetipsos sicut Dei ministros, in multa patientia, in jejuniis et vigiliis multis [36 1Kb] .« Tertia putatio, scilicet corruptionis, fiet a Deo. Tunc enim peccator erit sanctificatus. Qui modo est in tenebris, tunc videbit Deum qui modo est absconditus a nobis; qui modo squalidus est corporea vetustate, tunc erit renovatus. Hoc ordine vidit Joannes paratam Ecclesiam descendentem: »Vidi, ait, civitatem sanctam Hierusalem [Col. 0282D] descendentem de coelo a Deo paratam, quasi sponsam ornatam viro suo [37 1Kb] .« Sanctam, ecce primum; Hierusalem, visio pacis dicitur, ecce secundum; novam, ecce tertium; ornatam, ecce quartum.


Vox turturis audita est in terra nostra.

[THO.] Vox praedicatoris audita est in terra, quae nostra coepit esse dum fidei verbum recipit. Unde in die Dominicae Resurrectionis cantatur Psalmus: »Domini est terra [38 1Kb] .« Vox enim matris, quae recessum nuntiat hiemis et adventum veris, eis convenit qui sciunt docere quod »nox praecessit, dies autem [Col. 0283A] appropinquavit [39 1Kb] .« Vox turturis, quae gemitum exprimit, eis congruit qui gemunt pro desiderio patriae, dicentes: »Ipsi intra nos gemimus adoptionem filiorum Dei exspectantes, redemptionem corporis nostri [40 1Kb] .« Vel pro peccatis, ut »Miseri estote et lugete [41 1Kb] .« Quatuor commendabilia invenimus per turturem in scriptis expressa, nomine ipsius posito. Quia verecundae simplicitatis dicitur quod in sacrificio immolatur, quod nidum quaerit sibi et pullis, ne vaga videatur, quod vox ejus notitia veris invenitur. De primo: »Pulchrae sunt genae tuae sicut turturis [42 1Kb] ;« de secundo: »Qui non potest invenire agnum, immolet par turturum aut duos pullos columbarum [43 1Kb] .« De tertio: »Passer invenit sibi domum, et turtur nidum ubi ponat pullos suos [44 1Kb] ;« [Col. 0283B] de quarto: Vox turturis audita est in terra nostra. Primum convenit Christo, propter suam innocentem simplicitatem, unde: »Sicut ovis ad occisionem ductus est, et quasi agnus coram tondente se obmutuit, et non aperuit os suum [45 1Kb] .« Idem: »Non erit turbulentus et anxius [46 1Kb] .« De secundo: »Factus est obediens usque ad mortem, mortem autem crucis [47 1Kb] ,« scilicet in passione; tertium in ascensione: »Vado parare, ait, vobis locum [48 1Kb] ;« quartum in praedicatione, in oratione, intercedendo pro nobis coram Patre [49 1Kb] , quia »advocatum habemus apud Patrem Jesum Christum justum, qui factus est propitiatio pro peccatis nostris [50 1Kb] .« Sed haec singula di quiramus. Primum dicitur turtur verecundae [Col. 0283C] simplicitatis. Hanc impediunt tria. Quia inverecundus homo primo peccare non erubescens confidenter operatur iniquitatem: praesumit rem supra se ad se non pertinentem; negligit correptionem. De primo: »Frons meretricis facta est tibi [51 1Kb] .« Item: »Facies senum non erubuerunt [52 1Kb] .« Isti praedicaverunt peccatum suum sicut Sodoma, hi sunt ille Israelita qui coram omni Israel ingressus est ad scortum Madiam [53 1Kb] . De secundo: »Altiora te ne quaesieris, et majora te ne scrutatus fueris [54 1Kb] .« Isti sunt Ozias rex, qui praesumpsit officium sacerdotale, et ideo leprosus factus est [55 1Kb] . De tertio: »Quia despexistis omne consilium meum, et correptiones meas neglexistis, ego quoque in interitu vestro ridebo [55* 1Kb] .« Isti sunt filii Heli; qui non receperunt [Col. 0283D] patris correptionem [56 1Kb] . In figura horum trium Psalmista inter cantica graduum tres continuat psalmos, in quibus se immunem ab istis dicit. Primus est: »De profundis [57 1Kb] ,« in quo peccatum suum recognoscit et plangit sic: »Si iniquitates observaveris, Domine, Domine, quis sustinebit [58 1Kb] ?« In secundo praesumptionem removet dicens: »Domine, non est exaltatum cor meum neque elati sunt oculi mei [59 1Kb] .« In tertio se ostendit mansuetum ad suscipiendam correptionem, sic: »Memento, Domine, David et omnis mansuetudinis ejus [60 1Kb] .«-»Sobrie et juste et pie vivere [Col. 0284A] in hoc saeculo [61 1Kb] ,« nos monet Apostolus. Sobrie quantum ad carnem, juste quantum ad sensualitatem, pie quantum ad spiritualitatem. Sobrie, ne caro inebrietur; juste, ne Eva Adae, id est sensualitas spiritui dominetur; pie, ne in contemplatione aliud quam Deus quaeratur.

Propter haec tria docentur in Levitico [62 1Kb] tria genera animantium immolanda. Docet immolare boves de quadrupedibus; turtures de avibus, quae volant inferius; columbas scilicet de avibus, quae volant superius. Primum enim sacrificium carnis, secundum sensualitatis, tertium spiritus. Caro immolatur tripliciter. Quorumdam enim earo, velint nolint, immolatur, quia a Deo flagellatur, nec tamen corripitur. Alii voluntarie pro Christo passionem usque [Col. 0284B] ad effusionem sanguinis patiuntur: tertii vigiliis et jejuniis extenuantur, ut spiritus liberius contempletur. Prima est vitula Ephraim [63 1Kb] docta diligere turturem, secunda vitula rufa, quae immolatur ad vesperam, tertia est vitula Samsonis: in qua arantes a Samsone excipiunt solutionem problematis extortam per afflictionem importunam: hoc est per afflictionem carnis ratio et intellectus liberiores et subtiliores a Christo merentur sibi revelari secreta coelestia. Haec est immolatio quadrupedum, id est carnis. Sed si caro exterius affligitur, oportet ut sensualitas intus cohibeatur. Haec enim est immolatio turturis, quod debet se a pravis moribus interius coercere, ne nec nimis debeat mundana concupiscere. [Col. 0284C] Debet tamen corpori quod suum est ministrare, id est sensificare, et in sumendis alimentis acquiescere. Hoc est enim quod ibi in Levitico praecipitur, quod immoletur retorto capite ad corpus [64 1Kb] . Sed ne spiritus ex cognitione coelestium quae contemplatur superbiat, et ipse immolatur quando ab hac temeritate refrenatur, hac scilicet lege, sicut de turture dictum est, caput ad corpus reflectat, id est miseriam suam ut inde humilietur respiciat.

Triplex est nidus: nidus gratiae, nidus conscientiae, nidus quietis supernae. In primo pullos procreat, in secundo sepeliri desiderat, in tertio aeternum domicilium pullis suis praeparat. Pullos procreat, scilicet affectiones interiores et fructus operum sepeliri desiderat, ut dormiat et requiescat in [Col. 0284D] pace in idipsum [65 1Kb] , et crescat in Deum. In tertio nidum pullis ordinat, ut requiescant in Deum. De primo: »Cum ambulaveritis per viam et inveneritis nidum avis et matrem desuper pullis incubantem, pullos tenebis captivos, matrem autem permittes abire liberam [66_67 1Kb] .« Nidus iste est gratia Dei, mater quae pullis incubat, est puritas turturis, id est fidelis animae. Haec pullos creat, dum confidentia majora rogat Deum, audacior est contra diabolum, minus timet maledicta vicinorum. Sed ne forte ei subrepat« vanitas, superbia, etc., tenendi sunt captivi [Col. 0285A] intus. Mater vero, id est puritas, libere egrediatur. Per os dicenda pura verba, per manus ut pura sint opera, et sic per caeteros sensus. De secundo: »In nidulo meo moriar, et sicut palma multiplicabo dies [68 1Kb] ;« de tertio: »Passer invenit sibi domum et turtur nidum ubi ponat pullos suos [69 1Kb] .« Sequitur de voce turturis: Vox turturis audita est in terra nostra. Cor nostrum hic accipitur terra, non mea sed nostra, quia communis esse debet Deo et omnibus hominibus. Deo per devotionem, fratri per dilectionem, proximo per compassionem, sibi per modestiae virtutem. Deo per devotionem, ut in eo delectationem habeamus; fratri per dilectionem, ut ad hoc ad quod nos ipsos diligamus, proximo per compassionem ut onera ipsorum [Col. 0285B] portemus [70 1Kb] , nobis per virtutem modestiae, ut a vitiis nos temperemus. Ab hac terra quam possidemus auditur haec vox in illa terra quam exspectamus, haec vox est gemitus cordis.

Duo sunt gemitus turturis, duo columbae, unus communis utrisque. Gemitus turturis, quae inferius volat, sunt poenitentium, gemitus columbae, quae superius, gemitus spiritualium: compassionis sunt ambarum. Ecce quinque: primus passionis, secundus propassionis, tertius compassionis, quartus ex taedio vitae, quintus ex desiderio animae. Primus pro iniquitate, secundus pro tentatione, tertius pro proximi necessitate, quartus pro incolatu hujus miseriae, quintus pro desiderio patriae.

[Col. 0285C] De primo: Afflicti quotidie pro peccatis cum lacrymis 56 exspectemus finem nostrum; de secundo: »Miserere mei, Domine, quoniam infirmus sum [71 1Kb] ;« de tertio Mathatias: »Ut quid natus sum videre mala gentis meae [72 1Kb] ?« de quarto: »Hei mihi quia incolatus meus prolongatus est [73 1Kb] ;« de quinto: »Quando veniam et apparebo ante faciem Domini [74 1Kb] .« His quinque modo superius recitatis Deus contra quinque reddit gratias. His enim qui gemunt gemitu passionis, dat Deus gratiam, qua eos quasi possessionem suam custodit. His qui gemunt pro peccatis gratiam qua eis sua bonitate peccata remittit. Qui vero ex compassione, gratiam largitatis qua pauperes vestit et pascit. Qui ex taedio praesentis vitae, gratiam qua resurrectionem sperat [Col. 0285D] et diligit. Qui desiderio patriae, gratiam qua Deus eis apparebit. In figura harum quinque gratiarum in Veteri Testamento quinque legimus Annas; Anna enim interpretatur gratia. Prima est Anna Elcanae qui dicitur Dei possessio. Primos enim possidet Deus tanquam suos ne cadant, unde Paulus: »Sive vivimus, Domino vivimus; sive morimur, Domino morimur; sive vivimus sive morimur, Domini sumus [75 1Kb] ;« secunda est Anna Tobiae, qui dicitur bonus Domini. Bonitate enim sua sic gementibus peccata remittit, unde: »Bonus est Dominus sperantibus in eum et animae [Col. 0286A] quaerenti illum [76 1Kb] .« Audi bonitatem. »Dixi: Confitebor adversum me injustitiam meam Domino, et tu remisisti impietatem peccati mei [77 1Kb] ;« tertia est Anna Raguelis, qui dicitur pastio Domini. Qui enim suspirant ex compassione, accipiunt a Deo gratiam qua pauperes pascant, et audiant in judicio: »Esurivi, et dedisti mihi manducare [78 1Kb] ;« quarta est Anna Joachim, qui dicitur resurrectio. Qui enim suspirant pro taedio vitae hujus, accipiunt a Deo gratiam, qua sint securi de resurrectione, unde Apostolus: »Nolumus vos ignorare, fratres, de dormientibus, ut non contristemini sicut et caeteri qui spem non habent: mortui enim qui in Christo sunt resurgent primi. Deinde nos qui vivimus, qui relinquimur simul [79 1Kb] ,« etc. Quinta est Anna filia [Col. 0286B] Phanuel, qui dicitur apparitio Dei. Qui enim pro desiderio patriae gemunt, Deum in gloria sua videbunt, unde: »Regem in decore suo videbunt oculi ejus [80 1Kb] .« Sequitur de voce turturis. Tres supradiximus terras: terram morientium, terram languentium, terram viventium. Similiter sunt tres voces: vox vulturis, vox turturis, vox fulguris. In prima terra audita est vox vulturis, in secunda vox fulguris, in tertia vox turturis. Vox vulturis, quae seducit ad devorationem animarum et corporum; vox fulguris, quae tonitrui comminatur poenas inferorum, et fulgori claritatem supernorum. Turturis, id est Christi, quem habemus apud Patrem advocatum [81 1Kb] . In prima enim: »Adversarius vester [Col. 0286C] diabolus tanquam leo rugiens circuit quaerens quem devoret, cui resistite fortes in fide [82 1Kb] .« Os enim ejus abundavit malitia et lingua ejus custodivit dolos [83 1Kb] .« Dixit enim inimicus: »Persequar et comprehendam, dividam spolia, implebitur anima mea: evaginabo gladium meum, interficiet eos manus mea [84 1Kb] .« Sequitur vox fulguris. Dicit tonitrui: »Mittite eum in tenebras exteriores, ibi erit fletus et stridor dentium [85 1Kb] .---Fulgebunt justi sicut sol in regno Patris eorum [86 1Kb] .« Haec enim de supernis attulit ad nos Christus veniens in mundum, unde: »De throno procedunt fulgura et voces et tonitrua [87 1Kb] .« Fulgura scilicet promissio claritatis, voces orationis, tonitrua comminationis. De voce turturis, id est Christi dicitur: »Advocatum habemus apud [Col. 0286D] Patrem Jesum Christum justum, qui factus est propitiatio pro peccatis nostris [88 1Kb] ;« non solum autem pro nostris, sed pro totius mundi. Audi vocem hujus turturis gementis pro nobis: »Pater sancte, serva eos in nomine tuo, quos dedisti mihi [88* 1Kb] .« Ita ipse orat pro nobis.


Tempus incisionis, id est tempus messis, advenit.

CARD. Alia est littera. Igitur pro semente meritorum accipe manipulos praemiorum. Ideo etiam veni, quia sic Ecclesiae requirit necessitas, quia vox turturis, id est Ecclesiae, audita est in terra nostra. Ac si dicat: In terra nostra, id est in stabilitate solida [Col. 0287A] regni nostri audita est vox turturis, id est Ecclesiae; quae cognovit tempus adventus sui ad Dominum clamantis et petentis auxilium opportunum, quia


Ficus protulit grossos suos.

[THO.] Ficus rotulit grossos suos, cum Synagoga creavit apostolos; qui de ea geniti dulcissimum cibum doctrinae credentibus ministraverunt Vel, quod melius videtur, per grossos quos ficus habet pro floribus designantur prophetae, qui de propinquo tetigerunt Salvatoris adventum, qui veri comparatur. Fructus vero sequentes apostoli dicuntur. In Evangelio legimus quatuor ficus, quas hic ponimus. Prima est a Domino propter sterilitatem suam maledicta; secunda, sub cujus Nathanael latuit umbra; tertia, quae prece coloni est a succisione liberata; quarta, [Col. 0287B] quae ad videndum Christum Zachaeo est substrata. In prima, figurantur qui peccandi retinent libertatem, in secunda, ii qui licet bonum non faciunt, tamen divertunt a malo propter gehennae horrorem; in tertia, qui jam diligentes Deum bonam inchoant conversationem, in quarta, qui se sibi substernunt, quia gustaverunt supernam dulcedinem. Prima profert ariditatem, secunda virorem, tertia profert grossos, quarta fructus dulcissimos. Primi contemnunt, secundi metuunt, tertii jam diligunt, quarti in solitudine se sibi substernentes in domo cordis sui merentur suscipere Christum, sicut Zachaeus qui justificatus interpretatur. De primo ait Salomon [89_90 1Kb] : »Peccator cum venerit in profundum malorum, [Col. 0287C] contemnit.« De secundo: »Timor Domini expellit peccatum [91 1Kb] ;« de tertio: »Quorum filii sicut novellae plantationes in juventute sua [92 1Kb] ;« de quarto: »Sedebit solitarius et tacebit, quia levavit se super se [93 1Kb] .« Legimus in Evangelio quod »bona arbor non potest fructus malos facere nec mala arbor potest fructus bonos facere [94 1Kb] .« Unde colligimus et malas ficus esse et bonas, unde propheta: »Video ficus malas, malas valde [95 1Kb] .« Et idem: »Video ficus bonas, bonas valde [96 1Kb] .« De malis prius agendum est, ut praecognito malo, bonum dulcius habeatur. De arbore ergo sunt grossi, id est ficus praeco quae vel immaturae. Et sunt ficus malae, sunt malae valde. In primis sunt exteriora miraculorum vel bonae vitae signa, in secundis sunt [Col. 0287D] carnalia quae delectant peccata, in tertiis fidei corruptela. Primum est quasi praestigium, secundum quasi fenum, tertium est quasi venenum, quod homines decipit. Fenum, quia voluptas cito transit, venenum, quod homines inficit. In primis igitur quaerunt apparere, in secundis desideriis suis satisfacere, in tertiis fidem perimere. Primi dicent in judicio: »Domine, nonne in nomine tuo ejecimus daemonia, et in nomine tuo signa fecimus [97 1Kb] ?« Secundi juxta Salomonem: »Laetantur cum malefecerint et exsultant in rebus pessimis [98 1Kb] .« De tertiis ait Jeremias: »Lamiae nudaverunt mammam, lactaverunt [Col. 0288A] catulos suos [99 1Kb] .« De his tribus ait Jeremias: »Filii colligunt ligna, patres succendunt ignem, mulieres conspergunt adipem, ut faciant placentas reginae coeli [100 1Kb] .« Filii isti mali sunt, qui ab aliis quasi malis patribus in fide corrumpuntur, qui colligunt ligna, dum mala opera operantur. Patres mali sunt, qui signa exteriora habent, qui succendunt ignem, dum filiorum mala opera tunc signis, tunc persuasione suspiciunt. Mulieres, sunt qui carnalibus voluptatibus molliti desideria sua aliis proponunt, et sic quasi adipem conspergunt. Placentae dicuntur a placendo, qui sic faciendo placentas faciunt diabolicae superbiae, quae regina dicitur per antiphrasim; quia diabolus per superbiam in coelo regnare voluit. Quia de signis facta est [Col. 0288B] mentio propter grossos, sciendum est quatuor esse signorum genera.

Est enim signum bonum in bono, et est signum malum in malo, et est signum bonum in malo, et est signum malum in bono. Primum est, quando exterius apparet homo bonus, vel per religionem, vel per miracula, et talis est interius, unde David: »Fac mecum signum in bono [1 1Kb] .« Per miracula Stephanus faciebat prodigia et signa magna in populo [2 1Kb] . Audistis, quia ex omni tribu filiorum Israel duodecim millia signati sunt signo Dei vivi, ut dicerent: »Signatumest super nos lumen vultus tui, Domine [3 1Kb] .« De talibus dictum est in Canticis: »Ecce tu pulchra es amica mea, ecce tu pulchra, oculi tui [Col. 0288C] columbarum, absque eo quod intrinsecus latet [4 1Kb] .« Signum malum in malo est, quando homo vel facit, vel ei accidit exterius; unde interius perpenditur malus. Sicut illi qui posuerunt signa sua signa. De his enim dicitur: »De corde exeunt cogitationes malae, scilicet furta, adulteria, homicidia [5 1Kb] .« Signum bonum in malo est, quando aliquis per miracula vel religionem forinsecam, vel etiam mundanam prosperitatem bonus apparet, cum sit tamen malus, vel sua prosperitas ei arridet in malum suum. Per miracula videntur boni. Tales sunt qui in judicio dicent: »Domine, nonne in nomine tuo signa fecimus, et in nomine tuo ejecimus daemonia [6 1Kb] ?« Quibus respondebitur: »Nescio vos [7 1Kb] .« De talibus dictum est quod sint sepulchra dealbata, [Col. 0288D] interius plena ossibus mortuorum, et omni spurcitia. Signum malum in bono est, quando alicui accidit infortunium, unde videtur esse malus aliquibus qui putant eum flagellari a Deo pro peccatis suis, sicut putaverunt amici Job de ipso, cum tamen flagellum illud esset in bonum, quia ad meritum. Tales dicunt: »Posuerunt me quasi signum ad sagittam [8 1Kb] .« Sagitta enim vulnerat signum ad quod mittitur. Tales consolatur Paulus sic: »Licet is qui foris est vetus homo noster corrumpatur, is tamen qui intus est renovatur de die in diem [9 1Kb] .« Ecce signa quatuor bonae arboris sicut ficus immaturae. [Col. 0289A] Sunt ficus bonae, sunt ficus bonae valde.

Per ficus istas designatur triplex fides: est fides rudior, est purior, est firmior. Prima fuit ante Christi incarnationem, secunda post resurrectionem, tertia in missione Spiritus sancti, post ascensionem. Rudior fuit propter novitatem rerum; purior, per remissionem peccatorum; firmior, quia abundantius dedit Deus Spiritum sanctum; quia tam prima quam secunda et tertia inspiratae sunt per sancti Spiritus dulcedinem. Spiritus enim sanctus datus est primis parentibus et eorum sequacibus, unde: Spiritus Domini ferebatur super aquas [10 1Kb] ,« id est rudem materiem. Et non permanebit spiritus meus in homnibus istis, quia caro sunt, id est auferam ab eis Spiritum sanctum, secundum quosdam. Alii [Col. 0289B] misericorditer interpretantur sic: Non permanebit spiritus meus in hominibus istis, id est auferam spiritum irae meae ab eis, quia caro sunt [11 1Kb] , id est infirmi, et ideo parcam eis. Datus est post resurrectionem ad peccatorum remissionem, unde: »Accipite Spiritum sanctum, quorum remiseritis peccata remittuntur eis [12 1Kb] .« Datus est quoque tertio post ascensionem, unde: Spiritus sanctus praecedens a throno apostolorum pectora, etc. In primo fuit Spiritus sanctus dulcis, in secundo dulcior, in tertio dulcissimus. Ejus dulcedo, scilicet triplex hic per tria genera ficuum designatur. Per ficus ejus praecoquas [13 1Kb] vel immaturas prima fides rudis; per bonas, pura; per valde bonas firmior habetur.

De primis dixit propheta: »Ficus immaturas [Col. 0289C] desideravit anima mea [14 1Kb] ,« scilicet ut saltem rudem antiquorum patrum haberent ii quos reprehendebat. Secundae ficus, id est bonae fuerunt, quarum massa Isaias [15 1Kb] cataplasmavit Ezechiam regem aegrotantem, et convaluit de infirmitate sua. Tertiae, id est valde bonae fuerunt. De quibus legitur: »Ligna silvae venerunt ad ficum et dixerunt ei: Dominare nobis; quae dixit eis: Nunquid possum deserere dulcedinem meam et fructus meos dulcissimos ut promovear inter ligna silvarum [16 1Kb] .« Ligna silvarum sunt principes mundi bonis operibus steriles. Quibus ii qui Spiritum sanctum acceperant, non pretio, non dignitatum provocatione volebant acquiescere, ut a fide Jesu Christi moverentur; [Col. 0289D] quia roborati erant in ea dulcedine Spiritus sancti.


Vineae florentes odorem dederunt.

THO. Per florem vineae fama nascentis Ecclesiae designatur, quae in Jerusalem plantata, longe lateque per famam est dilatata. Flos hujus vineae gratus est valde, quia succus expressus ex eo, et sanitatem praestat utenti, et voluptatem. Vel moraliter: Per florem vineae initium gaudii spiritualis exprimitur, post quod plenius in coelo exspectatur sicut de flore fructus [Col. 0290A] futurus exspectatur, id est vinum quod laetificat [17 1Kb] . Triplex est enim gaudium viri sancti: primum, quia reliquit vanitatem et mundana gaudia; secundum, quia Christi sequitur vestigia [18 1Kb] ; tertium erit, quando recipiet praemia. In primo vita purificatur, in secundo justificatur, 57 in tertio beatificatur. Primum est verum, quia ad beatitudinem tendit; sed non merum, quia faex tentationis se injicit. Secundum est merum, jam victa tentatione, sed non plenum propter defectum hujus miseriae. Tertium est plenum, quia ibi invenitur plenitudo gloriae. De primo exhilarabat discipulos Christus cum diceret· »Confidite, quia ego vici mundum [19 1Kb] ,« de secundo ait: »Qui sequitur me non ambulat in tenebris [20 1Kb] ;« et ut de tertio certificaret eos subjecit: [Col. 0290B] »Sed lumen habebit vitae [21 1Kb] .« Audi gaudium verum et non merum: »Omne gaudium existimate cum in varias incideritis tentationes,« ait Apostolus [22 1Kb] . Si verum non esset, Apostolus nos ad illud non invitaret; sed merum non est, quia tentationum patitur perturbationem. Audi verum et merum: »Gaudete et exsultate, quoniam merces vestra copiosa est in coelis [23 1Kb] .« Audi plenum: »Petite et accipietis [24 1Kb] , ut gaudium vestrum sit plenum [25 1Kb] .« Primum igitur illud est gaudium quo gaudet homo relicta vana gloria, quae oritur in homine. De talibus gaudiis quibus gaudet mundus.

Est autem gloria quae oritur sub te, est quae oritur de te, est quae oritur juxta te, est quae oritur [Col. 0290C] intra te. Prima est de peccatis, secunda de bonis corporis, tertia de temporalibus bonis, quarta est Filius aeterni Patris. De prima: »Quid gloriaris in malitia, qui potens es in iniquitate [26 1Kb] ?« Et poeta:


Gloria peccati nulla petenda tui est.

Tamen de exterminio peccatorum possumus gloriari, unde Apostolus: »Gratias Deo quod fuistis aliquando servi peccati; obedistis enim ex corde in eam formam doctrinae in quam traditi estis [27 1Kb] .« De secunda qua gloriamur de bonis corporis: »Ne glorietur fortis in fortitudine sua; quia omnis caro fenum, et omnis gloria ejus quasi flos feni [28 1Kb] .« Sed et de carne nostra possumus bene gloriari, si in ea pro Christo patimur, unde Apostolus: »Libenter [Col. 0290D] gloriabor in infirmitatibus meis, ut inhabitet in me virtus Christi [29 1Kb] ;« et: »Gloriamur in tribulationibus [30 1Kb] ;« et: »Mihi absit gloriari, nisi in cruce Domini Jesu Christi [31 1Kb] .« De bonis temporalibus gloriantur, qui in multitudine divitiarum suarum gloriantur. Sed »cum multiplicata fuerit gloria domus ejus, ne timueritis, quia non descendet cum eo gloria domus ejus [32 1Kb] .« Bene tamen possumus gloriari his bene utendo, ut in omnibus glorificetur Deus. Intra te oritur mala, si de bonis Dei superbis. [Col. 0291A] »Quid enim habes quod non accepisti? Si accepisti, quid gloriaris, quasi non acceperis [33 1Kb] ?« Igitur »qui gloriatur, in Domino glorietur [34 1Kb] .« Quia »omnis gloria ejus filiae regis ab intus in fimbriis aureis [35 1Kb] .«

Intra te sunt tria, de quibus bene potes gloriari, scilicet pura conscientia, justitia, jucunditas de beatitudine futura. De primo ait Apostolus: »Gloria nostra haec est, testimonium conscientiae nostrae [36 1Kb] ;« de secundo ait David: »Laetamini in Domino et exsultate, justi, et gloriamini, omnes recti corde [37 1Kb] ;« de tertio ait propheta: Cum avulsi fueritis a lacte, epulemini ab intuitu gloriae ejus. »Super te orietur gloria [38 1Kb] ,« scilicet Filius aeterni Patris, unde Isaias: »Surge, illuminare, Jerusalem, [Col. 0291B] quia venit lux tua, et gloria Domini super te orta est [39 1Kb] .« Vere super te orta est gloria Domini, et non poteris ad eam, quia conceptus sine semine patris carnalis, natus sine corruptione virginitatis, firmatus et portatus in ventre sine laesione ventris. Cum itaque de fide sit eis bona opinio, veraciter potest dici: Vineae florentes odorem dederunt. Nam flos bene odorat in vinea, cum bona opinio redolet in Ecclesia. Gaudia vero mundi non minus sunt fugienda quam vanitas. Quae sapiens diligenter considerat ut, ipsis cognitis, ea libentius fugiat, et contraria ferventius diligat. Inde est quod Salomon mittebat naves suas in Tharsis, et inde afferebant ei aurum, dentes elephantorum, simias, pardos [40 1Kb] . Salomon qui sapiens dicitur est quilibet [Col. 0291C] justus, Tharsis vero exploratio gaudii dicitur, mare est mundus, navis est religiosa curiositas, quae de Tharsis, id est exploratione gaudii affert aurum, id est mundi sapientiam; argentum, id est eloquentiam; dentes elephantorum, id est potentes mundi, qui alios devorant et comedunt. Simia est animal derisione plenum, per quod designantur illi qui gaudent. Quia pardus est animal distinctum variis maculis, designantur duplices et deceptores; vel pavo, id est in decore pennarum, id est virtutum, gloriantes. De primo: »Aurum nostrum aeruginatum est [41 1Kb] ;« de secundo: »Argentum tuum versum est in scoriam [42 1Kb] ; de tertio: »Nonne scient omnes qui operantur iniquitatem, qui devorant plebem [Col. 0291D] meam sicut escam panis [43 1Kb] ;« de quarto conqueritur Dominus, dicens: »Factus sum in derisum omni populo, canticum eorum tota die [44 1Kb] ;« de quinto: »Qui loquitur veritatem in corde suo, qui non egit dolum in lingua sua [45 1Kb] .« Haec videns Sapiens falsa gaudia, amplius diligit vera. Et: »Qui loquuntur pacem cum proximo suo, mala autem in cordibus eorum [46 1Kb] .«

Mera vero gaudia quibus sequuntur Christi vestigia in tribus principaliter habentur, quia mundum vicerunt, quod propositum in bono firmaverunt, [Col. 0292A] tertio quia nihil sibi sed totum gratiae Dei attribuunt. Primum, per fidei puritatem; secundum, cognita veritate; tertium, superna inspiratione. De primo: »Omne quod natum est ex Deo, vincit mundum, et haec est victoria quae vincit mundum, fides nostra [47 1Kb] .« De secundo David: »Laudate Dominum, omnes gentes, laudate eum, omnes populi, quoniam confirmata est super nos misericordia ejus, et veritas Domini manet in aeternum [48 1Kb] .« De tertio, Paulus: »Gratia Dei sum id quod sum [49 1Kb] .« Isti sunt tres apostoli, quos duxit Jesus in montem, et transfiguratus est ante eos [50_51 1Kb] . Ad primum pertinet Jacob, qui dicitur supplantator; ad secundum Petrus, qui dicitur firmus; ad tertium Joannes, qui dicitur gratia. Plena vero gaudia nihilominus [Col. 0292B] habent tria: in regno enim non erit culpa, non timebitur miseria, videbitur Dei praesentia. Isti sunt tres alii qui in eadem transfiguratione visi sunt. Ad primum spectat Moyses, qui dicitur salvatus de aquis peccatorum; ad secundum Elias, qui dicitur Deus meus; qui delevit corruptionem miseriarum; ad tertium Jesus, qui dicitur Salvator, in cujus visione erit omnium salus. De primo: »Ubi est victoria tua? ubi est, mors, stimulus tuus? Stimulus enim mortis peccatum est [52 1Kb] .« De secundo: »Seminatur corpus animale, resurget spirituale; seminatur in corruptione, resurget in incorruptione; seminatur in ignobilitate, resurget in gloria [53 1Kb] .« Aedificabit Dominus Sion et videbitur in gloria sua [54 1Kb] .«---»Beati mundo corde, [Col. 0292C] quoniam ipsi Deum videbunt [55 1Kb] .« Ista tria gaudia sunt flores vineae: primi habent medicinae vigorem, secundi dant odorem, tertii dant fructus saporem. Primi enim fugant serpentes, id est peccata; secundi praesumunt bona quae sunt in patria; tertii ostendunt diu desiderata. De primo: »Botrus Cypri dilectus meus mihi in vineis Engaddi [56 1Kb] ;« quod dicitur fons haedi, id est peccati quod lavat. De secundo: »Ego quasi vitis fructificavi suavitatem odoris [57 1Kb] .« De tertio dicitur imminente passione: »Non bibam amodo de hoc genimine vitis, donec bibam illud novum in regno meo [58 1Kb] .«


Ficus protulit grossos suos.

[CARD.] Vineae florentes odorem dederunt, ficus [Col. 0292D] protulit grossos suos. De quibus Nahum [59 1Kb] : »Omnes munitiones tuae sicut ficus cum grossis suis; si concussae fuerint, cadunt in os comedentis.« Munitiones enim animae sunt virtutes, et virtutum opera; sed si ventus tentationis virtutes concutiat, cadunt bona opera velut grossi in os tentatoris, et devorantur ab eo. Vineae florentes laeduntur de facili, sicut dicit: »Laedetur quasi in primo flore botrus ejus [60 1Kb] .« Vineae florentes dant odorem, cum bonorum operum suave redolent initia; sed si florentem vineam immoderatum frigus vel aestus tetigerit, discusso [Col. 0293A] flore botrus perit, sic plerumque bonorum operum initia, prosperitas vel adversitas saeculi tabescere facit. Quoniam igitur et ficus quae protulit grossos, et vineae florentes ope indigent contra praedicta pericula propter subventionem eorum dicitur ad virginem·


Surge, amica mea, sponsa mea, et veni, columba mea, in foraminibus petrae et in caverna maceriae.

[THO.] Venerat sponsus ad sponsam, excitaverat eam, repetit excitationem suam ut addat, scilicet ut locum ei ostendat, ad quem veniat, scilicet in foraminibus petrae. »Petra autem erat Christus [61 1Kb] .« Ergo in foraminibus petrae ducitur, cum rejectis temporalibus, ad ea quae sursum sunt evehitur. Hoc [Col. 0293B] autem iter ostenditur agendum per foramina petrae. Non sub aere nudo, neque ut patiatur solis ardorem, ne iterum nigra fiat. Cavernas maceriae dixit angelorum loca, qui ob superbiam lapsi sunt, quasi vacua relicta quae repleri ex hominibus habent tanquam ex vivis lapidibus, ubi ipse Christus est lapis in caput aedificii. Vel possumus dicere angelorum custodiam esse maceriam in vinea Christi. Ecclesia tempore et loco peregrinationis suae duas habet consolationes: de praeterito est memoria passionis Christi, de futuro est quod se in sortem sanctorum cogitat, et confidit recipiendam. Licet cuique nostrum quacunque parte voluerit cavare, supernae maceriae. Nunc quidem patriarchas revisere, nunc [Col. 0293C] vero salutare prophetas, nunc senatui immisceri apostolorum, nunc martyrum inseri choris. Sed et beatarum virtutum status et mansiones animo perlustrare. Unde in conscientiam laetando et admirando prorumpimus in Dei laudem et gratiarum actionem. Inde est quod faciem nostram, id est conscientiam sponsus desiderat videre, et vocem audire, unde ait: »Ostende mihi faciem tuam, sonet vox tua in auribus meis [62 1Kb] :« ecce de maceria. Licet nobis cavare in petra, scilicet in ipsum Deum contemplando eum, unde, licet hic tangi duo genera contemplationis, unum de statu et gloria civitatis supernae, alterum de regis ipsius majestate. Per foramina petrae solent aquae de piscinis educi, inde Jeremias: »Relinquite civitatem, et inhabitate [Col. 0293D] in petra, habitatores Moab, estote quasi columba nidificans in summo ore foraminis [63 1Kb] .«---»Petra autem erat Christus [64 1Kb] .« Foramina vulnera in pedibus et manibus unde sanguis exivit quo lavamur. Ibi volebat lavari faciem sponsae, id est conscientiam, ut munda ei praesentaretur. Maceria est caro Christi, caverna vulnus in latere, per quod vult orationem suam ad cor suum transire, quia in talibus cavernis solet vox clarius sonare.

Legimus aquas de petra eductas, et petras de aqua, et petras ad aquam. Primum factum est, quando Moyses percussit petram in deserto et [Col. 0294A] fluxerunt aquae [65 1Kb] divinae gratiae. Secundum quando transeuntes filii Israel tulerunt duodecim lapides de Jordane [66 1Kb] , id est apostolus de fluente divinae gratiae. Alii de loco castrorum, id est de mundo ad Dei gratiam sunt adducti.

Sed nunc haec videamus moraliter. Primus locus fuit in deserto, secundus in Jordane, tertius in castris. Primus locus est poenitentiae, secundus praesumptio confidentiae, tertius desperatio diffidentiae. Primus lapis est patientiae fortitudo, secundus in bono confirmatio, tertius in malo obstinatio. Lapidem bonum ponebat in deserto qui dicebat: »Corpus meum dedi percutientibus, et genas meas vellentibus, faciem meam non averti ab increpantibus, et conspuentibus in me [67 1Kb] .« Boni [Col. 0294B] lapides sunt de Jordane colligendi et mittendi in locum castrorum et econverso, ut »in die bonorum non immemor sis malorum et in die malorum immemor sis bonorum [68 1Kb] .« De primo: »In aeternum non obliviscar justificationes tuas, quia in ipsis vivificasti me [69 1Kb] « de secundo: »Quoniam iniquitatem meam ego cognosco [70 1Kb] « de tertio, Pharao: »Dominum nescio, et Israel non dimittam [71 1Kb] .« Primus ille lapis fortis fuit ad portanda onera nostra »quia languores nostros ipse tulit et onera nostra ipse portavit [72 1Kb] .« Onera enim nostra ipse portavit, vel in se habendo, vel pro eis patiendo. Sunt autem onera necessaria, sunt violenta, sunt voluntaria. Necessaria sunt nobis indicta [Col. 0294C] a primis parentibus, necessaria tantum a Deo. Violenta nunc a Deo, nunc a diabolo tentando vel affligendo. Voluntaria vel inclinando ad tentationem vel assumendo pro peccatis laborem.

Causae sunt quinque pro quibus Deus affligit hominem: pro peccatis, ut Mariam sororem Moysi [73 1Kb] , ad initium poenae aeternae, ut Herodem [74 1Kb] , ad probationem, ut Job [75 1Kb] , ad augmentum coronae, ut Paulum [76 1Kb] , ad gloriam Dei, ut caecum natum [77 1Kb] . Undecim ergo sunt onera quae portamus juxta Isaiam. Primum est hoc: aliquando nobis onus incumbit ex mundo, hoc est onus Babylonis [78 1Kb] . Babylon dicitur confusio, et significat mundum, cujus amorem cupiditas tripliciter onerat, labore, timore, dolore; cum labore enim pervenit homo ad id quod cupit, possidet [Col. 0294D] cum timore, amittit cum dolore. Tria sunt quae concupiscit homo in mundo: primo sublimitatem; secundo gratias corporis et animae, scilicet sapientiam, decorem, fortitudinem; tertio ad voluptatem pertinentia, scilicet copiam rerum, ornamentum, mulierem. Primum cupit supra se, secundum intra se, tertium circa se. Primum ut sit formosus. secundum ut sit gloriosus, tertium ut sit voluptuosus. De his ait Salomon [79 1Kb] : Fui rex in Jerusalem, ecce primum. Sapientiam dedit mihi Deus, ecce secundum. Habui divitias super omnes reges, qui ante me fuerunt in Jerusalem, ecce tertium. Sed [Col. 0295A] primo dixit: »Altiora te ne quaesieris et majora te ne scrutatus fueris [80 1Kb] .« Quia quanto altior gradus, tanto gravior casus. Ideo: Qui cupit excelsa, debet vitare ruinam. De primis enim venitur in dejectionem, de secundis ad infirmitatem, de tertiis in amaritudinem. De primo Nabuchodonosor est nobis exemplum: »Nonne haec est, ait, Babylon, quam feci in gloriam et decorem regni mei [81 1Kb] .« Et statim mutatus est in bovem. Secundis qui in se cupiunt gratias ait Apostolus: »Noli negligere gratiam quae in te est [82 1Kb] ,« negligit enim qui vel ex ea non operatur, vel ea abutitur. Sic enim cadunt in infirmitatem, sic enim sapientia Salomonis infatuata, pulchritudo Absalon exterminata, fortitudo Samsonis excaecata. Tertiis dicitur de muliere: [Col. 0295B] »Nitidius oleo guttur ejus, et novissima 58 ejus amara quasi absynthium [83 1Kb] .« De divitiis: »Noli sapere altum: nec sperare in incerto divitiarum [84 1Kb] .« De ornatu: »Non in veste pretiosa [85 1Kb] .« Sed vide ad quantam devenit amaritudinem; qui primus his abundavit; scilicet filius ille prodigus, qui postea pavit porcos [86 1Kb] . Ecce quae in mundo concupiscuntur.

Sed vide quanto labore acquiruntur: laborant enim in corde, laborant in corpore, laborant in ore. In corde tripliciter: desiderio, anxietate, sollicitudine. Desiderio, quo rem amant. Anxietate, qua in spe vacillant, an acquirant; sollicitudine, qua modum acquirendi ordinant. Hoc desiderium removebat a se [Col. 0295C] Jeremias: »Domine, ait, diem hominis non desideravi, tu scis [87 1Kb] .« De secundo, David: »Anxiatus est super me spiritus meus, in me turbatum est cor meum [88 1Kb] .« De tertio Dominus: »Nolite solliciti esse dicentes: Quid manducabimus, aut quid bibemus [89 1Kb] ?« Laborant quoque corpore privatae personae in quotidiano labore, milites in armorum virtute, clerici in studio scientiae. De primo: »Omnis labor hominis in ore ejus est [90 1Kb] ;« de secundo: »Non in fortitudine sua roborabitur vir [91 1Kb] ;« contra tertios: »Cum steteritis ante reges et praesides nolite praemeditari qualiter respondeatis [92 1Kb] .«

Timor autem mundi non solum est in iis quae labore acquiruntur. Est enim timor de amissione rerum suarum, secundus de inquietatione animantium, [Col. 0295D] tertius de perturbatione elementorum. Primum fit in amissione possessionis, de carnalibus amicis, de commodis proprii corporis. In his tribus flagellatus est Job, unde ipse ait: »Et quod verebar accidit [93 1Kb] ;« perdidit enim substantiam, mortui sunt filii, carnis sustinuit angustiam. Sed quod agendum sit nobis in tali casu ipse docet: »Dominus, ait, dedit, Dominus abstulit, sicut Domino placuit, ita factum est, sit nomen Domini benedictum [94 1Kb] .« Secundus timor, scilicet de inquietatione animantium in tribus est: timentur enim insidiae malorum, timetur [Col. 0296A] feritas bestiarum, timetur infectio venenatorum. In his tribus examinatus est Daniel: Fuerunt enim maligni qui machinati sunt, ut avellerent eum a latere regis, secundo in lacum leonum est missus, tertio cum dracone venenoso fuit ei conflictus [95 1Kb] . Sed quia Deum timuit, ab iis omnibus est liberatus. Unde David ab his tribus gaudet se liberatum; de primo: »Ipse liberavit me de laqueo venantium [96 1Kb] ;« de aliis duobus: »Super aspidem et basiliscum ambulabis, et conculcabis leonem et draconem [97 1Kb] .« Tertius timor mundi in perturbatione elementorum fit tribus modis: in passionibus aeris, in terrae motu, in procellis maris. Passiones aeris sensit Petrus, unde: »Cumque vidisset ventum validum venientem timuit [98 1Kb] ;« terrae motum Judaei in passione [Col. 0296B] Christi; maris procellas Paulus, qui die ac nocte in profundo maris fuit. De his ait David, primo de procella maris: »Viderunt te aquae, Deus, viderunt te aquae, et timuerunt, et turbatae sunt abyssi, multitudo sonitus aquarum [99 1Kb] .« Et de tonitruo: »Vocem dederunt nubes, vox tonitrui tui in rota. Illuxerunt coruscationes tuae orbi terrae [100 1Kb] .« De motu terrae adjungit: »Commota est et contremuit terra [1 1Kb] .« De his dicebant tres pueri ut ab his liberarentur: »Benedicite, maria et flumina, Domino;« et: »Benedicite, fulgura et nube, Domino;« et: »Benedicat terra Dominum [2 1Kb] .«

Dolor vero mundi ex tribus primis pendet. Dolemus enim de fama celsitudinis annullati, de gloria [Col. 0296C] gratiarum humiliati, de voluptatibus in amaritudinem dejecti. De his tribus plangit Jeremias. De primo sic: »Quomodo sedet sola civitas plena populo? facta est quasi vidua domina gentium, princeps provinciarum facta est sub tributo [3 1Kb] ;« de secundo: »Quomodo obscuratum est aurum, mutatus est color optimus [4 1Kb] ?« de tertio: »Qui vescebantur voluptuose, interierunt in viis; qui nutriebantur in croceis, amplexati sunt stercora [5 1Kb] .« Hoc est onus Babylonis [6 1Kb] , id est confusionis mundi. De hoc ait Jeremias: »Calix aureus Babylonis, de vino ejus biberunt omnes gentes, et inebriatae sunt [7 1Kb] .« Ut autem onus istud et sequens fugiamus, ait: »Egredimini de Babylone, et fugite a Chaldaeis [8 1Kb] .« Chaldaei namque feroces dicuntur. Hi sunt daemones, qui [Col. 0296D] per Philistiim significantur cum dicitur: Onus Philistiim. Aliquando enim nobis onus incumbit ex immundorum spirituum immissione. Et hoc dicitur onus Philistiim qui dicuntur potione cadentes, et eos designant qui superbia inebriati de coelo ceciderunt. In hoc lapsu triplex onus videmus: primo enim superbivit, secundo invidit, tertio seduxit. Superbivit in Deum, invidit primo homini, seduxit eum. Et sic in hanc infirmitatem dejecit. Primo itaque peccavit contra humilitatem Filii, secundo contra benignitatem Spiritus sancti, tertio contra potentiam [Col. 0297A] Patris summi. Propter primum itaque dicitur, potione cadens; propter duo reliqua dicitur, duplex ruina. Per superbiam ergo factum est cor montiosum, per invidiam venenosum, per seductionem latebrosum. In primo enim de bonis propriis exaltatur, in secundo de bonis alienis dolore cruciatur, in tertio proximo mala machinatur. De primo dicitur: »Ante ruinam exaltatur cor [9 1Kb] ;« de secundo: »Quandiu ponam consilia in anima mea dolorem in corde meo per diem [10 1Kb] .« Aliquando enim fortasse David motus fuit tali passione. De tertio Salomon enumerans septem quae odit Deus, inter ea posuit »cor machinans pessimas cogitationes [11 1Kb] .« Superbia onerat cor, onerat manus, onerat linguam; cor contumacia, linguam contumelia, manus violentia. [Col. 0297B] Primum aufert mentis Sabbatum, id est quietem; secundum proximo verbi consolationem; tertium misericordiae impensionem. De primo Jeremias: »Nolite portare onera vestra in die Sabbati [12 1Kb] ,« id est quietis animae; de secundo ait Job ad amicos suos, qui ad consolandum eum venerant, et in contumelias adversus eum erumpebant: »Consolatores onerosi omnes vos [13 1Kb] .« De tertio Isaias: »Dimitte eos qui confracti sunt liberos, et omne onus disrumpe [14 1Kb] ,« scilicet violentiae. Onus autem invidiae in tribus onerat: primum per odium proximi in homicidium inducit, secundo cor dolore cruciatus corrodit, tertio corpus pallore et macie affligit. De primo ait Joannes: »Qui odit fratrem suum, [Col. 0297C] homicida est [15 1Kb] ;« de secundo ait poeta quidam:

Justius invidia nihil est, quae protinus ipsum
   Auctorem rodit, excrucians animum.
De tertio ait idem:

Invidus alterius macrescit rebus opimis [16 1Kb] .
Item idem:

Invidia siculi non invenere tyranni
Majus tormentum [17 1Kb] .
Et Salomon: »Virum stultum interficit iracundia, et parvulum occidit invidia [18 1Kb] .« Seductione quoque onerat diabolus. Sed et tripliciter onerat quandoque corporum afflictione, aliquando violenta tentatione, aliquando autem decipit fraudulenter. Corpus affligit, sicut habemus quod Spiritus Dei malus affligebat Saul. Et Job percussit ulcere pessimo [19 1Kb] . Puerum [Col. 0297D] quoque illum, qui aliquando se mittebat in ignem, et frequenter in aquam, allidebatur in terra spumans. Unde David: »Misit in eos iram indignationis suae [20 1Kb] ,« etc. Violenter quoque tentat nos sicut Paulum: »Ne magnitudo, ait, revelationum extollat me, stimulus carnis datus est mihi angelus Satanae qui me colaphizet [21 1Kb] .« Ita ut clamare necesse haberet. »Domine, vim patior: responde pro me [22 1Kb] .« Imperiose enim praecipit diabolus dicens: »Incurvare ut transeamus [23 1Kb] .« Dicit enim inimicus: [Col. 0298A] »Persequar et comprehendam, dividam spolia, implebitur anima mea: evaginabo gladium meum, interficiet eos manus mea [24 1Kb] .« Et contra minas istas nos admonet Apostolus dicens: »Fratres, sobrii estote et vigilate, quia adversarius vester diabolus tanquam leo rugiens circumit quaerens quem devoret [25 1Kb] .« Et clamat cum Pharaone: »Ite ad onera vestra, vacatis otio [26 1Kb] .« Fraudulenter quoque tentat, sicut locutus est ad Evam, verbis pacificis in dolo. »Quare praecepit vobis Deus ne comedatis de ligno scientiae boni et mali.« Et illa: »Ne forte moriamur.« Et ille: »Nequaquam moriemini [27 1Kb] ;« unde Apostolus: »Nolite credere omni spiritui, sed probate spiritus si ex Deo sunt [28 1Kb] .« Et alibi: »Angelus enim Satanae transfigurat se in Angelum lucis [Col. 0298B] [29 1Kb] .« Ipse enim ait: »Ero spiritus mendax in ore omnium prophetarum Achab [30 1Kb] .« Sichem qui dicitur labor, id est diabolus: filius Emor, id est Asim qui erat rex Evae, id est quod dicitur pessimum, quia filius pessimi Asim, id est Luciferi, qui prius cecidit, prius violenter rapuit Dinam filiam Jacob. Et postquam corrupit eam, delinivit eam et locutus est ad cor ejus, ut perpetuo esset cum eo [31 1Kb] . Sic nimirum diabolus, postquam violenta tentatione aliquem stravit fraudulenta, seducit ne a tali casu velit resurgere. Aliquando nobis incumbit ex naturali quadam et inevitabili necessitate.

Et hoc onus est Moab [32 1Kb] , qui interpretatur de patre, naturalem illam exprimens necessitatem quam pater generatione transfudit in filium, sicut est inevitabilis [Col. 0298C] manducandi, bibendi, dormiendi necessitas. Hac cogimur post spiritales cibos mentis procurare onera ventris. Hoc onus tripliciter consideratur: in principio, in medio, in fine. In principio vilis conceptio, in medio labor et afflictio, in fine miseriae dissolutio. Primum ad existendum, secundum ad sustinendum, tertium ad moriendum. In primo vide fetorem, in secundo laborem, in tertio horrorem. Aspice ergo fetorem primi, et interroga illam mulierem quam magno fetore concipit, quanto taedio in genitali secreto suis sanguinibus puerum nutrit, quanto dolore parturit. Audi pro duobus primis Joannem de spirituali nativitate loquentem: »Qui non ex sanguinibus, ait, neque ex voluntate [Col. 0298D] viri, neque ex voluntate carnis, sed ex Deo nati sunt [33 1Kb] .« Quia carnaliter nascentes, ex viro et carne, id est muliere nascuntur. Ex sanguinibus vero usque ad nativitatem pascuntur. De dolore vero parientis interroga Evam, cui dictum est: »In dolore paries filios tuos [34 1Kb] .« Non est enim dolor super dolorem parturientis; »Mulier enim cum parit tristitiam habet [35 1Kb] .« De hoc principio dixit Job: »Homo natus de muliere [36 1Kb] ;« de fine: »Brevi vivens tempore [37 1Kb] .« de medio: »Repletur multis miseriis [38 1Kb] ;« item: [Col. 0299A] »Qui quasi flos egreditur [39 1Kb] ,« ecce de primo; »et conteritur [40 1Kb] ,« de secundo; »et fugit velut umbra [41 1Kb] ,« de tertio. In medio vero consideranda sunt quatuor. Hoc enim onus consistit in quatuor: in cibo et potu, in vestitu, in dormitione et vigilatione, in naturali imbecillitate. Primum est contra defectum, secundum contra inclementiam aeriarum passionum, tertium ad recreandum, quartum in processu aetatum. Istud est grave jugum sive onus super filios Adam, a die exitus de ventre matris eorum usque in diem sepulturae in matrem omnium. Prima igitur necessitas est manducare et bibere, unde: »Omnia a te exspectant, ut des illis escam in tempore [42 1Kb] ;« et: »Labores manuum tuarum, bene es et bene tibi erit [43 1Kb] .« Sed sunt pauci qui hanc necessitatem [Col. 0299B] non convertant in superfluitatem. Per hanc enim superfluitatem ventres distenduntur, corda hebetantur, sensus infatuantur. De primo Paulus: »Esca ventri, et venter escis, Deus et hunc et has destruet [44 1Kb] .« De secundo: »Videte, ait Dominus, ne graventur corda vestra in crapula et ebrietate [45 1Kb] .« De tertio: »Vinum apostatare facit etiam sapientes [46 1Kb] .« Sunt qui plus intenti sunt suae voluptati, quam pauperum egestati, quibus dicetur in judicio: »Esurivi, et non dedistis mihi manducare [47 1Kb] .« Propterea dicebat Job: »Si comedi buccellam meam solus, et pupillus non comedit ex ea [48 1Kb] .« Istis non occurrit »dives iste qui induebatur purpura et bysso, et epulabatur quotidie splendide [49 1Kb] .« Sed quid inde sequitur: »Sepultus est in inferno [50 1Kb] .« Nec ille [Col. 0299C] alius qui dixit: »Anima mea, habes multa bona reposita in annos multos, quiesce, comede et bibe [51 1Kb] .« Sed quid audivit? »Stulte, hac nocte requirent animam tuam; quae autem parasti cujus erunt [52 1Kb] ?« Audiant Dominum dicentem: »Nolite solliciti esse animae vestrae dicentes: Quid comedemus, aut quid bibemus. Respicite volatilia coeli, quae non laborant, neque congregant in horrea, et Pater vester coelestis pascit illa. Et de vestimento quid solliciti estis [53 1Kb] .« Haec enim omnia gentes inquirunt. Vestis enim pertinet ad onus Moab, sed quanto labore acquiratur, videamus. Propter hoc enim, ut ait poeta:

Impiger extremos currit mercator ad Indos.
Lana de ove sumitur, postmodum manibus feminarum [Col. 0299D] in filum deducitur, deinde texitur, postmodum tingitur, deinde siccatur, suitur. Ecce labor. Sed aspice pretium, formam, colorem. In pretio, superabundantia; in colore, vana gloria; in forma, est superbia. Primum enim quaeris tibi, ut videaris pretiosus; secundum, ut splendidus; tertium, ut videaris elegantius formatus. Sed audi Paulum: »Non in veste pretiosa [54 1Kb] .« O quantis expensis vestis bona quaerit haberi, unde poeta:

Hic ultra vires habitus nitor.
Et:

[Col. 0300A] Interdum aliena sumitur arca.
Sed tales amplius laborare indignantur, unde Horatius:

Eutrapetus cuicunque nocere volebat,
Vestimenta dabat pretiosa. Beatus enim jam
Dormiet in lucem, scorto postponet honestum
Officium [55 1Kb] .
Sed has superfluitates cur non expenditis in usus pauperum, ut diceretur vobis in judicio: »Nudus fui, et operuisti me [56 1Kb] .« Sicut Job: »Si despexi praetereuntem, eo quod non haberet vestimentum, et absque operimento pauperem; si non benedixerunt mihi latera ejus, et de velleribus ovium mearum calefactus est [57 1Kb] .« Talibus ait Dominus: »De vestimento quid solliciti estis. Considerate lilia agri [Col. 0300B] quomodo crescunt, non laborant neque nent. Amen dico vobis quia nec Salomon sic vestitus est in omni gloria sua, sicut unum ex his [58 1Kb] .« Dormitio vero et vigilatio quae causa recreationis alternantur, de onere Moab sunt. His tamen indulgent sicut ait Dominus discipulis suis: »Dormite jam et requiescite [59 1Kb] .« Et de vigilatione: »Vigilate et orate, ut non intretis in tentationem [60 1Kb] ;« onus tamen sunt, quia quidam immoderate dormiunt et indiscrete vigilant. Illis dixit quidam: »Quod satis est dormi.« Illis vero:

Plus vigila semper ne somno deditus esto.
Audi quod his tribus dixerit Boetius:

Felix nimium prior aestas,
Contenta fidelibus arvis,
[Col. 0300C] 59 Nec inerti perdita luxu;
Facili quae sera solebat
Jejunia solvere glande.
Nec bacchica munera norant
Liquido confundere melle:
Nec lucida vellera Serum
Tyrio miscere veneno,
Somnos dabat herba salubres,
Umbras altissima pinus,
Potusque lubricus amnis [61 1Kb] .

Naturalis quoque infirmitas est de onere Moab ut est in successionibus aetatum. Primo enim infantulus indiget lactis nutritione. Jam adolescens eget paedagogo, ne per lasciviam aetatis deviet a bono. Factus vir eget consilio, factus senex alieno sustentamento, quia jam non est apud eum nisi labor et dolor, unde David: »Numerus annorum [Col. 0300D] nostrorum in ipsis, septuaginta annis. Si autem in potentatibus octoginta anni et amplius labor et dolor [62 1Kb] .« Unde et poeta:

Multa senem circumveniunt incommoda, vel quod
Quaerit et inventis miser abstinet, et timet uti.
Vel quod res omnes tepide gelideque ministrat
In cunctis querulus, laudator temporis acti,
Se puero [63 1Kb] .

Ecce ista considerantur circa medium hominis. Circa novissima haec consideranda sunt: corporis et animae miserabile divortium. Videre etiam debemus corporis defectum, animae periculum, quando [Col. 0301A] exibit spiritus ejus, et non revertetur in terram suam [64 1Kb] . Haec tria designabat David cum diceret: »Auferes spiritum eorum et deficient, et in pulverem suum revertentur [65 1Kb] .« Auferes spiritum, cum exibit de corpore. Deficient, quia desinent esse, in divortio corporis et animae. In pulverem revertentur, quando vermis fiet de corpore, pulvis de verme. Ecce corporis defectus; sed quantum est periculum spiritus, cum insidientur ei ingressi »catuli leonum rugientes ut rapiant [66 1Kb] .« Quis enim poterit eum liberare a rugientibus praeparatis ad escam? Solus dilectus qui haec tria portavit, pro nobis onera. Onus Babylonis [67 1Kb] , quia obtulit ei mundi subjectionem; onus Moab [68 1Kb] , quia defectus praedictos in suam assumpsit incarnationem. Ipse est enim [Col. 0301B] petra, ad cujus foramina sponsam invitat. Sed quia quartum scilicet Damasci quod dicitur potus sanguinis non ad ipsum spectat, sed conscientias nostras inquietat, ab eo vult nos purificari. Unde ait: Ostende mihi faciem tuam.


Ostende mihi faciem tuam, sonet vox tua in auribus meis.

[THO.] Ac si diceret. Tu quae in secreto mentis quietem diligis, et in foraminibus petrae et in caverna maceriae delectaris, egredere foras ad bona opera, ut des exemplum proximis; et fac audire vocem tuam, ut invites alios ad vocem confessionis, praedicationis et laudis. Dum enim bonorum operum exempla ostendis, et ad talem vocem inducis faciem [Col. 0301C] tuam, mihi ostendis. Quam faciem quaerebat videre nisi templi spiritualis? Sicut legitur de Machabaeis, unde scriptum est: »Ornaverunt faciem templi coronis aureis, et dedicaverunt altare Domino, et facta est laetitia magna in populo [69 1Kb] .« Templa sunt quatuor: primum est corporis humani, secundum congegatio fidelis populi, tertium et quartum est caro et corpus Christi. De primo: »Nescitis quoniam corpora vestra templum Spiritus sancti [70 1Kb] ?« De secundo: »Templum Dei sanctum est quod estis vos [71 1Kb] .« De tertio: »Et ea quae de ipso erant [72 1Kb] ,« etc. De quarto: »Solvite templum hoc et post triduum excitabo illud [73 1Kb] .«

Primi est facies corporalis, secundi moralis, tertii spiritualis, quarti prius mortalis, modo immortalis. [Col. 0301D] Prima est quaedam membrorum consonantia, secunda religionis elegantia, tertia conscientia, quarta in humano vultu quoddam divinum spirans gratiam. Primam carnalis admiratur, in secunda proximus aedificatur, in tertia Deus delectatur, in quarta peccator salvatur. De prima: »Et inspiravit in faciem ejus spiraculum vitae [74 1Kb] .« De secunda: »Facies sensum non erubuerunt [75 1Kb] .« De tertia: Ostende mihi faciem tuam, sonet vox tua in auribus meis. De quarta: »Faciem meam non averti ab increpantibus, et conspuentibus in me [76 1Kb] .« Istas [Col. 0302A] quatuor figurant quatuor facies animalium Ezechielis [77 1Kb] : primam facies bovis, quod est animal pigrum; secundam facies hominis, qui est rationalis, tertiam facies aquilae, quae sicut aquila in altum volat; quartam facies leonis, qui propter fortitudinem Christo comparatur. Primae pulchritudo fallax gratia est et vacua; secundae dicitur: »Pulchra es et decora filia, Jerusalem, terribilis ut castrorum acies ordinata [78 1Kb] ;« tertiae dicitur: »Ecce tu pulchra es, amica mea, ecce tu pulchra [79 1Kb] ;« de quarta: »omnis pulchritudo Domini exaltata est super sensum.« Hae ornandae sunt aureis. Sciendum quod dicitur aurum, splendor mundanae vanitatis. Tertio splendor sapientiae coelestis, quarto splendor divinitatis. De primo: »Calix aureus Babylonis [80 1Kb] .« [Col. 0302B] De secundo: »Angelus erat cinctus ad mammillas aurea zona [81 1Kb] .« De tertia: »Aurum tuum aeruginatum est [82 1Kb] .« De quarta sponsa: »Caput ejus aurum optimum [83 1Kb] .« Primum est »circulus aureus in naribus suis [84 1Kb] ;« secundum corona aurea et aureola, quae sunt super mensam propositionis [85 1Kb] ; tertium corona aurea quam Mardochaeus habuit egrediens de palatio et de conspectu Assueri regis [86 1Kb] ; quartum corona quam habebat in capite, sedens super nubem candidam, similis Filio hominis [87 1Kb]

Primae igitur faciei, sicut corporalis pulchritudo, fallax gratia est et vana: vana quantum ad ornatum voluptuosum, fallax quantum ad simulationem hypocritarum: voluptuosi enim student ornare facies [Col. 0302C] suas ornatu meretricis, cum Apostolus dicat: »Non in tortis crinibus, aut auro, aut margaritis [88 1Kb] ;« quia gemmis auroque tegunt omnia. Quis furor est, census corpore ferre suos, »cum sit omnis caro fenum et omnis gloria ejus quasi flos feni [89 1Kb] .« Ecce vana, fallax est in hypocritis: »Exterminant enim facies suas, ut appareant hominibus jejunantes [90 1Kb] .« Isti sunt sepulchra dealbata [91 1Kb] . »Percutiet te Dominus, paries dealbate [92 1Kb] ,« ait Paulus. Haec est facies quam stulti admirantur. Secunda facies est religionis elegantia, scilicet templi fidelis, congregationes populi. Haec ornatur splendore auri charitatis, quae est aurea corona et aureola, super mensam propositionis [93 1Kb] . Haec quadricornis est: est enim charitas dura, est fortis, est ignea, est inexstinguibilis. Fortis, ut suscipiat mortem: [Col. 0302D] dura, ut sustineat quotidianam afflictionem: ignea ut accendat desiderium: inexstinguibilis, ut praevaleat fluctibus voluptatum: fortis, ut odiat vitam temporalem: dura, ut suppeditet animalitatem: ignea, ne tepescat ignavia: inexstinguibilis, ut non pereat constantia. De primo Paulus: »Non solum alligari, sed et mori paratus sum in Jerusalem pro Christo [94 1Kb] ;« audierat enim: »Qui odit animam suam in hoc mundo, in vitam aeternam custodit eam [95 1Kb] .« De secundo idem: »In omnibus tribulationem patimur, sed non angustiamur [Col. 0303A] etc. [96 1Kb] « Non sicut illi qui »dederunt pretiosa quaeque pro cibo ad refocillandam animam [97 1Kb] ,« id est animalitatem. De tertio: »Nonne cor nostrum ardens erat in nobis« de Jesu »dum loqueretur nobis in via [98 1Kb] .« Alioquin si tepidus es, »incipiam te evomere de ore meo [99 1Kb] .« De quarto: Filii Israel cum ducerentur in captivitatem, ignem sanctum absconderunt in terram; cum autem redirent, non invenerunt nisi aquam crassam [100 1Kb] . Propterea ait: »Cunctantes estote, videbitis auxilium Domini super vos.« Haec quatuor docebat sponsa in Canticis cum diceret: »Fortis ut mors dilectio [1 1Kb] ,« ecce primum: »dura ut infernus aemulatio [2 1Kb] ,« ecce secundum: »lampades ignis et flammarum [3 1Kb] ,« ecce tertium: »aquae multae non potuerunt exstinguere [Col. 0303B] charitatem, et flumina non obruent eam [4 1Kb] ,« ecce quartum. De hac sic ornata merito dicitur: »Pulchra es decora et, filia Jerusalem, terribilis ut castrorum acies ordinata [5 1Kb] ;« unde merito dicitur: »Terribilis est locus iste, non est enim hic aliud nisi domus Dei et porta coeli [6 1Kb] .« Vere terribilis diabolo, cum nullus patet ingressus. In hac facie sic ornata aedificatur proximus. Ecce corona aurea charitatis, qua ornatur. Prima fuit facies bovis, haec hominis.

Sequitur de tertia facie tertii templi quod est anima justi, facies ejus est conscientia munda. Haec ornatur aurea corona sapientiae, haec quoque quadricornis est. Sapientia namque coelestis est astuta, est profunda, est fortis, est suavis. Est astuta, ut vincat malitiam: est profunda, dum [Col. 0303C] prospicit inferni angustiam: est fortis, dum violenter conatur rapere coelum; est suavis, dum tranquille ordinat gradus affectionum. Unde de his quatuor sic scriptum est: »Sapientia vincit malitiam, attingit a fine usque ad finem fortiter, et disponens omnia: vincit malitiam [7 1Kb] ,« ecce primum. Haec est astuta, quia anima consilio sapientiae habet, ut propriam malitiam fugiat, proximi patienter sustineat, diaboli malitiae viriliter resistat. Proximum autem non solum sustineat, sed benigne indulgeat. Ecce vindicta sapientiae, sicut ait poeta:

Nobile vindictae genus est ignoscere victo.
Sapientia enim vincit malitiam, ait Sapiens [8 1Kb] . Si occurrat ei malitia dicit animae suae: »Noli aemulari [Col. 0303D] in malignantibus [9 1Kb] .« Et adversario dices: »Quid gloriaris in malitia qui potens es in iniquitate [10 1Kb] .« De malis spiritibus dicitur: »In malitia sua laetificaverunt regem [11 1Kb] .« Postmodum profunda descendit in infernum. Ubique enim attingit sapientia propter suam munditiam. Vidensque poenas inferni clamat: »Libera me, Domine, de morte aeterna.« Postmodum fit fortis respiciens coelum et clamat: »Venite, ascendamus ad montem Domini, et ad domum Dei Jacob [12 1Kb] .« Ultimo fit suavis dum ordinat tranquillitate affectiones suas. Primo enim desiderat [Col. 0304A] supernae civitatis requiem, secundo angelorum societatem, tertio Dei visionem. Primo enim dicit: »In omnibus requiem quaesivi, et in haereditate Domini morabor [13 1Kb] ;« secundo gaudet, quia erimus cives sanctorum angelorum, et ipsi consortes et concives nostri. Unde angelus in Apocalypsi ait Joanni volenti se adorare: »Vide ne feceris, conservus enim tuus sum [14 1Kb] .« Propter haec quatuor dicitur: »Da mihi, Domine, sedium tuarum assistricem sapientiam, cujus robore possim acquirere regnum; quae mecum sit dum descendo ad infernum, et mecum laboret, ut per eam vincam malignum, ut sciam quid acceptum sit coram te, ut juxta voluntatem tuam ordinem gradus affectionum mearum [15 1Kb] .« Vel aliter: »Transite ad me, omnes [Col. 0304B] qui concupiscitis me, et a generationibus meis adimplemini [16 1Kb] .«

Quatuor sunt generationes sapientiae: prima qua mundus creatur et gubernatur, secunda qua cor hominis aedificatur, tertia qua malitia vincitur, quarta qua ad videndum Deum homo beatus illuminatur. Prima ostenditur magnitudo divinae potestatis, secunda benevolentia divinae voluntatis, tertia excluditur obstaculum difficultatis, quarta ostenditur vultus majestatis. Primam novimus litterali instrumento, secundam sancti Spiritus documento, tertiam passionis et resurrectionis irrefragabili argumento, quartam veracissimo experimento. De prima: »Dominus sapientia fundavit terram, stabilivit coelos prudentia. Sapientia illius irruperunt [Col. 0304C] abyssi, et nubes rore concrescunt [17 1Kb] ;« de secunda: »Sapientia aedificavit sibi domum, excidit columnas septem [18 1Kb] ;« de tertia: »Sapientia vincit malitiam [19 1Kb] ;« de quarta: »Sapientiam vocavi amicam meam, et constitui mihi pro luce habere illam [20 1Kb] .« Audi claritatem ejus: »Candor est lucis aeternae, et speculum sine macula [21 1Kb] ;« item: »Speciosior est sole, et super omnem dispositionem stellarum luci comparata, prior invenitur [22 1Kb] .« In ista facie, quae sic est ornata, delectatur Deus ut dicat: »Ecce tu pulchra es, amica mea, ecce tu pulchra [23 1Kb] .« Pulchra propter munditiam conscientiae, pulchra propter coronam sapientiae. Haec est enim corona quam Mardochaeus habebat in capite, egrediens de [Col. 0304D] palatio et de conspectu regis Assueri [24 1Kb] . Mardochaeus myrrha munda dicitur. Immunda est myrrha amaritudo pro peccatis; munda, amaritudo pro desiderio regni coelestis. Assuerus beatitudo eorum dicitur: ipse est deus. Acutus conspectu, dum anima contemplativa egreditur, ut inferiora sua respiciat. Redit ab ejus conspectu coronata corona sapientiae. Ecce quomodo ornata est facies templi corporis humani, et facies templi fidelis populi, et facies templi quod est anima justi, et quibus coronis. Sequitur: »Et dedicaverunt altare Domino [25 1Kb] :« hoc [Col. 0305A] altare est cor justi, unde dictum est: »Oblatio justi impinguat altare [26 1Kb] .« Itaque qui hic sacratus est oportet eum prius abdicare, secundo radicare, tertio dedicare. Abdicare mundi vanitatem, radicare charitatem, dedicare altare, scilicet cordis puritatem. Mundi vanitatem, ne iterum involvatur ejus voluptatibus; charitatem, ut non corruat saecularis aurae flatibus; cordis puritatem, ut de caetero divinis cedat usibus. De primo: »Nolite diligere mundum neque ea quae in mundo sunt [27 1Kb] ;« de secundo: »In charitate radicati et fundati [28 1Kb] ;« de tertio: »Paratum cor meum, Deus, paratum cor meum [29 1Kb] .« De hoc altari dictum est: »Cum intraveritis terram, quam Dominus daturus est vobis, aedificate altare Domino Deo de lapidibus quos ferrum non tetigit [30 1Kb] .« Lapides [Col. 0305B] isti sunt virtutes. Hos tangit ferrum discordiae quando eis se admiscet ira, invidia, vel tale aliquid. Sed apponatur lapis angularis [31 1Kb] , scilicet, Christus qui est pax vera vel nostra, »qui fecit utraque unum [32 1Kb] ,« sicut Jacob: »Erexit enim lapidem in titulum fundens oleum desuper [33 1Kb] .« De quo alibi dictum est: Adhuc restat ornatus faciei Christi, cujus carnem templum diximus. Ejus facies triplex est: prima est humanae conditionis, secunda transfigurationis, tertia incorruptionis. 60 Prima ornatur decore, secunda splendore, tertia honore. Decore bonae compositionis; splendore, in signum futurae resurrectionis; honore gloriosae majestatis. Prima dat nobis religionis formam, secunda resurrectionis fiduciam, tertia de visione sua laetitiam. De prima: »Faciem [Col. 0305C] meam non averti ab increpationibus et conspuentibus in me [34 1Kb] ;« et: »Conspuebant in faciem ejus, et colaphis eum caedebant [35 1Kb] .« Tunc fuit »speciosus forma prae filiis hominum [36 1Kb] .« Juxta hanc erat facies ejus similis euntis in Jerusalem. De secunda: »Resplenduit facies ejus sicut sol, et vestimenta ejus sicut nix [37 1Kb] ; de tertia: »Ostende mihi faciem tuam, sonet vox tua in auribus meis. Haec est ornata corona gloriae, unde: »Gloria et honore coronasti cum [38 1Kb] .« de qua dicitur: »Vidi nubem candidam, et super nubem similem filio hominis sedentem, et corona aurea in capite ejus [39 1Kb] .« Ut hanc videamus, oportet ut simus assidui, ut simus cauti, ut simus postea laeti. Assidui quaerendo, cauti praeoccupando, [Col. 0305D] laeti eum videndo. De primo: »Quaerite Dominum et confirmamini: quaerite faciem ejus semper [40 1Kb] ;« de secundo: »Praeoccupemus faciem ejus in confessione [41 1Kb] ;« de tertio ait Jacob: »Vidi Dominum facie ad faciem, et salva facta est anima mea [42 1Kb] .« In ejus visione vere dicetur: Facta est laetitia magna in populo [43 1Kb] ipso praestante, cui est honor et gloria in saecula saeculorum. Amen.

Haec facies aliquando est bona, aliquando mala. Mala ostenditur sibi, proximo, Deo: primum ad [Col. 0306A] cognoscendum morbum, secundum ad quaerendum consilium, tertium ad suscipiendum remedium. Morbum scilicet iniquitatis, consilium satisfactionis, remedium remissionis. De primo: »Iniquitatem meam ego cognosco, et peccatum meum contra me est semper [44 1Kb] ;« de secundo dicitur leproso: »Vade, ostende te sacerdoti [45 1Kb] ;« de tertio: »Tibi soli peccavi, et malum coram te feci [46 1Kb] .« Item bona conscientia ostenditur, sibi; proximo, Deo. Sibi ad securitatem, proximo ad aedificationem, Deo ad gratiarum actionem. Ad securitatem in tribulatione, ad aedificationem in puritate, ad gratiarum actionem de beneficiorum consolatione. De primo Job: »Non peccavi, et in amaritudinibus morabitur oculus meus [47 1Kb] ;« de secundo, idem: »Justificationem meam quam coepi [Col. 0306B] tenere, non deseram; neque enim reprehendit me cor meum in omni vita mea [48 1Kb] ;« de tertio: »Confitebor tibi, Domine rex, et collaudabo te Deum salvatorem meum [49 1Kb] .« Hanc vocem gratiarum actionis quaerebat, quando subjungebat: Sonet vox tua in auribus meis. Sed et vocem orationis quaerebat. Orationum autem alia est utilis, alia inutilis. Inutilium prima infructuosa, secunda circumspecta, tertia criminosa. Infructuosa quando quod ore rogatur, corde non attenditur, unde: »Populus hic labiis me honorat, cor autem corum longe est a me [50 1Kb] .« Si lingua orem, spiritus meus non orat, mens autem mea sine fructu est. Incircumspecta est quando et si bonus est qui petit, et pro quo petitur, tamen non est bonum quod petitur, unde Apostolus: »Quid [Col. 0306C] oremus sicut oportet nescimus [51 1Kb] ,« et Dominus matri filiorum Zebedaei: »Nescitis, inquit, quid petatis [52 1Kb] .« Criminosa est quando petens vel pro quo petitur criminosus est, unde in Isaia: »Cum multiplicaveritis orationes non exaudiam; manus enim vestrae sanguine plenae sunt [53 1Kb] .« Utilis oratio aliquando fit verecundo affectu, aliquando puro affectu, aliquando amplo affectu, aliquando devoto affectu. Hoc ordine disponit Paulus: »Volo, inquit, fieri in ecclesia obsecrationes, orationes, postulationes, gratiarum actiones [54 1Kb] .« Obsecrationes fiunt pro remittendo peccato, orationes pro acquirendo bono, postulationes pro proximo, gratiarum actiones Deo. De primo: »Pater, peccavi in coelum et coram te [55 1Kb] ;« de secundo Susanna: [Col. 0306D] »Deus, tu scis quae isti malitiose composuerunt adversum me, et ecce morior cum nihil horum fecerim [56 1Kb] ;« de tertio Moyses: »Aut dimitte eis hanc noxam, aut dele me de libro tuo quem scripsisti [57 1Kb] ;« de quarto beata Virgo: »Magnificat anima mea Dominum: et exsultavit spiritus meus in Deo salutari meo, quia respexit humilitatem ancillae suae [58 1Kb] .« Aliquando inficimur ex innata nobis corruptione, et inde facies nostra, id est conscientia fit inquinata quam volebat mundari dilectus cum [Col. 0307A] diceret: Ostende mihi faciem tuam. Haec est onus Damasci [59 1Kb] , qui dicitur bibens sanguinem, illam innatam nobis exprimens corruptionem. Quae quodam modo invitos trahit ad peccatum. Ipsa est lex in membris nostris, repugnans legi mentis nostrae. Ipse autem naturalis motus peccati, in quadam delectationis ipsam vim rationis pene absorbet. Sed ista quidam sentiunt et non consentiunt; impugnantur, sed non expugnantur; onerantur, sed non prosternuntur.

Triplex est sanguis: sanguis moralis, sanguis historialis, sanguis redemptionis. Primus habet fontem in fomite peccati, secundus in lege Moysi, tertius in corpore Christi. Primus polluit hominem, secundus sanctificat ad carnis emundationem, [Col. 0307B] tertius sanctificat ad conscientiae puritatem. De primo dicitur: »Homo qui fluit sanguine immundus erit, et manus suas lavabit in sanguine peccatoris [60 1Kb] ;« de secundo: »Si enim sanguis hircorum aut vitulorum inquinatos sanctificat ad emundationem carnis [61 1Kb] ;« de tertio: »Quanto magis sanguis Christi emundabit conscientias nostras ab operibus mortuis, ad serviendum Deo viventi [62 1Kb] ?« In primo est onus grave, in secundo onus importabile, in tertio onus leve. Grave peccantibus, importabile servientibus, leve diligentibus. Peccatoribus, propter futuram damnationem; servientibus, propter difficilem legis observationem; diligentibus, propter futuram retributionem. De primo David: »Quoniam [Col. 0307C] iniquitates meae supergressae sunt caput meum, sicut onus grave gravatae sunt super me [63 1Kb] ;« de secundo: »Hoc est quod nec nos, nec patres nostri portare potuimus [64 1Kb] ;« de tertio ait Salvator: »Jugum enim meum suave est, et onus meum leve [65 1Kb] .« Primus itaque sanguis est fomes peccati, quandoque bibitur, quandoque effunditur, quandoque aspergitur. Bibitur, dum suggestioni consentitur; effunditur, dum effectui mancipatur; aspergitur, id est ad alium spargitur, dum proximus exemplo corrumpitur. Vel bibitur per peccati delectationem, effunditur per crudelitatem, aspergitur per proximi infamationem. De primo ait Salomon: »Duae sunt filiae sanguisugae quae dicunt semper: Affer, affer [66 1Kb] .« Sanguisuga enim est qui bibit sanguinem istum, [Col. 0307D] duae filiae ejus sunt desiderium carnale et desiderium spirituale: haec enim nunquam satiantur; de secundo: »Effuderunt sanguinem eorum tanquam aquam in circuitu Jerusalem et non est qui sepeliret [67 1Kb] ;« de tertio: »Aspersus est sanguis eorum super vestimenta mea et omnia indumenta mea inquinavi [68 1Kb] .« Hoc non videtur esse otiosum, quod Adam juxta quosdam in horto Damasceno est formatus. Paulus, dum iret Damascum, in via est excaecatus [69 1Kb] . Damascus Eliezer servus Abrahae nascente novo haerede, haereditate domini sui est privatus [70 1Kb] . Adam enim hunc sanguinem bibit, dum [Col. 0308A] peccati delectatione est captus, quod ad nos transmitteret. Paulus vero hunc sanguinem effudit, quia Damascum ibat, ut sanguinem effunderet. Forsitan aliquando Damascus Abrahae aliquod peccatum commisit quo alios aspergeret. De hoc potu sanguinis conquerebatur Paulus cum diceret: »Quod volo malum hoc ago. Velle enim, quidem ait, mihi adjacet, perficereque autem bonum non invenio [71 1Kb] .« Nec moveatur quis quod animalis quadrimembrem fecimus sanguinis divisionem, hic trimembrem. Alia est enim ratio hic: alia ibi; hic enim per superiora, ibi per inferiora. Nec mirum: triplex enim est voluntas: voluntas naturae, voluntas vitii, voluntas gratiae. Voluntas naturae vitio repugnat, sed vincitur nisi voluntate gratiae adjuvetur. [Col. 0308B] Ipsa autem aliquando subjacet, aliquando adjacet, aliquando superjacet. Primum quandiu vitio substernitur, secundum quandiu vitio reluctatur. Superjacet quando vitium superatur. Et Dei justum est judicium, ut inquietetur a suo inferiori qui suo noluit obedire superiori. Sanguis historialis quia totus est in figura relinquitur. Sanguine vero redemptionis quod derelinquitur, in primo alluitur. Cum enim effunditur, lavat peccatum; cum bibitur, spem nostram erigit ad regnum; cum aspergitur, securos nos facit contra periculum. De primo: »Hic est calix Novi Testamenti quod pro vobis effundetur in remissionem peccatorum [72 1Kb] ;« de secundo: »Nisi manducaveritis carnem Filii hominis et biberitis [Col. 0308C] ejus sanguinem, non habebitis vitam in vobis manentem [73 1Kb] ;« de tertio: »Scimus quia aspersus est sanguis agni paschalis in liminibus Aegyptiorum, ubi erant filii Israel, et a periculo Aegyptiorum liberati sunt [74 1Kb] ,« unde Apostolus: »Electis filiis Ponti, Galathiae, Asiae et Bithyniae salutem mittit in aspersionem sanguinis Jesu Christi [75 1Kb] .«


Vox enim tua dulcis et facies tua decora.

[THO.] Dulcis est vox illa, quae proximum ad bonum informat, et in laudem Dei se exaltat, ut dicat cum David: »Quam dulcia faucibus meis eloquia tua super mel ori meo [76 1Kb] .« Facies illa decora est quae talem se exhibet, ut faciem Creatoris videre mereatur, et dicat: »Exquisivit te facies mea, faciem [Col. 0308D] tuam, Domine. requiram. Ne avertas faciem tuam a me, ne declines in ira a servo tuo [77 1Kb] .« Vox sponsae auditur in auribus inimici, in auribus proximi, in auribus dilecti. In primo dulcis, in secundo dulcior, in tertio dulcissima. Prima enim est compassionis, secunda consolationis, tertia vox exsultationis et salutis. Prima dulcis propter remissionem, secunda dulcior propter regni promissionem, tertia dulcissima, quia imitatur supernorum civium jubilationem. Ad primam nos invitat Dominus sic: »Si non remiseritis unusquisque fratri suo ex cordibus vestris, non intrabitis in regnum coelorum [Col. 0309A] [78 1Kb] ;« de secunda: »Non coronabitur nisi qui legitime certaverit [79 1Kb] ;« de tertia: »Venite, exsultemus Domino, jubilemus Deo salutari nostro [80 1Kb] .« Per primam debemus remittere roganti, et non roganti et nobis malum facienti. Juxta primum, remisit Dominus latroni, cum diceret: »Memento mei, Domine, dum veneris in regnum tuum [81 1Kb] .« Juxta secundum, remisit Petro non roganti. Respexit enim Petrum, et ille flevit amare [82 1Kb] . Juxta tertium, crucifixoribus suis non solum remisit, sed pro eis oravit: »Pater, ait, ignosce illis, quia nesciunt quid faciunt [83 1Kb] .« Secunda vox dicitur duro, pigro, devoto. Primum increpat, secundum excitat, tertium inflammat. De primo: »Vae vobis duri corde,« et »quia despexistis consilium meum, et correctiones meas neglexistis, [Col. 0309B] ego quoque in interitu vestro ridebo [84 1Kb] ;« de secundo: »Usquequo, piger, dormis [85 1Kb] ;« de tertio: »Curramus ad propositum nobis certamen, aspicientes in actorem fidei et consummatorem Jesum, qui proposito sibi gaudio crucem sustinuit, et nunc in dextera Dei sedet [86 1Kb] .« Tertia laudat Creatorem, ut laus procedat ex scientia: est enim vox non scientiae, et est scientia non vocis, et est vox scientiae, et est scientia vocis. Vox non scientiae est garruli, qui, cum clamat, non intelligit quid dicat, unde a Paulo dicuntur esse »velut aes sonans aut cymbalum tinniens [87 1Kb] .« Scientia non vocis est in iis qui non sunt eloquentes. Vel pigri sunt ad dicendum quod sciunt, unde Salomon: »Scientia abscondita et thesaurus [Col. 0309C] absconditus, quae utilitas in utrisque [88 1Kb] ?« Vox scientiae est eorum qui sciunt et bene proferunt; unde: »Thesaurus desiderabilis requiescit in ore sapientis [89 1Kb] .« Scientia vocis est, quae divinitus elingues facit eloquentes, et gratiam dat interpretationum. Sic enim factum est in apostolis, in adventu Spiritus sancti, ut scirent omnia genera linguarum [90 1Kb] , unde: »Spiritus Domini replevit orbem terrarum, et hoc, quod continet omnia, scientim habet vocis [91 1Kb] .« Ecce vox dulcis. Sequitur: Facies tua decora, scilicet conscientia.

Triplex est pulchritudo: prima est quando est sine macula, secunda in qua est quaedam gustus et ornatus elegantia, tertia quaedam membrorum et coloris in se trahens intuentium affectus [Col. 0309D] gratia; haec triplex pulchritudo est in anima: 61 prima inest per peccati abolitionem, secunda per religiosam conversationem, tertia per occultam gratiae inspirationem. De prima Job: »Si abstuleris iniquitatem quae in manu tua est, et in tabernaculo tuo non fuerit injustitia, tunc levare poteris faciem tuam absque macula [92 1Kb] ;« de secunda: Quam pulchra es in calceamentis, filia principis [93 1Kb] !« Calceamentis scilicet mortuorum animalium exempla patrum designantur. Ad quorum exemplum bene conversamur et pedes nostrarum affectionum munimus. [Col. 0310A] De tertio: »Quae est ista quae progreditur quasi aurora consurgens, pulchra ut luna, electa ut sol [94 1Kb] .« Aurora est relinquens noctem vitiorum, luna illuminans tenebras peccatorum, sol penetrans speculatione secreta coelorum. In prima pulchritudine meretur reconciliationem, in secunda familiaritatem, in tertia secretorum coelestium revelationem. De primo: »Cum averterit se impius ab impietate sua quam operatus est, et fecerit judicium et justitiam, omnium iniquitatum ejus non recordabor [95 1Kb] .« De secundo: »Si quis diligit me, sermonem meum servabit, et Pater meus diliget eum, et ad eum veniemus et mansionem apud eum faciemus [96 1Kb] ,« ecce familiaritas; de tertio: »Jam non dicam vos servos sed amicos, quia omnia quaecunque [Col. 0310B] audivi a Patre meo, nota feci vobis [97 1Kb] ,« ecce secretorum coelestium revelatio. In primo effugit tenebras culpae, in secundo tenebras invincibilis ignorantiae, in tertio tenebras molis corporeae. Et istud est quintum onus Isaiae, scilicet onus Aegypti [98 1Kb] , quod dicitur tenebrae. Aliquando enim exigentibus peccatis nostris hoc onus scilicet tenebras ignorantiae portamus, aliquando autem ex necessitate, aliquando ex negligentia. Hi onerantur ex Aegypto, sed non cum Aegypto scilicet non cum illis qui sunt tenebrae iniquitatis. De quibus dicitur: »Qui male agit, odit lucem [99 1Kb] .« Qui dormiunt, nocte dormiunt, et hoc est voluntarium.

Tres sunt tenebrae: primae sunt culpae, secundae [Col. 0310C] ignorantiae, tertiae molis corporeae. Tenebrae culpae sunt quaedam confusio peccati, qua interior homo, nec suum lapsum, nec quomodo resurgat observat. Tenebrae ignorantiae sunt quibus homo, et si bonum velit facere, ignorat. Tenebrae molis corporeae sunt, quibus nimius usus sensualitatis impedit spiritum ut non possit cognoscere coelestia secreta quae desiderat. De primis David: »Dixi: Forsitan tenebrae conculcabunt me [100 1Kb] ;« de secundis, idem: »Nescierunt neque intellexerunt, in tenebris ambulant [1 1Kb] ,« et Job: »Non sunt tenebrae et non est umbra mortis, ut abscondantur ibi qui operantur iniquitatem [2 1Kb] ; de tertiis Job: »In tenebris stravi lectulum meum [3 1Kb] .« De primis ait Paulus: »Qui dormiunt, nocte dormiunt; et qui ebrii sunt, nocte ebrii [Col. 0310D] sunt [4 1Kb] ,« et: Ambulate dum lucem habetis, ne tenebrae vos comprehendant [5 1Kb] ,« ideo: »Surge qui dormis: et exsurge a mortuis, et illuminabit te Christus [6 1Kb] .« Inde exsultabat David, dicens: »Quia tenebrae non obscurabuntur a te, et nox sicut dies illuminabitur [7 1Kb] .« Christus enim, ait Paulus, illuminabit abscondita tenebrarum et manifestabit consilia cordium [8 1Kb] ; de secundis exsultabat David, dicens: »Quoniam tu illuminas lucernam meam, Domine Deus meus, illumina tenebras meas [9 1Kb] .« Lucernam id est Christum, qui doctrina sua illuminavit hominum [Col. 0311A] ignorantias. De istis enim dixerat Isaias: »Vae qui dicitis malum bonum et bonum malum, et dulce amarum, et tenebras lucem [10 1Kb] .« De tertiis plangebat Jeremias sic: Quomodo obtexit caligine in furore suo Dominus virginem filiam Sion, projecit de coelo terram inclytam Israel [11 1Kb] ?« Sed vide quomodo Isaias harum tenebrarum videbat in spiritu venturam consolationem: »Surge, illuminare, Jerusalem, quia venit lumen tuum. Quia ecce tenebrae operuerunt terram, et caligo populos [12 1Kb] .« Sed ecce remedium: »Super te autem orietur Dominus, et gloria ejus in te videbitur, et ambulabunt gentes in lumine tuo [13 1Kb] .«

Qui in primis sunt, in tribus laborant. Habent peccati delectationem, relinquunt Dei timorem, non [Col. 0311B] recordantur mortis horrorem. De primo: Laetantur cum male fecerint, et exsultant in rebus pessimis [14 1Kb] ; de secundo: »Non enim est illis commutatio et non timuerunt Deum [15 1Kb] ;« de tertio ait David: »Quis est homo qui vivet et non videbit mortem? eruet animam suam de manu inferi [16 1Kb] ,« et poeta:

Mors ecce non tardat et omni labitur hora.
Qui in secundis sunt tenebris, ipsi quoque in triplici sunt ignorantia. Ignorat enim homo se ipsum, ignorat Deum, ignorat diabolum. Se ipsum, quod sit peccator; Deum, quod sit Creator; diabolum, quod sit cavillator. Peccator, et ideo indigens poenitentia; creator, indulgens misericordia; cavillator ex invidia. De primo: »Si ignoras te, o pulchra inter mulieres, egredere et abi post vestigia gregum [Col. 0311C] tuorum [17 1Kb] ,« et poeta:

De coelo descendit ,
id est scito vel nosce te ipsum. De secundo: Verum est quod sint quidam qui nesciunt Deum esse, nec credunt; quidam sciunt eum sed non cognoscunt; quidam et sciunt et cognoscunt, sed debita veneratione non colunt. De primis ait David: »Dixit insipiens in corde suo: Non est Deus [18 1Kb] ;« de secundis Pharao: »Quis est Dominus, ut exaudiam eum. Dominum nescio et Israel non dimittam [19 1Kb] ;« de tertiis, Paulus: »Qui cum cognovissent Deum, non sicut Deum glorificaverunt aut gratias egerunt [20 1Kb] .« Qui in tertiis sunt tenebris, ipsi etiam triplici impediuntur incommodo, ad videnda secreta coeli quae desiderant. Ipsi enim desiderant videre claritatem, [Col. 0311D] videre pacem, videre regem. Claritatem regni coelorum, pacem hominum et angelorum, regem omnium regum. De primo: »Si oculus nequam fuerit, totum corpus tenebrosum erit [21 1Kb] ;« oculus est intentio. Ipse nequam, quando plus se inclinat ad serviendum carni quam spiritui, unde dicitur: »Nequam,« id est non aequus. »Totum corpus,« id est congeriem virtutum, facit tenebrosum, scilicet ut, licet sit in virtutibus, cum tali intentione non potest superna videre. Congeries virtutum corpus appellatur sicut dicitur: corpus peccati. »Et si oculus tuus [Col. 0312A] simplex fuerit,« id est soli serviens spiritui, »totum corpus,« id est virtutum congeries, »lucidum erit [22 1Kb] ,« inspiciendo superna. Est enim oculus nequam serviens carni, est simplex serviens soli spiritui, est multiplex serviens nunc isti, nunc illi. De pace, quam volunt videre dicitur: »Visitavit nos Oriens ex alto. Illuminare iis qui in tenebris et in umbra mortis sedent, ad dirigendos pedes nostros,« id est affectus, »in viam pacis [23 1Kb] « supernae cognoscendam. De tertio dicitur: Vita nostra abscondita est, quia nec vita nostra, nec Christus apparet modo nobis quandiu laboramus in hac mole corporea. Sed si vis videre per speculum et in aenigmate [24 1Kb] , audi Joannem: »Qui diligit fratrem suum, ex Deo natus est et videt Deum [25 1Kb] .« Primae tenebrae sunt [Col. 0312B] illa caecitas, qua percussi sunt Sodomitae, cum non possent invenire ostium domus Lot [26 1Kb] ; secundae tenebrae sunt illae quae connumerantur inter plagas Aegypti [27 1Kb] ; tertiae tenebrae sunt illa caecitas qua laborabat ille caecus cui dixit Dominus: »Quid vis ut faciam tibi? Et ille: Domine, ut videam lumen [28 1Kb] ,« scilicet illud supernum quocunque modo ut diligam in via, quem postmodum habeam in patria. Quia igitur ab his libera erat sponsa dicitur ei: »Ostende mihi faciem tuam, quia pulchra est [29 1Kb] .« Hanc faciem pulchram ad Deum convertere debemus, ipso auctore, ut et ipse suam nobis ostendat serenam quod orabat David, dicens: »Deus virtutum converte nos et ostende faciem tuam et salvi erimus [30 1Kb] .« In facie abundant omnes corporei sensus. [Col. 0312C] Suam ergo nobis faciem ostendere est plenam sui cognitionem exhibere. Ipse enim sensus suos habet. Audi visum: »In omni loco oculi Domini contemplantur bonos et malos [31 1Kb] ;« de auditu: »Desiderium pauperum exaudivit Dominus praeparationem cordis eorum audivit auris tua [32 1Kb] ,« de odoratu, de sacrificio Noe dicitur: »Odoratus est Dominus odorem suavitatis [33 1Kb] ;« de gustu: »Abraham compuli Dominum ad se intrare ut gustaret modicum [34 1Kb] ;« de tactu dicit Propheta: »Misit Dominus manum suam et tetigit os meum [35 1Kb] .« Videt ergo, quia sapientiam ejus nihil latet. Audit, quia misericordiae ejus auribus precibus supplicantium patet; adorat, quia per justitiam suam qualitatem discernit, meritorum; gustat, cum per benignitatem beatorum condelectatur [Col. 0312D] gloria. Tangi ejus est, in afflictorum compati miseria. Itaque per sapientiam cernit, per misericordiam audit, odorat per justitiam, gustat per benignitatem, tangit per compassionem. Dicat ergo sponsa dilecto suo: Ostende mihi sapientiam tuam, ne errem; revela misericordiam tuam, ne desperem: doce me justitiam tuam, ut non praesumam. Innotescat mihi benignitas tua, ut te diligam in donis tuis; innotescat mihi compassio tua, ne succumbam malis meis. Obsecro, Domine, illumina faciem tuam super servum tuum, ut, cum eam cognovero, [Col. 0313A] plenius et securius meam quam requiris ostendam. Quid enim amantibus jucundius; quid dulcius esse potest quam alterutro foveri affectu, alterutro delectari aspectu, alterutro delectari affatu. Quia ergo ipsum solum videre desiderat sponsa, ei horrenda sunt caetera, sordida sunt omnia, fastidiosa sunt quae in mundo sunt jocosa. Animantium itaque more ad superni regis faciem videndam est suspensa, quod dixit dilectus: »Ostende mihi faciem tuam [36 1Kb] .« Profecto eam quaerebat videre in exsilio, videre in judicio, videre in regno. In exsilio speciosam, in judicio pretiosam, in regno gloriosam. Aspiciat ergo sponsa faciem ejus exsultantis, faciem judicantis, faciem regnantis; exsultantis, ut per eam sit pura; judicantis, ut sit secura; regnantis, ut sit per [Col. 0313B] eum gloriosa.


Surge, propera, amica mea speciosa mea, columba mea, et veni.

[CARD.] Tuis precibus Ecclesiam juvatura, per illum modum qui sequitur: »In foraminibus petrae in cavernis maceriae ostende faciem tuam [37 1Kb] .« Foramina petrae vulnera sunt manuum et pedum Christi. De quo dicit Apostolus: »Petra autem erat Christus [38 1Kb] .« Caverna maceriae est vulnus in latere; dicit ergo: »Ostende faciem tuam in foraminibus petrae, in caverna maceriae [39 1Kb] ,« ac si dicat: Cum vulneribus meis, et inter vulnera mea ad interpellandum pro peccatoribus, tuam faciem repraesenta. Et quia cum decore meritorum juvat ipsa dulcedine [Col. 0313C] precum, dicitur ei: Cum repraesentatione faciei »sonet vox tua in auribus meis [40 1Kb] ,« quae magnam habet virtutem. »Vox enim tua mihi dulcis [41 1Kb] « est in precibus, et ideo dulcis, quia facies tua est decora, quia videlicet in facie tua decor virtutum mirabilis innotescit. Sequitur ex persona matris Domini.


Capite nobis vulpes parvulas, quae demoliuntur vineas.

[THO.] Vulpes sunt haeretici, vineae singulares ecclesiae. Vulpes vineas demoliuntur, quia per haereticos Ecclesiae a fidei viriditate siccantur, quae bene parvulae dicuntur, quia, quamvis intus superbiunt, exterius tamen se humiles simulant, qui a sanctis capiuntur, quando in altercationibus sententiis veris convincuntur. Viro sapienti sua vita vinea est, sua mens, sua conscientia, quia in se [Col. 0313D] nil incultum desertumque relinquit. Ibi enim est vitis virtutis, botrus boni operis, vinum laetitiae spiritualis. Bona vinea justus, cui virtus vitis, cui actio palmes, cui vinum testimonium conscientiae, cui lingua torcular expressionis. Pessima vitis occultus detractor et blandus adulator. Hi duo capiendi sunt beneficiis et obsequiis monitis et orationibus fusis pro eis ad Dominum, et sic non nocebunt vineae jam florenti. Flos est nova conversatio, quia judicia sunt futuri fructus, cultus vilior, sermo rarior, vultus hilarior, aspectus verecundior, [Col. 0314A] incessus maturior. Huic flori timendum est a frigore aquilonis. Hic enim si ad interiora pervenerit, in sinum mentis descenderit, concusserit affectiones, occupaverit consilii semitas, perturbaverit judicii lumen, libertatem adduxerit spiritus, mox subit quidam animi rigor, viror lentescit, languor fungitur virium, horror austeritatis intenditur. Timor sollicitat paupertatis, contrahitur animus, subtrahitur gratia, protrahitur longitudo vitae, ratio sopitur, spiritus exstinguitur, defervescit fervor novitius, ingravescit torpor fastidiosus, refrigescit charitas, blanditur voluptas, fallit securitas, revecat consuetudo, dissimulatur lex, abjudicatur jus, fas proscribitur, relinquitur timor Domini, datur impudentiae manus, praesumitur ille diabolicus saltus, [Col. 0314B] de excelso in abyssum, de pavimento in sterquilinium, de solio in cloacam, de coelo in coenum, de claustro in saeculum, de paradiso in infernum. Est autem vinea manu Domini plantata, sanguine redempta, verbo rigata, gratia propagata, spiritu fecundata. Vulpes sunt daemones hanc corrodentes. Hae aliquando latent in foveis vallium. Aliquando discurrunt 62 in planitiem plenam frugum, aliquando ad vineas ascendunt montium. In terra enim cordis humani tria inveniuntur: imo vallis scilicet cura sustinendae carnis; planities fructuosa, propositum religionis; vitis montium, gustus supernae dulcedinis. In primo nos fallit, proponens carnis necessitatem, quia per eam nos ducit ad ebrietatem; in [Col. 0314C] secundo nos fallit per honestatem, quia per eam nos trahit ad dissolutionem; tertium nos fallit per utilitatem, quia per eam nos ducit ad dignitatum ambitionem. Contra primum ait Dominus: »Videte ne graventur corda vestra in crapula et ebrietate [42 1Kb] ;« contra secundum Apostolus: »Corrumpunt mores bonos colloquia prava [43 1Kb] ;« contra tertium monet nos Dominus, ut caveamus ab his qui »amant primos recubitus in coena et salutationes in foro, ut vocari ab hominibus Rabbi [44 1Kb] .« In primo foveam suam maculant. »Vulpes, inquit, foveas habent et volucres coeli nidos [45 1Kb] .« Introibunt in inferiora terrae, tradentur in manus gladii, partes vulpium erunt. Isti enim sunt in inferiora terrae, secundi in medio, tertii in supremo. In secundo urunt fruges: isti enim sunt quibus Samson ligavit [Col. 0314D] torculos igneos in caudis, et discurrentes combusserunt segetes Philisthiim [46 1Kb] , quod dicitur potione cadens. Cum enim cadimus potione superbiae quam vulpes ista nobis propinat in cauda, id est in fine suae propinationis, virtutes nostras comburi sentimus. In tertio rodunt sicut in praesenti loco. Magna vulpes est diabolus, de quo significatum est sub persona Herodis, qui pellicens, id est deceptor dicitur: »Dicite, ait, vulpi illi [47 1Kb] .« Hic habet ministros suos, vulpeculas tres: haereticos, hypocritas, adulatores. Primi rodunt radices, secundi stipites, [Col. 0315A] tertii flores. Radices fidei, stipites virtutis, flores jam gustatae dulcedinis.

Primi incredulitate, secundi ambitione, tertii placendi vel alterius commodi amore. Sed vis eos capere. Primos capies, fidei augmentis; secundos, desperatione suae exspectationis; tertios, si repellas a gratia tuae familiaritatis. Sic itaque vinea tua ab his vulpibus quieta erit.

Et istud est sextum onus Isaiae, quod dicitur deserti maris [48 1Kb] . Mare enim dicuntur persecutores a Deo deserti. Aliquando enim onerantur ex malorum persecutione, et hoc est onus deserti maris. Mare desertum est multitudo reproborum, qui derelicti a Deo pondere persecutionum, sanctam premunt Ecclesiam. Praeterea mare sunt, qui diversis passionum [Col. 0315B] ac vitiorum tumultibus quatiuntur, qui nunquam in eodem statu permanent. De quibus dicit David: »Supra dorsum meum fabricaverunt peccatores, prolongaverunt iniquitatem suam [49 1Kb] .« Mare deserti solet dici ob triplicem causam: propter undas extollentes, propter montes sabuli sub aquis latentes, propter profundas foveas in se vertigine assidua aquas absorbentes. In primo enim navis submergitur, in secundo frangitur, in tertio in abyssum demergitur. Haec sunt tria genera persecutorum: primi sunt mundi principes qui prosequuntur tyrannide, secundi sunt haeretici, tertii hypocritae. Exemplum primorum fuit Cain adversus Abel fratrem suum [50 1Kb] ; secundi Ismael adversus [Col. 0315C] Isaac [51 1Kb] ; tertii Esau adversus Jacob [52 1Kb] . In his omnibus se fortem David perhibet sic: »Multi qui persequuntur me tribulant me; tamen a testimoniis tuis non declinavi [53 1Kb] .« De primis dixerunt impii: »Venite, opprimamus virum justum injuste [54 1Kb] ;« de secundis: »Favus distillans labia meretricis et nitidius oleo guttur ejus, et novissima ejus amara quasi absynthium [55 1Kb] .« Tertios vocat Dominus sepulchra dealbata [56 1Kb] . Hoc fit juxta triplicem hujus nominis interpretationem: primi dicuntur mare, quia mala amaritudine replens; secundi mare, quasi malum remigio; tertii dicuntur mare, quasi male animas irretiens. Sed hoc mare desertum dicitur. Primo enim talis homo deseritur, secundo inseritur, tertio conseritur. Deseritur a Deo, inseritur diabolo, [Col. 0315D] conseritur pravorum consilio.

Primum reprobando, secundum instigando, tertium pravis consentiendo. Primum enim Judas a Deo desertus: »Vae, inquit, homini illi, per quem Filius hominis tradetur [57 1Kb] ,« ecce desertum a Deo, reprobando. Misit diabolus in cor Judae, ut traderet eum, ecce diabolus insertus est, instigando. Venit in hortum, accepta turba a principibus sacerdotum, ut traderet eum, ecce mare desertum. Primus itaque onerat manu, secundus lingua, tertius gestu et habitu. Manu flagellando, lingua praedicando, habitu et gestu simulando.

[Col. 0316A] Flagellando innocentem, praedicando contra fidem, simulando sanctitatem. Primi vincunt sustinendo in patientia, secundi resistendo in verbo et scientia, tertii illudendo cum prudentia. De primo: »Beatus vir qui suffert tentationem, quoniam, quum probatus fuerit, accipiet coronam vitae [58 1Kb] ,« et: »Beati qui persecutionem patiuntur propter justitiam, quoniam ipsorum est regnum coelorum [59 1Kb] .« Sed etiam orandum est pro eis, ut det eis de peccato suo salubrem confusionem, ut redeant in Dei timorem, ut habeant cordis et corporis contritionem. Sic enim orat Jeremias propheta: »Confundantur qui me persequuntur, et non confundar ego; paveant illi, et non paveam ego; duplici contritione contere eos, Domine Deus [60 1Kb] .« De [Col. 0316B] secundis dicitur: »Favus distillans labia meretricis, et nitidius oleo guttur ejus, et novissima ejus quasi absynthium [61 1Kb] .« De his Salomon. »Fili, si te lactaverint peccatores, ne acquiescas eis [62 1Kb] ;« de tertiis: »Hypocrita, ejice trabem de oculo tuo, ut postea ejicias festucam de oculo fratris tui [63 1Kb] .« Omnes isti vulpes dicuntur: primi dicuntur vulpes, quasi vulnerantes pessime; secundi dicuntur vulpes, quasi vulgus pessundantes, tertii dicuntur vulpes, quasi vultu pellicentes sereno. Istae demolientes vineas, id est animas vel ecclesias eas onerant onere quod dicitur deserti maris. »Perdit quae non peperit, et fecit sibi divitias in judicio et non in justitia, et in medio dierum suorum dimittet eas [Col. 0316C] et in novissimis suis erit insipiens [64 1Kb] .« Hi sunt haeretici qui quod pepererunt catholici in fide, ipsi in suo fovent errore.


Capite nobis vulpes parvulas, etc.

[CARD.] Ipsa siquidem, sicut praecedens ostendit versiculus, pro adjutorio Ecclesiae ad coelum vocata, ne florentibus vineis vulpes noceant, proinde excitat et invitat doctores, ut haereticos exterminent ab ecclesia de gentibus, et dicit. Capite, hoc est reprehendite et debellate nobis ad gloriam et honorem filii mei pariter et meum, vulpes parvulas, quae, id est quia, demoliuntur vineas, et hoc facite; nam vinea nostra floruit. Vulpes siquidem vineis in floritione nocent, quia excutiunt flores et comedunt. [Col. 0316D] Vulpes autem vocat haereticos versutos, anfractuose et distorte ambulantes in Scriptura sacra, qui se fingunt humiles et parvulos ut amplius noceant. Isti demoliuntur rodendo, corrumpendo in vineis, hoc est in ecclesiis: flores et germina virtutum, id est initia sanctorum operum, et propter hanc causam contra vulpes excitat studium, dicens: Nam vinea nostra floruit, idem signans per vineas et vineam, quia omnes ecclesiae sunt una Ecclesia. Ut autem attentiores ad hoc opus reddat illos quos excitat, subdit mater:


Dilectus meus mihi et ego illi; qui pascitur inter [Col. 0317A] lilia, donec aspiret dies et inclinentur umbrae.

[THO.] Quasi diceret: Dilecti mei amicitiam constanter teneo, quia ejus benevolentiam erga me constantem sentio, et in ejus familiaritate quid faciat sentio. Nam pascitur inter lilia. Per lilia animae significantur, quae dum castitatis candorem retinent per bonae famae opinionem proximis suaviter olent. Sic igitur inter lilia pascitur, qui animarum castitate delectatur. Dies vero tunc aspirabit, et umbrae inclinabuntur, quoniam vita aeterna apparebit, et praesens finietur. Hic sunt umbrae noctis, quae ibi inclinabuntur, id est deficient. Ad quod suspirantes animae clamant: Revertere. Sponsus dicitur pasci inter lilia propter veritatem, et mansuetudinem, et justitiam, quod per eum scilicet promissiones [Col. 0317B] adimpletae sunt, quod iniquitates remissae, quod superbi daemones judicati sunt. Talis ergo apparuit, qui merito amaretur. Verax per se, mitis pro hominibus, justus pro hominibus. Debet ergo quaelibet anima se committere tam fido redditori, tam pio indultori, tam justo propugnatori. Audi lilia: Propter veritatem, et mansuetudinem, et justitiam; lilia scilicet orta de terra nitentia super terram, eminentia in floribus terrae, fragrantia super odorem aromatum. Bene lilium veritas cujus odor animat fidem, splendor illuminat intellectum. Est et mansuetudo lilium, propter innocentiae candorem et odorem spei; est et justitia lilium: »Justus ait, germinabit sicut lilium [65 1Kb] .« Lilia Christi sunt [Col. 0317C] conceptio, ortus, conversatio, eloquia, miracula, sacramenta, passio, mors, resurrectio, ascensio. Ortum candidavit incorrupta virginitas matris, conversationem innocentia vitae, eloquia veritas, miracula puritas cordis, sacramenta pietatis arcanum, passionem patiendi voluntas, mortem libertas non moriendi, resurrectionem martyrii fortitudo, ascensionem exhibitio promissorum. In his tria sunt lilia quae nos oportet habere: innocentia, continentia, patientia. Itaque si venerit ille amator liliorum ut apud nos faciat pascha. In primo erit inclyta illa suavitas, in secundo odorifera jucunditas, in tertio magna securitas. Nox est: dies est Dominus [66 1Kb] , dies scilicet illustrans et spirans qui spiritu oris sui fugat umbras. Umbras inclinari est [Col. 0317D] annihilari. Et umbras dicit aenigmata scripturarum, et philosophiam et sophisticas cavillationes, et implicita argumentorum quae cessabunt. In angelis est dies spirans, claritas aeterna. In primis parentibus fuit inspirans: »Inspiravit in faciem ejus spiraculum vitae [67 1Kb] .« Postmodum factus est conspirans, quia conspiraverunt simul serpens, Eva, Adam [68 1Kb] . Deinde factus est exspirans, quia ejus splendor evanuit, et nos abunde mori fuit necesse, inde usque ad Christum factus est supirans, a Christo vero factus est respirans, post judicium vero erat aspirans.

[Col. 0318A] Tria sunt lilia: castitas conjugalis, continentia vidualis, integritas virginalis. Prima est excusata, secunda mundata, tertia innata. Excusata per sacramentum spe prolis et fide, secunda mundata per expertorum abdicationem, tertia innata ad angelicae puritatis imitationem. Primo pascitur sponsus fructu, id est fide, spe prolis, sacramento, et quia abstinent a complexibus indultis; secundo pascitur hilaritate in adimplendis spontaneis votis. Tertio pascitur odore angelicae puritatis. Vel in eodem lilio ut sit castitas conjugalis, in pallore radicis. Continentia vidualis, in virore stipitis. Integritas virginalis, in candore floris. Primi in radice sunt, quae est in terra, quia debito carnali sunt invicem obligati. Viduae in stipite, in una parte haerent radici, [Col. 0318B] quia cum primis hoc habent commune quod aliquando fuerunt obnoxii corruptioni. Ex alia parte flori propinquant, quia aspirant virginitati. Virgines sunt in flore, quia habent candore puritatem, odore bonam opinionem, in auri colore interius Dei dilectionem. Primum lilium a Christo commendatur miraculo, secundum oraculo, tertium signaculo. Primum facto miraculo quando in Cana Galilaeae ad nuptias est vocatus; secundum quando praesentatus in templo a sene Simeone, et vidua Anna de eo dante oraculum est susceptus. Tertium quando nascente Christo per eum pudor matris est sigillatus. In his pascitur, donec aspiret dies.

Tres sunt dies: primus est temporalis, secundus [Col. 0318C] spiritualis, tertius coelestis. Primus est nobis ad calamitatem, secundus ad indulgentiam, tertius ad Dei visionem. Primum maledixit Job sic. »Pereat dies in qua natus sum [69 1Kb] ;« de secundo: »Dies diei eructat verbum [70 1Kb] ;« de tertio: »Et thronus ejus sicut dies coeli [71 1Kb] .« Primus est conspirans, exspirans, 63 suspirans. Conspirans peccare deliberando, exspirans deliberatum perpetrando, suspirans perpetratum lugendo. Secundus dies est inspirans, coelestia intelligendo; respirans in eis delectando; tertius erit aspirans, Deum videndo. In illo inclinabuntur umbrae.

Tres sunt umbrae: prima lucem temperat, secunda aestum mitigat, tertia lucem obscurat. Prima fit interpositione nubis, secunda objectione alicujus [Col. 0318D] corporis, tertia in vespere occasu solis. Prima in Christi nativitate, secunda in passione, tertia ex nostrae miseriae inquietatione. Nec enim beata Virgo pondus Divinitatis posset sustinere, nec nos intelligere, nisi prima umbra temperante, unde dicitur ei: »Virtus Altissimi obumbrabit tibi [72 1Kb] ,« et hoc, carnis Christi interposita nube, unde dicitur: »Ascendet Dominus super nubem levem, et ingredietur Aegyptum [73 1Kb] ,« et Joannes: »Vidi nubem candidam, et super nubem Filium hominis sedentem [74 1Kb] .« Item: nec tentationum aestus, nec diaboli machinamenta possemus sustinere, nisi secunda umbra [Col. 0319A] intercedente, opposito Christi corpore in passione, unde »:Scapulis suis obumbrabit tibi [75 1Kb] .« Et in umbra tua vivemus inter gentes. Tertia umbra lucem contemplationis obscurat sole occidente in vespere, id est Christo a nobis recedente.

Haec vespera triplex est: prima fit ex tentatione, secunda ex mundana sollicitudine, tertia ex superni luminis reverberatione. De prima: »Ad vesperum demorabitur fletus et ad matutinum laetitia [76 1Kb] ;« de secunda: »Exibit homo ad opus suum, et ad operationem suam usque ad vesperam [77 1Kb] ,« et Job: »Si dormiero, dico quando surgam, et rursum exspectabo vesperam [78 1Kb] ,« de tertio: »Mane nobiscum, Domine, quoniam advesperascit et inclinata est dies [79 1Kb] .« Sic enim sonat triplex hujus nominis interpretatio. Juxta [Col. 0319B] primam dicitur vespera quasi vae spirans; juxta secundam dicitur vespera velans sphaeram, id est Christum qui est sphaera juxta philosophum, cujus centrum ubique est, circumferentia nusquam. Qui et dicitur sphaera propter perfectionem, quae designatur in rotunditate. Tertia dicitur vespera, vim specie, vel speciem rapiens, scilicet quando a contemplatione revertitur homo ex oculorum spiritualium infirmitate qui reverberantur nimia claritate. Primi habent oculos caecos, sicut Tobias ex hirundinis stercore [80 1Kb] , id est diaboli suggestione; secundi habent lippientes sicut Lia propter opera active [81 1Kb] ; tertii habent attenuatos, ex nimia claritate, unde: »Attenuati sicut oculi mei suspicientes [Col. 0319C] in excelso [82 1Kb] .« Qui tales habet oculos: »Non exstinguetur in nocte lucerna ejus [83 1Kb] ,« et si sit attenuata. Aspirante ergo die, umbrae inclinabuntur. Vespertina enim non erit impedimento homini, quia sicut sol fulgebit in regno Patris ejus [84 1Kb] , et agnus erit lucerna ejus. Umbra quoque quae modo mitigat aestum, hic particularis, ibi generalis efficietur, quia non cadet super eos sol, neque ullus aestus [85 1Kb] .« Umbra vero quae temperat lucem, tunc perficietur. Quia quod videmus nunc per speculum in aenigmate, tunc videbimus facie ad faciem [86 1Kb] , ut fiat illud Salomonis: »Semita justorum, quasi lux splendens procedit, et crescit usque ad perfectum diem [87 1Kb] ,« ubi dicemus: »Haec est dies quam fecit Dominus, exsultemus et laetemur in ea [88 1Kb] ;« quandoque fatigamur [Col. 0319D] ex occulta animi vexatione. Hoc est onus duma. Duma enim interpretatur silentium. Multos enim onerat silentium, et quies gravat, quibus est jucundum gravari. Onus istud voluntarium est. Est autem triplex silentium quod onerat, et est reprehensibile: primum est regularis observantiae, secundum in occulta confessione, tertium cessatio a divina laude. O quantum est gravis observantia regularis multis dum habent in corde querelas, quae laborant exire scilicet levitates, rumores, ostentationes, detractiones, murmurationes. Levitates, quae excitent ad risum; rumores, quibus admiremur aliquod [Col. 0320A] novum; ostentationes, quibus se ostendat homo ad fastum; detractiones, quibus laedat proximum; murmurationes, quibus suum proponit defectum. O quantum est onus cordis, in quo levitates lasciviunt, rumores discurrunt, ostentationes perstrepunt, detractiones ultionem parant, murmurationes cor perturbant. Levitates enim intra hominem causantur nimis maturum, rumores tardum, ostentationes latentem et incognitum, detractiones contumeliis affectum et dejectum. Cum habeat monachus in corde, nec emittere habeat facultatem, potest dicere cum Eliu: »Plenus sum sermonibus et coarctat me spiritus meus. Venter meus quasi vinum novum absque spiraculo, quod lagunculas novas disrumpit [89 1Kb] .« Cor tale est mare Mortuum, haec [Col. 0320B] quinque sunt quinque civitates Sodomorum quod dicitur silentium pecudum. Haec enim sunt quinque fatuae virgines, quae pulsant ad ostium, et nemo eis aperit [90 1Kb] . Silentium confessionis tribus onerat: primum quia durum videtur peccatori a consuetudine peccandi recedere, secundum vermis conscientiae, tertium confusio erubescentiae. In primo cogitat Deum misericordem, in secundo severum judicem, in tertio minus securum suum confessorem: misericordem, qui indulgeat; judicem, qui puniat; confessorem minus securum, qui peccatum publicet et detegat. In primo ait apud se: »Misericors est Deus, sine confessione agam poenitentiam: non enim judicabit bis in idipsum, nec consurget duplex [Col. 0320C] tribulatio. Vel faciam eleemosynas, quia scriptum est: »Date eleemosynam, et omnia munda sunt vobis [91 1Kb] .« Vel coram Deo ingemiscam, ipse enim ait: Quacunque hora ingemuerit peccator, omnium iniquitatum ejus non recordabor [92 1Kb] .

In secundo proponit sibi judicis terrorem, verbi horrorem, et inferni dolorem. Terrorem, quia horrendus et cito apparebit, nam columnae coeli pavent adventum ejus, verbi horrorem: »Ite, maledicti, in ignem aeternum [93 1Kb] .« Inferni dolorem: »Ubi erit fletus et stridor dentium [94 1Kb] .« De tertio sic proponit, forsitan talis est confessor meus, qui iratus publicet et detegat meam iniquitatem, unde dicam: »Tota die verecundia mea contra me est, et confusio faciei meae cooperuit me a voce exprobrantis et [Col. 0320D] obloquentis [95 1Kb] .« Vel utilitatem meam impediet dicens, ne promoveatis eum: »Non enim est Deus in conspectu ejus. In iniquitate sunt viae illius in omni tempore [96 1Kb] .« Vel forsitan in corde suo reputet me vilem, ut dicat: »Gravis est nobis etiam ad videndum, quia dissimiles sunt viae illius a viis meis, et cogitationes illius a cogitationibus meis. Tertium silentium est in tribus, scilicet, quia homo pigrescit: praedicare, orare, laudare. Primum enim debetur proximo, secundum sibi, tertium Deo: proximo, ad conversionem, sibi, ad propriam utilitatatem: Deo, ad honorem. De primo enim dicitur: [Col. 0321A] »Nunquid custos fratris mei sum ego [97 1Kb] ?« Illud vero non audit: »Sanguinem fratris tui requiram de manu tua [98 1Kb] .« De secundo dicit: »Quis est Dominus, ut timeamus eum [99 1Kb] ;« aut quid prodest nobis si oraverimus eum, et non audit illud: »Multum valet deprecatio justi assidua [100 1Kb] ,« et illud Eliae: »Oravit et facta est siccitas, et iterum oravit, et coelum dedit pluviam [1 1Kb] .« De tertio dicit: »Non indiget Dominus laudari a me, quoniam bonorum meorum non eget [2 1Kb] .« Illud vero non audit: »Psallite Deo nostro, psallite, psallite regi nostro, psallite [3 1Kb] ,« ecce onus duma. In primo enim onerat, eo quod non loquitur, ubi esset loqui commodum; in secundo onerat, ubi loqui esset bonum; in tertio onerat ubi esset loqui jucundum. Igitur quos Dominus [Col. 0321B] ad hoc vocat si impleant possunt dicere: Dilectus meus mihi et ego illi; sin autem non faciunt dicunt: Dilectus meus mihi, nec ego illi respondeo.


Dilectus meus mihi, et ego illi.

[CARD.] Ac si dicat: »Dilectus meus unicus mihi et praecordialis, dixit mihi: »Surge, propera, quia vineae florentes odorem dederunt [4 1Kb] .« Et ego illi singulariter unica, ad auxilium florentis vineae vos invito, ut ipse pascatur et delectetur in nobis, qui pascitur in liliis, donec aspiret dies et inclinentur umbrae. Lilia adustis corporibus mederi solent. Unde in solitudine magna atque terribili, per quam iste mundus signatur, sicut dicit Moyses in Deuteronomio: »Serpens est flatu adurens [5 1Kb] .« Iste serpens diabolus est, »de cujus ore,« sicut [Col. 0321C] dicit Job, »procedunt lampades, sicut taedae ignis accensae [6 1Kb] .« Os autem diaboli sunt haeretici, qui mentes audientium accendunt ad ardorem perfidiae, qui velut taeda odorem suavem; sed lumen obscurum habent, quia suave est quod redolent, sed nigrum est quod lucent. Olent enim per simulationem justitiae, sed obscurum ardent per perpetrationem nequitiae. Vult ergo mater Domini quod doctores Ecclesiae medeantur adustis mentibus, quas corrumpunt venena perfidiae procedentia ab haereticis, tanquam ex ore serpentis: et hoc modo sint lilia in quibus pascatur Deus, id est in quibus delectetur donec aspiret dies. Lux videlicet vitae perpetuae quae vesperum non habet, et donec inclinentur umbrae, id est [Col. 0321D] donec transeant et deficiant errores et ignorantiae et tenebrae praesentis vitae. His itaque dictis contra pravitatem haereticam, convertit se mater ad filium, ut contra Judaicam perfidiam opem imploret filii, dicens:


Revertere: similis esto, dilecte mi, capreae hinnuloque cervorum super montes Bethel.

[THO.] A nobis dilectus tunc corporaliter abiit, quando post resurrectionem in coelum ascendit. Tunc revertetur, quando in fine mundi resuscitatis hominum corporibus, in judicio manifestabitur. Super montes Bethel similis capreae hinnuloque [Col. 0322A] cervorum apparebit, quia in eadem humanitatis forma ad judicium veniet, quam ab Ecclesia sumpsit, quando in hoc mundo ex patrum progenie, quasi hinnulus exterius humilis natus fuit. Hanc revocationem facit homo intemperans. Is enim est, qui in se triumphans captivansque omnem pudoris sensum, convenientiae modum, deliberationis consilium, modestiae et opportunitatis neglectum parit. Non solum ejus petit in corde praesentiam, sed in judicio clementiam. Si enim cum hoc temperamento clementiae tanta erit in judicio aequitas, in judice feritas, in majestate sublimitas, in facie ipsarum rerum novitas, ut non possit cogitari dies adventus ejus, quid esset, si venisset in illa divinitatis magnitudine, fortitudine, puritate. »Contra [Col. 0322B] folium quod vento rapitur,« ostensurus potentiam suam, et stipulam siccam persecuturus [7 1Kb] , sed propter filios gratiae, blanda quaedam visio hominis apparebit, firmamentum ndei, robur spei, argumentum fiduciae. Sed quid filius gratiae? Si invenio animam quam frequenter sponsus invisere soleat, cui familiaritas ausum, gustus famem, contemptus omnium otium dederit. Hanc ego dignam dixerim, quae votis fertur, trahitur desideriis, dissimulat merita, majestati oculos claudit, aperit voluptati, fiducialiter agens in salutari, secura vocat non Dominum, sed dilectum, dicens: Revertere, dilecte mi. Hanc ad vocandum cogit diuturna fraudatio taediorum nutrix, suspicionum fomes, impatientiae fons. Arrogat enim sibi omnia, quae fecit Dominus humanitus, [Col. 0322C] et ait: Mea est mortalitas nati, mea est infirmitas parvuli, mea exspiratio crucifixi, mea dormitio sepulti, ideo confido. Cum tres legimus Salvatoris adventus, tertium desiderare sponsam credimus, cum dicit: Revertere, dilecte mi. Horum trium adventuum: primus fuit in carne, secundus in corde, tertius erit in majestate. Primum desideraverunt patres antiqui, secundum peccatis illaqueati, tertium desiderant justi; primi desiderant propter tria, nihilominus secundi propter tria, tertii vero propter unum. Inde sunt illae septem vocales antiphonae, quae cantantur ante Natale. In tribus enim primis quaeruntur illa tria quae desiderabant patres antiqui, scilicet eruditionem, redemptionem, liberationem, [Col. 0322D] unde prima dicit: O sapientia quae ex ore Altissimi prodisti, veni ad docendum nos viam prudentiae [8 1Kb] ; secunda petitur redemptio sic: O Adonai, veni ad redimendum nos in brachio extento [9 1Kb] ; tertia petit libertatem sic: O radix Jesse, veni ad liberandum nos, jam noli tardare [10 1Kb] . Istae tres ad primum 64 pertinent adventum; tres autem sequentes ad secundum respiciunt adventum qui est in corde, quem desiderant patres illaqueati, propter tria quae his tribus petunt, scilicet: a tenebris peccatorum purgationem, gratiae illuminationem, salutem contra tentationem. Unde prima sic petit: O clavis David, [Col. 0323A] quae claudis et nemo aperit, aperis et nemo claudit, veni et educ vinctum de domo carceris, sedentem in tenebris et umbra mortis [11 1Kb] ; secunda petit sic: O Oriens splendor lucis aeternae, veni et illumian hominem [12 1Kb] ; tertia petit sic: O rex gloriae, veni et salva hominem quem de limo formasti [13 1Kb] . Septima est de tertio adventu, qui erit in majestate: istum adventum desiderant justi, unde et ipsi petunt unum, juxta illud: Unam petii a Domino, hanc requiram [14 1Kb] , scilicet salvari ab hac praesenti miseria. Nam in antecedenti petebatur salus a tentatione. In hac autem petitur salus aeternae patriae. Hanc ergo sic petit: O Emmanuel, veni ad salvandum nos, Domine Deus noster [15 1Kb] . Emmanuel enim interpretatur nobiscum Deus, qui erit nobiscum perpetuo in illa [Col. 0323B] salute, in qua Salvatorem exspectamus Dominum Jesum Christum, qui reformabit corpus humilitatis nostrae, configuratum corpori claritatis suae. Sed ut ipsum in tertio adventu securi expectemus, quoties molestat nos alicujus defectus quo cadere possumus a justitia in peccatum, invocemus eum sic: Revertere: similis esto capreae, etc.

Tunc enim imminet nobis illud onus quod dicitur Abisaia. »Onus in Arabia [16 1Kb] ,« unde necesse est ut hoc onus prosequamur. Aliquando enim ex consideratione mortis et horrore sortis extremae oneramur. Et hoc est onus in Arabia; Arabia vespera interpretatur, quae diei finis est noctisque principium. Horam mortis congrue significans, quae cunctis mortalibus timoris non leve pondus imponit. [Col. 0323C] Sed quis ab hoc se gaudeat immunem cum Salvator, voluntarie patiens, »coepit pavere et taedere [17 1Kb] .« Vespera quae, ut diximus, diei finis est et noctis principium, ejus exprimit casum, qui post opera justitiae opera inchoat tenebrarum. Hoc quoque onus necessarium est. Haec vespera triplex est, quia onus istud triplex est. Prima vespera est hora qua venit homo de prosperitate in adversitatem; secunda, qua cadit de justitia in iniquitatem; tertia, qua descendit de vita in mortem. De prima ait David: »Vespere, et mane, et meridie narrabo [18 1Kb] .« Vespera enim est adversitas in conceptione, mane prosperitas in inchoatione, meridies prosperitas in plenitudine. Item de hac Jacob: »Benjamin lupus rapax, mane rapiet [Col. 0323D] praedam, ad vesperam dividet escam [19 1Kb] .« In multa prosperitate persequebatur Christianos, id est mane rapiebat: in multa adversitate, praedicavit Dei praecepta, id est vespere dividet escas. Item cum turbae sequerentur Dominum per desertum, vespere facto dixerunt discipuli ad Jesum: Dimitte turbas ut emant escas [20 1Kb] ; ac si dicerent: De deserto in quo advesperascit, id est incipit adversitas. De secunda vespera: »Vae vobis qui consurgitis mane ad sectandam ebrietatem usque ad vesperam [21 1Kb] .« Item: »Vespere dicitis serenum erit, rubicundum [Col. 0324A] enim coelum est [22 1Kb] .« In hora peccati dicitis. Sanguis Christi totum abluet. De tertia dicitur: »Mane floreat et transeat: vespere, decidat, induret et arescat [23 1Kb] .« Item: Facto vespere, coenavit Jesus cum discipulis suis, imminente hora mortis [24 1Kb] .

Prima itaque frangit, secunda angit, tertia tangit. Frangit patientiam, angit conscientiam, tangit nostram superbiam. Patientiam dolore, conscientiam moerore, superbiam timore. De primo ait David ad Joab: »Non te frangat adversitas, varius est enim eventus belli [25 1Kb] .« Exemplum secundi habemus Petrum, quem post negationem »respexit Deus, et egressus foras flevit amare [26 1Kb] .« De tertio ait David: »Circumdederunt me dolores mortis [27 1Kb] ,« et ille alius: »Timor mortis conturbat me.« Videamus [Col. 0324B] ergo de primo, scilicet quantum sit onus frangi patientiam. Iram enim suam ulciscitur homo, adversitate fractius. Primo in se ipsum, secundo in proximum, tertio in Deum. Se enim tristitia turbat, proximum flagellat, Deum blasphemat. De primo dicit Apostolus: Tristitia saeculi mortem operatur. De secundo legimus de Herode quod cum vermibus scateret juste a Deo flagellatus, tanto insanivit dolore, ut multos de nobilioribus Judaeis in morte sua faceret occidi, ne Judaei gauderent in morte sua. De tertio dixit Eliu loquens contra Job: »Qui accumulat super peccata sua blasphemiam, constringatur inter nos [28 1Kb] .« Secunda vespera graviter onerat, dum respicit peccator quantam perdiderit conscientiae suavitatem, in quantam ceciderit conscientiae [Col. 0324C] insuavitatem, in quantam ceciderit culpae impuritatem. Quantam exspectet poenae severitatem. Primo enim cecidit cum Adam de amoenitate paradisi [29 1Kb] , secundo cum eodem cecidit in imunditias hujus mundi, tertio cum eodem meruit poenas inferni. De primo dicebat Job: »Ego ille quondam opulentus subito contritus sum [30 1Kb] ;« de secundo Jeremias: »Lapsa est in lacum vita mea, posuerunt lapidem super me [31 1Kb] ,« item: Vae nobis quia peccavimus, quia cecidit corona capitis nostri [32 1Kb] ;« pro tertio dixit Propheta: »Quis poterit habitare de vobis cum igne devorante, aut quis habitavit de vobis cum ardoribus sempiternis [33 1Kb] .« Tertia vespera et ipsa graviter onerat, si attendatur corporis et [Col. 0324D] animae dissonantia; daemonis saevitia, novae religionis experientia. Dissonantia, qua corpori subtrahit anima usum vegetationis; daemonis saevitia, qui assistens morientibus, de ipsorum studiose requirit peccatis; regionis experientia, quia itura est anima nescit in quam regionem dissimilitudinis. De primo interroga Salvatorem, qui ante passionem »coepit pavere et taedere [34 1Kb] ;« de secundo beatum Martium, qui in obitu suo vidit sibi daemonem assistere; de tertio Job dicentem: »Dimitte me ut plangam paululum dolorem meum antequam vadam ad terram [Col. 0325A] tenebrosam et opertam mortis caligine [35 1Kb] .« In his ergo tribus vesperis si cadimus, recedit dilectus a nobis. Unde necesse habemus clamare: Revertere, dilecte mi. Revertatur ergo in prima vespera, ut nos sustineat in adversitate; et in secunda, ut nos protegat in tentatione; et in tertia, ut reformet corpus humilitatis nostrae configuratum corpori claritatis suae. In prima igitur revertatur similis capreae: Caprea namque pascitur in rupibus excelsis. Et nos in reversione ejus, in excelsis meditationibus pascamur, ut ab ipso sustineamur in adversitate coelesti cum ipso refecti consolatione. In secunda vero vespera revertatur similis hinnulo cervorum, qui levitate sua transilit spineta, ut in tentationibus nostris per ipsum qui sine peccato de [Col. 0325B] peccatoribus natus est, fugiamus peccata. In tertia vespera revertatur super montes Bethel, quod interpretatur domus Dei, ut in morte nobis assistente ipso, transeamus cum ipso in locum tabernaculi admirabilis usque ad domum Dei. Ipso praestante, cui est honor et gloria in saecula saeculorum. Amen.


Revertere: similis esto, dilecte mi, capreae hinnuloque cervorum, super montes Bethel.

[CARD.] Ac si dicat: Revertere, dilecte mi, super montes Bethel. Per montes superbia et elatio demonstratur. Bethel interpretatur domus consurgens. Domus ista, Synagoga est, quae contra Dominum consurrexit ut hostis, sicut dicit per Michaeam prophetam: »Nonne verba mea bona sunt cum eo [Col. 0325C] qui recte graditur? et econtrario populus meus in adversarium consurrexit [36 1Kb] .« Rogatur ergo Deus ut ad populum Judaicum, qui tanquam adversarius consurrexit in ipsum, et quem propter superbiam perfidiae suae deseruit, misericorditer revertatur, sitque similis capreae hinnuloque cervorum qui loca quae deserunt, non sic deserunt, quin aliquando ad ea revertantur. Sequitur.



CAP. III. In lectulo meo quaesivi per noctem quem diligit anima mea.

[THO.] Lectulum sibi sancta anima facit, dum mundi turbationes fugiens secretum parat in quo requiescat. In hoc eum quem diligit quaerit, quia, dum a mundi sollicitudine vacat in ipsa inquisitione, quomodo ad ipsum perveniat, non quiescit. [Col. 0325D] Per noctem quaerit qui in hoc mundo vivit, et perfecte temporalitatis tenebras a se excutit. Sed quia quaerit in hoc mundo perfecte nemo invenit, subjungit: Quaesivi illum et non inveni. Tres sunt causae, quae quaerentes frustrare solent, scilicet cum non quaeritur in tempore, aut non sicut oportet, aut ubi non oportet; sed ista in tempore quaerit, quia »Ecce nunc tempus acceptabile, ecce nunc dies salutis [37 1Kb] .« Sed nec secunda causa impedit. Nam corde ardenti et omnino infatigabiliter quaerit, Sed forsitan impedit tertia, quando quaeritur ubi non est quaerendus. Quia forte non in lectulo sed in lecto quaerendus [Col. 0326A] erat, cui orbis angustus est. Quid quaeris fortem in lecto, magnum in lectulo, clarificatum in stabulo? Qui enim omne infirmum in gloria resurrectionis exuit, accinxit se potentia, induit lumine sicut vestimento. Tres lectulos in hoc Cantico invenimus: unum hic. »In lectulo meo quaesivi per noctem quem diligit anima mea [38 1Kb] ;« alium ibi: »En lectulum Salomonis sexaginta fortes ambiunt de fortissimis Israel [39 1Kb] ;« tertium ibi: »Lectulus noster floridus [40 1Kb] .« Iste lectulus est conscientia varie affecta. In primo jacent vulnerati, in secundo fatigati, in tertio delicati. Vulnerati peccato, fatigati in bello, delicati sancto otio. Primus dicitur nocte obscurus, secundus armis vallatus, tertius floribus ornatus. In primo jacent poenitentes, in secundo [Col. 0326B] operantes, in tertio contemplantes. Primi sunt in recessu, secundi in processu, tertii in excessu. In recessu a peccatis, in processu virtutis, in excessu mentis. De primo: »Lavabo per singulas noctes lectum meum [41 1Kb] ;« item: »Dominus opem ferat illi super lectum doloris ejus [42 1Kb] ;« de secundo: »Collegit Jacob pedes suos in lectulo suo et mortuus est [43 1Kb] .« Pedes suos in lectulo colligit qui affectus suos in conscientia discutit, et sic moritur securus, quia peccato moritur non Deo; de tertio: »Duo in lecto: unus assumetur et alter relinquetur [44 1Kb] .« Duae namque sunt contemplationes. Prima philosophorum, et hi relinquentur; secunda religiosorum, et hi assumuntur. Primus est nocte tenebrosus. Hujus tres sunt tenebrae: [Col. 0326C] primae peccati, secundae ignorantiae, tertiae inferni. Primae faciunt anxietatem et conturbationem, secundae gressus titubationem, tertiae timorem. De primo: »Collocavit me in obscuris sicut mortuos saeculi [45 1Kb] ,« et »anxiatus est in me spiritus meus [46 1Kb] .« In me turbatum cor meum. De secundo: »Nescierunt neque intellexerunt; in tenebris ambulant, movebuntur omnia fundamenta terrae [47 1Kb] .« De tertio dicit idem: »Timor et tremor venerunt super me: et contexerunt me tenebrae [48 1Kb] .« Propter has dicebat Job: »in tenebris stravi lectulum meum [49 1Kb] .«

Secundus lectus est armis obsitus, quia »militia est vita hominis super terram [50 1Kb] .« Arma autem [Col. 0326D] militiae nostrae non sunt carnalia, sed placentia Deo. Induamur ergo armis lucis [51 1Kb] .---»State succincti lumbos vestros in veritate: induti loricam justitiae [52 1Kb] ,« et caetera quae sequuntur. Tertius lectus est floridus [53 1Kb] . Nam circumdant eum flores rosarum et lilia convallium [54 1Kb] ; de quibus supra dictum est. Sunt autem tres flores: in corde puritas; in ore veritas, in opere sinceritas. Tunc enim floret lectulus. Si cogitemus quod sanctum est, si loquimur quod verum est, si operamur quod justum est. In his tribus jacet Dominus: in primo ut medicus, in secundo ut patronus, in tertio ut dilectus. In [Col. 0327A] primo ut medicus, quia sanis non est opus medicus, sed male habentibus; in secundo jacet ut patronus, ut sit adjutor in tribulationibus; in tertio ut dilectus, ut dicat nobis: »Gustate et videte quam dulcis est Dominus [55 1Kb] .« Hic est ordo quaerendi, non sicut sponsa quae jacens in primo adhuc quaerebat, ubi quaerendus erat medicus. Ideo subdit: »Quaesivi et non inveni [56 1Kb] .« Itaque cum quaerimus quem desideramus nec invenire possumus, grandi onere gravamur.

Hic est onus vallis visionis [57 1Kb] . Contingit quinque nos onerari. Vanitate, pro eo, scilicet quod in bono proficimus. Hoc dicitur vallis visionis. Visio refertur ad contemplationem, ad humilitatem vallis, vel dejectionem. Est enim quorumdam contemplatio [Col. 0327B] humilis, quorumdam dejecta. Humilis sanctorum, dejecta philosophorum. Si enim virtus proficit, servetur humilitas; si onerat, est vanitas. Sancti si aliquando favor humanus 65 extollit, redeunt; philosophi vero dati sunt in reprobum sensum. Et hoc est voluntarium. Ut autem dilectus iste expeditius inveniatur et videatur, videamus de generibus visionum, ut illam inveniamus qua videtur, et in qua sit onus vallis visionis.

Tria sunt genera visionis: Unum per oculos, quibus ipsae litterae videntur; alterum per spiritum hominis, quo absentia et proxima absenti cogitantur. Tertium per contuitum mentis, quo ipsa dilectio intellecta conspicitur. Primum manifestum est [Col. 0327C] omnibus, quo videntur coeli et terra, et materialibus oculis conspiciuntur. Nec illud secundum quo absentia corpora cogitantur insinuare difficile est, coelum enim et terram et quae in eis sunt videre possumus. Etiam in eis constituti cogitamus, et aliquando nihil videntes oculis corporis animo tantum corporales imagines intuemur, vel veras sicut ipsa corpora videmus, vel fictas sicut cogitatio formare potuit. Aliter enim cogitamus quod novimus. Aliter quod non novimus. Tertium vero genus est; quo dilectio intellecta conspicitur, et eas res continet quae non habent imagines sui similes: quae non sunt quod ipse. Dilectio enim non aliter videtur praesens in specie quam est, et aliter absens in aliqua [Col. 0327D] imagine simili, sed quantum mente concipi potest, ab alio magis, ab alio minus cernitur. Haec sunt tria genera visionum. Primum quia appellatur corporale, quia corporis sensibus exhibetur; secundum spirituale, quia quidquid corpus non est et substantia est, jam recte spiritus dicitur; tertium vero intellectuale dicitur ab intellectu. Secundum primam visionem vidit Baltassar manum continuoque per corporis sensum imago rei corporaliter factae spiritui impressa est, et in cogitatione permansit [58 1Kb] . Videbatur illud in spiritu et non intelligebatur, nec tunc intellectum erat, cum corporaliter [Col. 0328A] fieret et appareret. Secundum visionem secundam: vidit Petrus discum plenum variis animantibus in extasi et audivit vocem: Macta et manduca [59 1Kb] . Redditus autem corporis sensibus, id ipsum quod visum in spiritu memoria tenuerat in eodem spiritu cogitando cernebat, quae omnia non corpora sed corporum imagines erant. Tertia vero visione quae dicitur intellectualis, ea cernuntur quae non sunt corpora, nec eas gerunt formas similes corporum velut ipsa mens, et anima, et affectio, et charitas, gaudium, pax, fides, et caetera hujusmodi quibus appropinquatur Deo, et ipse Deus, ex quo omnia, in quo omnia, per quem omnia. Hi sunt tres coeli de quibus dictum est quod Paulus raptus est usque ad tertium coelum [60 1Kb] . Ecce istae tres visiones onerant. [Col. 0328B] Prima onerat stupore et admiratione, secunda in inquirenda significatione, tertia si malum significat gravitate tristitiae. Si bonum onerat studendo, quomodo res possit evenire. Audi quod Baltassar hoc onus senserat. Prima visione vidit corporaliter manum scribentem in pariete: Mane, Thecel, Phares [61 1Kb] . Audi onus: Ex stupore enim collidebantur genua ejus; juxta secundam visionem oneratus erat in inquirenda significatione, donec vocavit Danielem; juxta tertiam vero visionem audita significatione oneratus est, ut pote de morte sua quam audierat sollicitus. Audi videntium aliud onus.

Quidam enim de visione sua cadunt in cupiditatem. Onus aliud: Quidam in vanitatem, alii in stuporem, alii in humilitatem. Primi portant onus scilicet [Col. 0328C] avaritiam; secundi jactantiam, tertii metuunt conscientiam, quarti merentur gratiam. Primi quantum in se est divinae largitatis deprimunt favorem, secundi creaturae, id est sibi tribuunt quod pertinet ad Creatorem; tertii Domino reddunt timorem; quarti majestati praestant honorem. Primi non audiunt verbum Domini dicentis: »Gratis accepistis, gratis date [62 1Kb] .« Secundi non audiunt Apostolum dicentem: »Quid habes quod non accepisti? Si accepisti, quid gloriaris, quasi non acceperis [63 1Kb] ?« Tertii dicunt: »Non intres in judicium cum servo tuo, Domine, quia non justificabitur in conspectu tuo omnis vivens [64 1Kb] .« Quarti clamant: »Ego sum vermis et non homo [65 1Kb] .« Primos repraesentat [Col. 0328D] nobis Balaam, qui ductus avaritia docuit quomodo fornicarentur filii Israel [66 1Kb] . Secundos designat Sedecias, qui percussit Michaeam prophetam in maxilla dicens: »Mene reliquit spiritus et tibi locutus est [67 1Kb] ?« Idem est qui assumpserat sibi cornua ferrea [68 1Kb] . Tertios ostendit uxor Manue, quae cum vidisset angelum, ait prae stupore et timore: »Moriemur, quia vidimus Dominum [69 1Kb] ,« et Isaias: »Vae mihi, quia vir pollutus labiis ego sum, quia vidi regem factorem oculis meis [70 1Kb] .« Quartos figurat Abraham: hic enim postquam vidit tres viros venientes per viam cum staret ad ilicem Mambrae dixit: [Col. 0329A] »Loquar ad Dominum meum, cum sim pulvis et cinis [71 1Kb] .« Aliter considerantur istae tres visiones: prima itaque ponatur visio imaginalis, secunda rationalis, tertia intellectualis. Est itaque imaginatio primum coelum, ratio secundum, intelligentia tertium. In primo igitur est visio vallis, in secundo visio collis, in tertio visio montis. Ad primam pertinent omnium visibilium imagines et similitudines, ad secundam visibilium investigationes, ad tertiam spectant spiritualium ipsorum etiam divinorum comprehensiones et contemplationes. Igitur in visione vallis te ipsum primo considera ut discas aestimare spiritum tuum. Discute ergo quid sis, quid fueris, quid esse debueris, quid esse poteris. Quid fueris per naturam, quid modo sis [Col. 0329B] per culpam, quid esse debueris per industriam, quid adhuc esse possis per gratiam. Disce ex tuo spiritu cognoscere quid debeas ex aliis spiritibus aestimare. Spiritum tuum ex inconsideratione arcae informa. Primo considera quod ligno superponitur aurum quo arca tegitur, id est sapientia qua cor nostrum gubernatur; secundo quod propitiatorio supponitur; tertio quod utrique interponitur. Ligno supponitur, ut concupiscentiam oculorum abscondat, et sit tibi in velamen oculorum tuorum, ne forte aperiant oculi tui et videant vanitatem. Propitiatoria supponit, ut in alto attollat, et inferior scientia superiori subserviat. Propitiatorio et ligno interponitur, ut ab invicem discedat, et cor [Col. 0329C] nostrum ab inferiorum amore suspendat, et ne forte post concupiscentias suas eat tanquam vagus et profugus super terram [72 1Kb] . Ecce imaginatio per quam habes tui cognitionem, transit jam ad rationalem, per quam cognoscas rerum creationem, et sic ascendas per eam ad intellectualem, ubi habeas Dei cognitionem. Rationalis itaque primo tractat de usu rerum temporalium, secundo de natura considerat ipsarum, tertia de ordinatione morum et virtutum. Primum ut ad necessitatem moderate utamur, secundum ut in creaturis Creator cognoscatur, tertium ne quod prius est postponatur. De primo dicitur per fortis mulieris laudem: »Consideravit semitas domus suae et panem otiosa non comedit [73 1Kb] ;« de secundo: »Invisibilia Dei a creatura mundi per [Col. 0329D] ea quae facta sunt, intellecta conspiciuntur, sempiterna quoque ejus virtus et divitiae [74 1Kb] ;« de tertio in hoc cantico: »Ordinavit in me charitatem [75 1Kb] .« Considerat etiam ratio, quomodo spiritualis natura creatur ut sit; secundo justificatur ut bona sit; tertio glorificatur ut vera sit. Per creationem itaque ad bonum initiatur, per justificationem in bono dilatatur, per glorificationem in bono consummatur. Bona creationis sunt ad inchoationem, bona justificationis ad promotionem, bona glorificationis ad consummationem. Prima bona sunt Creatoris dona et creaturae praemia. In primis rationalis creatura [Col. 0330A] ad futurae plenitudinis perfectionem initiatur; ex secundis crescit, proficit et dilatatur; in ultimis sublimatur ad gloriam, et in gloria sublimatur. Et haec est beatitudo plena, est enim vera, falsa; est vera, sed nec secura, nec plena; est vera et secura, sed non plena; est et vera et secura et plena. De prima: »Populus meus qui te dicunt beatum, ipsi te decipiunt [76 1Kb] ,« et: »Beatum dixerunt populum cui haec sunt: Beatus populus cujus Dominus Deus ejus [77 1Kb] .« De secunda: »Beatus qui intelligit super egenum et pauperem [78 1Kb] .« De tertia: »Jam dicit spiritus, ut requiescant a laboribus suis [79 1Kb] .« De quarta: »Beati mundi corde, quoniam ipsi Deum videbunt [80 1Kb] ,« receptis jam corporibus. Primi enim sunt qui vivunt in prosperitate, secundi in charitate, tertii [Col. 0330B] sunt animae quae jam receperunt primam stolam exutae a corporum gravitate, quarti sunt angeli et homines postquam remunerabuntur utriusque stolae claritate. De tertia vero visione, scilicet intelligentiae, ait Salomon: »Oritur sol et occidit et ad locum suum revertitur [81 1Kb] .« Sol enim oritur, quando veritatis intelligentia cordi inspiratur; item occidit, cum intelligentiae radius subtrahitur. Sed iterum ad locum suum revertitur, et ibi renascitur. Hujus solis locus est animus, quia ex Christo intelligentia nascitur, quando gratia inspiratur. Quod ergo primo nascitur, est quantum ad primam visionem, scilicet spiritualem; quod renascitur, est quantum ad secundam, scilicet rationalem; quod gyrat ad meridiem, quantum ad tertiam, [Col. 0330C] scilicet intellectualem; quod flectitur ad aquilonem, hoc est post istas omnes visiones, a longe considerat poenam gehennalem. Primam diximus in valle, sed secunda est in colle, tertia vero in monte. Cum ergo sol oritur in prima, efficimur conscii apud nos vitiorum et virtutum. Cum vero revertitur per secundam, scilicet rationalem, amplius cognoscimus Creatorem per inspectionem creaturarum. Cum vero est in meridie in tertia visione, contemplamur praemia meritorum bonorum, gaudium civium supernorum, arcana divinorum secretorum. Cum vero a meridie revertimur, flectimur ad aquilonem, et ubi videmus retributiones meritorum malorum, finem malignorum spirituum, et hominum reproborum. Illa vero visio quae est in meridie, ipsa est in monte.


[Col. 0330D] Quaesivi illum et non inveni.

[THO. (sic)] Mens humana naturaliter somniat bonum et investigat. Sed quia quaerit per noctes, non invenit. Noctes appellat ignorantiam, vel saecularia negotia quae excaecant. Qui ergo vel ignorant vel saecularibus negotiis sunt impediti, quaerere quomodo possunt, sed quandiu sunt in hoc statu, invenire non possunt. Non enim inveniemus nisi cognoscamus et a saecularibus negotiis expediti simus. Expediti autem non sumus, quando in eis ultra modum delectamur. Tria sunt [Col. 0331A] quae impediunt ne inveniatur iste dilectus. Primum, quia indigne quaeritur; secundum, quia se subtrahit ut ferventius non inventus quaeratur; tertium, quia non ad hoc quaeritur ad quod erat quaerendus. Primo modo quaesivit Herodes, scilicet ut interficeret, et ita indigne; secundo modo quaerebant apostoli, post resurrectionem. Ipse autem se subtrahebat saepius, et illi quaerebant ardentius. Tertio modo quaerebant mulieres ad sepulcrum ut, eum ungerent, cum jam esset suscitatus, et non in sepulcro quaerendus, qui est locus mortuorum, sed sursum erat quaerendus qui est locus vivorum. Sic ista quaerebat quia adhuc in lectulo tenebroso erat. Ecce ista dum sic quaerit, et non invenit, gravi laborat onere anxietatis, et hoc est illud decimum [Col. 0331B] onus Isaiae quod dicitur onus Tyri [82 1Kb] . Tyrus enim angustia vel conturbatio interpretatur. Hoc onus specialiter in tribus consideratur. Primum est in amaritudine poenitentiae, secundum in labore continentiae, tertium in corporali aegritudine. Est et alia cordis angustia, quam facit amor sui. Cui contraria est cordis latitudo, quam facit amor Dei et proximi. Amor autem sui ex propria voluntate procedit. Qui ergo amat propriam voluntatem, oneri est illi alienus. Hujusmodi homo ad omnia quae propria ei voluntas suggerit, est promptus. Idem ad omnia quae suggerit ei voluntas aliena, est piger et perversus. Et hoc quoque onus voluntarium est. Grande quidem onus est amaritudo poenitentiae, sicut testatur ipse Salvator: Lata est, inquit, via, [Col. 0331C] quae ducit ad mortem; angusta vero est illa quae ducit ad vitam [83 1Kb] . Via namque vitae est poenitentia, de quibus ait Joannes Baptista [84 1Kb] : »Rectas facite in solitudine semitas Dei nostri.« Labor quoque continentiae grave est onus et plenum 66 angustia, sicut testatur illa castissima mulier, Susannam loquor, quae pro continentia tenenda potius elegit sibi mortem quam vitam turpem ducere, dicens: »Angustiae mihi sunt undique: si enim hoc egero, mors mihi est: si autem non egero, non effugiam manus vestras. Sed melius est mihi incidere in manus hominum, quam derelinquere legem Dei mei [85 1Kb] .« Angustia vero corporalis infirmitatis quantum onus sit, interroga Saul, ait enim [Col. 0331D] armigero suo: »Evagina gladium tuum, et sta super me, quia me premunt angustiae, et tota anima mea adhuc in me est [86 1Kb] .« Aliter assignatur onus Tyri, scilicet tripliciter. Nota tertio dixit quaesivi. Primo, in lectulo meo quaesivi per noctem; secundo, quaesivi et non inveni; tertio: »Per vicos et plateas quaesivi quem diligit anima mea, quaesivi illum et non inveni [87_88 1Kb] .« Et hoc, juxta triplicem hujus nominis interpretationem. Dicitur enim Tyrus angustia vel tribulatio vel fortis, et etiam juxta triplicem statum religionis.

Sunt enim tria genera hominum in religione: [Col. 0332A] Sunt ibi perversi, sunt poenitentes, sunt perfecti. Primi sunt onerati onere angustiae, secundi onere tribulationis, tertii onere fortitudinis. Primum onus est ex verme conscientiae, secundum est poenitentiae, tertium ex dilectione. Primum namque minatur infernum, secundum abluit peccatum, tertium incitat ad quaerendum dilectum, et cum invenit amans patitur defectum. Lectulus igitur sponsae est sancta religio. In eo jacent isti tres licet differenter. Sunt enim in religione boni et mali. Propter primos est prima inquisitio in nocte, et ideo non invenitur: propter secundos, est secunda inquisitio, et quasi in aurora non invenit, quia non sunt perfecti; propter tertios est tertia, quasi in meridie, sed non statim invenitur, ut quaeratur desiderio ardentiori. [Col. 0332B] Propter primos dictum est: »Omnes persecutores ejus apprehenderunt eam inter angustias [89 1Kb] ;« propter secundos: »Juxta est Dominus iis qui tribulato sunt corde, et humiles spiritu salvabit. Multae tribulationes justorum, et de omnibus his liberabit eos Dominus [90 1Kb] ;« pro tertiis dicitur: »Ego diligentes me diligo, et qui mane vigilaverint ad me, invenient me [91 1Kb] .« Isti in lectulo religionis jacent differenter. Perversis enim est religio severa, poenitentibus misericors, perfectis optima. De perversis scimus quia quidquid est boni in severitate, eis est oneri. Ipsa namque honestatem servat, lenitatem castigat, indoctus eam formidat. Ipsa est decor senum, virga juvenum, praelatorum personas ornat, virtutum speciem colorat. Ad poenitentiam peccantem [Col. 0332C] discipulum trahit dulcedo praelati. Severitas corrigit, rectitudo dat legem delinquenti. Sic nec severitas patitur lenitatem, nec dulcedo dissolutionem, nec rectitudo in linea justitiae transgressionem. Unde David: »Dulcis et rectus Dominus, propter hoc legem dabit delinquentibus in via [92 1Kb] .« Istud onus perversis aggravant indiscreti doctores. Ostendunt enim iram pro severitate, amaritudinem pro dulcedine, crudelitatem pro rectitudine; ira enim peccantem turbat, amaritudo persequitur, crudelitas affligit. Perversi alii sunt manifesti, alii occulti. Aperti mala sua defendunt, aliorum bona pervertunt, incorrigibiles sunt, tardi ad obedientiam, humiles fratres provocant, silentium turbant. Tales [Col. 0332D] designat Golias, et sua magnitudine et armorum varietate, qui provocabat filios Israel, de armis videlicet confidens [93 1Kb] . Perversitatis caput est intentio pravae actionis, sinistrum latus, pars sinistra, crura finis actionis, corpus actio tota, cassis in capite est intentionis commendatio, clypeus sinistrae partis excusatio. Duae ocreae perseverantia et obstinatio. Lorica totius actionis aperta defensio. Aliorum perversitas est occulta. Hi consilio suo fratres commovent ad iras, excitant ad rixas. Faciunt Absalon consurgere contra David, sicut Achitophel [94 1Kb] . Ecce onus perversorum, scilicet angustiae, quo non solum [Col. 0333A] ipsi, sed etiam turbantur alii. Onus vero poenitentium, tanto levius quanto utilius. Tribus modis poenitet homo, et tribus modis miseretur Deus. Peccantem exspectat, desperantem consolatur, congaudet poenitenti. Peccantem revocat, dono gratiae; desperantem consolatur, per spem veniae; poenitentem roborat, ex promissis gloriae. Miseretur et homo homini tribus modis. Miseretur enim praelatus discipulo, discipulus praelato, discipulus quoque discipulo. Miseretur praelatus discipulo, dum peccantem benigne verbis corrigit. Desperantem ad spem per exempla misericordiae erigit, et correctum post commissa diligit. Miseretur et praelato discipulus tribus modis, dum irato non resistit magistro, vel peccanti non detrahit, vel perversum patitur. [Col. 0333B] Iratum enim Saul fugiebat David. Purgantem in spelunca ventrem, cum posset occidere, non occidit. Perversum passus est, quandiu vixit. Miseretur et discipulus discipulo, dum peccanti orando compatitur, vel quando inter se et illum corrigit solum, vel quando peccanti in se benigne dimittit. Ecce onus tribulationis, scilicet poenitentium. Quo etiam proximus ejus oneratur, dum, sicut dictum est, miserando compatitur.

Onus perfectorum est onus fortitudinis ex amore. Istud est quasi in meridie et tamen ab hujusmodi se subtrahit dilectus ut ardentius quaeratur, et inde perfectus fiat perfectior. Cui optima est religio; bonos enim facit rerum distributio, meliores mundi [Col. 0333C] renuntiatio, optimos religionis cohabitatio. Religio enim facit de malo bonum, et de bono meliorem, de meliore optimum. Et hoc fit quando visitat Deus impium, unde David: »Visitasti terram et inebriasti eam [95 1Kb] .« Visitat Deus terram malam et terram bonam, terram meliorem et terram optimam. Terram malam visitat per timorem, bonam per incipientem charitatem, meliorem per abundantiam, optimam per perfectam. Visitat ergo terram malam, quando aliquis timore judicii compungitur; bonam per incipientem charitatem, quando sua distribuit aliquis; meliorem per abundantiam, quando renuntiat mundo, mutat habitum, pacem tenet cum fratribus. Si autem calumnietur, forsitan non leviter patitur; sed adhuc leviter turbatur, irascitur et [Col. 0333D] odit. Isti sunt filii prophetarum, qui clamaverunt: Mors in olla [96 1Kb] , quibus Eliseus imposita farina, cibum dulcoravit. Perfecta vero charitas inimicum diligit. Quae autem perfecta charitas et quomodo tertium Tyri onus, scilicet fortitudinis, inveniatur, in sequenti capitulo est.


In lectulo meo per noctes quaesivi quem diligit anima mea.

[CARD.] In hoc autem capite caecitas populi Judaici derelicti a Domino et sollicitudo beatae Mariae virginis pro salute ejusdem populi designatur, et respiciunt verba ad tempus Dominicae passionis. Dicit [Col. 0334A] ergo: Per noctes tribulationis et tristitiae meae, per noctes passionis et sepulturae filii mei, per noctes ignorantiae et erroris populi mei, quaesivi quem diligit anima mea in lectulo meo, in tranquillitate, scilicet mentis, et quiete contemplationis, in quo lectulo cum ipso jucundari consueveram. Quaesivi enim ibi et non inveni, quia non erat in mente mea quies et tranquillitas; sed magis dolor atque turbatio, et dixi mecum in mente mea:


Surgam et circuibo civitatem per vicos et plateas; quaeram quem diligit anima mea. Quaesivi et non inveni.

[THO.] Non est pigra haec anima, quae surgit, quae circuit, quae quaerit. Surgit de lecto, circuit civitatem, quaerit per vicos et plateas. De lecto contemplationis, civitatem supernae cohabitationis; vicos [Col. 0334B] et plateas angustae et lenioris conversationis. De lecto contemplationis, a quo discedit, civitatem supernae cohabitationis in qua incedit. Vicos angustae conversationis quam praecedit, plateas lenioris conversationis ad quam accedit. Discedit, ut utiliter se subtrahat; incedit, ut in unitatem charitatis contrahat; praecedit, ut ad regnum pertrahat; accedit, ut ad vitam altiorem attrahat. Primis cum praediceret suam ascensionem, ait: »Quia haec locutus sum vobis, tristitia implevit cor vestrum [97 1Kb] ;« scilicet pro recessu meo. Sed utile est vobis, »quia veniam ad vos et gaudebit cor vestrum [98 1Kb] .« Secundis ait: »Ubi sunt duo vel tres congregati in nomine meo, ego sum in medio eorum [99 1Kb] .« Tertiis ait: [Col. 0334C] »Qui vult venire post me, abneget semetipsum, et tollat crucem suam, et sequatur me [100 1Kb] .« Quartis ait: »Qui reliquerit patrem, aut matrem, aut uxorem, aut agros propter me, centuplum accipiet et vitam aeternam possidebit [1 1Kb] .« Haec per has quaerit semitas, fortitudinem non solum in corpore sed et in corde. Tres enim sunt species fortium: sunt enim fortes sapientia, fortes corpore, fortes animo. Sapientia sunt fortes qui, licet non habeant affectum diligendi nec vires corporis, tamen quamdam scientiam qua suam cognoscunt infirmitatem, et Creatoris sui benignitatem, inclinant animi sui rigorem et corpus cogunt servire suo Creatori. Isti portant onera fratrum, consolando; corruentes relevant docendo. Si ipsi corruunt, resurgunt cito. Corpore [Col. 0334D] sunt fortes, quos natura solidavit ad tolerandos labores. Quidam possunt laborare sed nolunt, isti sunt Golias; alii possunt et volunt, ut David. Qui possunt et volunt, accusantur de furto, de rapina, de mendacio. Fures sunt quia communi necessitati se subtrahunt. Mentiuntur coram Deo et hominibus, qui quod noverunt reddere possunt, sed nolunt. Raptores sunt coram Deo qui vitae communi quod possunt et sciunt violenter subtrahunt. Sunt ergo coram fratribus fures, coram Deo raptores, coram Deo et hominibus mendaces. Eorum qui sunt fortes animo, alii sunt fortes, alii fortiores, alii fortissimi. [Col. 0335A] Fortis fuit Tobias, fortior Job, fortissimus Abraham. Fortitudo animi probatur cupiditate et carnalitate. Non cessit Tobias cupiditati, quando Gabelo pecuniam commendavit [2 1Kb] . Amisit Job pecuniam, sed ait: »Dominus dedit, Dominus abstulit: sicut Domino placuit, ita factum est [3 1Kb] .« Dimisit Abraham quod possedit, obediens Domino voluntarie [4 1Kb] . Tobias commisit, Job amisit, Abraham dimisit. Hic pecuniam, iste substantiam, ille domum, terram, cognationem suam. Unus in spe, alter patienter, tertius sponte. Primus egenti compatiendo, secundus persequentem tolerando, tertius jubenti obediendo. Sic non cedunt cupiditati quidam quae in tribus consistit, scilicet: in amore possidendi, in dolore amittendi, in coactione deferendi. Sed simul expellunt [Col. 0335B] tres tria, quisque suum. Non plus amavit Tobias filium quam debuit, praesentem oravit; Job de morte filiorum utra modum non doluit. Pro morte lacrymas fudit, in vita per singulos holocausta obtulit. Abraham non tantum Ismaelem expulit, sed Isaac Deo obtulit. Abraham fortissimus fuit, Laurentius vero fortior fortissimo. Abraham enim sua dimisit, Laurentius sua dispersit. Abraham suum filium Deo obtulit, Laurentius pro Dei Filio seipsum. Hic ignem parat, filium colligat, gladium evaginat, sed angelum audit prohibentem ne perficiat; Laurentius ad ignem positus Christum praedicavit, carnifices verbis exasperat, carnem suam Deo immolat. Haec est fortitudo sponsae, quae surgit, civitates circuit.

[Col. 0335C] Tres sunt civitates in quibus dilectus quaeritur: civitas mundi, civitas Ecclesiae, civitas Dei. De prima dicitur in Ezechiele [5 1Kb] , quod vir indutus lineis ingressus est in medio rotarum, quae sunt subtus cherubim, et implevit manus suas prunis ignis, et projecit super civitatem; de secunda: »Vidi civitatem sanctam Jerusalem novam descendentem de coelo a Deo paratam sicut sponsam ornatam viro suo [6 1Kb] ;« de tertia, Ezechiel: »Vidit aedificium civitatis vergentis ad austrum [7 1Kb] .« In prima, quaerimus cum Moyse ut videamus ejus posteriora [8 1Kb] ; in secunda, ut videamus ejus latus cum Thoma [9 1Kb] ; in tertia, in monte Thabor ut videamus faciem ejus quae resplendet sicut sol cum Moyse et Elia [10 1Kb] . Posteriora [Col. 0335D] ejus sunt quae in mundo sustinuit calamitas scilicet et miseria; in secunda, de latere ejus nobis fluxit charitas et misericordia; in tertia, facies ejus resplendet sicut sol majestatis gloria. De prima debemus surgere, in secunda circuire, in tertia per vicos et plateas quaerere. 67 Quomodo de prima surgendum sit docet propheta sic: »Egredimini de Babylone, et fugite a Chaldaeis [11 1Kb] .« Quomodo secundum circuire debeamus, docet Apostolus, »ut possitis, ait, comprehendere cum omnibus sanctis, quae sit longitudo, [Col. 0336A] latitudo, sublimitas et profundum [12 1Kb] .« In tertia quaerendum sciebat Tobias, cum ait: »Plateae tuae Jerusalem sternentur auro, et per omnes vicos cantabitur alleluia [13 1Kb] .« Sciebat sponsa dilectum puritatis amatorem, unanimitatis cultorem, afflictorum consolatorem, tepidorum inflammatorem. Ideo surgit de lecto carnalis voluptatis, circuivit civitatem charitativae unitatis, quaerit dilectum in vico rigidae severitatis, quaerit in plateis resolutae infirmitatis. In primo non habitat dilectus, quia est prostibulum, in secundo habet quietis et pacis lectulum, in tertio turris habitaculum, in quarto languentium infirmitorium. In primo ergo non intraret, quia clamaret: »Infixus sum in limo profundi [14 1Kb] ,« et sponsae: »Immunditia tua exsecrabilis [Col. 0336B] est; mundare te volui et non es mundata a sordibus tuis [15 1Kb] .« Ibi est sepulcrum Lazari quatriduani [16 1Kb] . Ad secundos veniens gaudet, quia »habitare facit unius moris in domo [16* 1Kb] « et cantat: »Ecce quam bonum et quam jucundum habitare fratres in unum [17 1Kb] ;« et: »Obsecro vos ut digne ambuletis vocatione qua vocati estis, cum humilitate et mansuetudine, cum patientia supportantes invicem in charitate, solliciti servare unitatem spiritus in vinculo pacis [18 1Kb] .« Ibi enim est ferculum Salomonis quod in media charitate constravit propter filias Jerusalem [19 1Kb] . Ad tertios veniens ait: »In patientia vestra possidebitis animas vestras [20 1Kb] .« Ibi invenit domum turbo quam nullus quatit. Aut vagantes diruunt venti, penetrantque nimbi, venerunt flumina, [Col. 0336C] flaverunt venti, et impegerunt in domum illam et non cecidit, quia fundata est supra firmam petram [21 1Kb] . Ipsa est enim »turris David quae aedificata est cum propugnaculis: mille clypei pendent ex ea, omnis armatura fortium [22 1Kb] .« Ad quartos cum venit, clamat: »Usquequo, piger, dormis [23 1Kb] ?«-»Quid statis hic tota die otiosi? [24 1Kb] :«-»Manus dissolutas erigite et genua debilia roborate [25 1Kb] ,«-»gressus rectos facite pedibus vestris, ut non claudicans quis erret [26 1Kb] .« Per has mansiones quaerens sponsa dilectum, clamat: Quaesivi et non inveni, id est forsitan quia erat puritate minus ornata, et hoc juxta primum, juxta secundum, charitate minus informata; gravitate minus disciplinata, juxta tertium; juxta quartum, pigra [Col. 0336D] et languida. Necesse ergo erat ut occurrerent, qui eam invitarent ad decorem, instruerent in amorem, solidarent ad laborem, animarent ad fervorem. Veniat ergo primus David et invitet ad decorem sic: »Audi, filia, et vide et inclina aurem tuam, et concupivit rex decorem tuum [27 1Kb] .« Instruat Joannes evangelista ad amorem sic: »Diligamus invicem, quia charitas ex Deo est [28 1Kb] .« Et ubi est charitas et dilectio, ibi sanctorum est congregatio. Solidet Paulus ad laborem sic: »Ter virgis caesus sum, semel lapidatus sum, ter naufragium feci [29 1Kb] ;« ac si diceret: [Col. 0337A] Hic meo exemplo sustinete laborem. Animet Isaias quartos ad fervorem sic: »Pusillanimes, confortamini, nolite timere [30 1Kb] .« Et Salomon: »Si fueris impiger, veniet ut fons messis tua, et egestas longe fugiet a te [31 1Kb] .« Isti sunt vigiles civitatis, a quibus, postquam se recognoscit minus dignam sponso ut eum inveniat, quaerit utrum viderint eum. Unde subdit.


Surgam et circuibo civitatem per vicos et plateas, quaerens quem diligit anima mea. Quaesivi illum et non inveni.

[CARD.] Ac si dicat: Haec mecum tractavi, turbato lectulo meo; surgam, et non tam gressu pedum quam considerationis processu circuibo civitatem. Jerusalem per vicos et plateas. In vicis, qui [Col. 0337B] angustiores sunt, status illorum peccatorum exprimitur; quos timor gehennae, pudor saeculi, vel aliqua mundana difficultas, ne omnino peccent libere coangustat et constringit. In plateis vero quae latae sunt: morum status notatur qui ruptis habenis et excusso freno: se ipsos semper ad pejora dilatant. Dicit ergo beata Virgo: Circuibo civitatem, et illos considerans qui saltem cum aliquo timore, et illos qui absque ullo timore filio meo parabant crucem, et sicut in mente dixi, sic feci, quia quaesivi eum apud eos et non inveni. Non enim erat cum eis per devotionem fidei. Sequitur:


Invenerunt me vigiles qui custodiunt civitatem. Num quem diligit anima mea vidistis?

[Col. 0337C] [THO.] Vigiles qui custodiunt civitatem, praecones sunt veritatis, qui ad custodiam Ecclesiae sanctae, quae per mundum diffunditur universum pia sollicitudine semper excubant, ac verbo praedicationis: ne a perfidis haec corrumpatur insistunt. Hi ergo gentilitatem veritatis indagine sollicitam invenerunt, et ei quod quaerebat demonstraverunt cum Philippus eunucho Evangelii lumen aperuit [32 1Kb] . Petrus Cornelium cum suis gratia quam tantopere desideraverat imbuit [33 1Kb] . Paulus Atheniensibus Deum quem ignorabant et colebant, notum reddidit [34 1Kb] . Et caeteri apostoli per regiones alias a Domino missi, instruxerunt gentilitatem clamantem: Num quem diligit anima mea vidistis? Quid quaeris fortem in lecto, magnum in lectulo, clarificatum in stabulo? Corpus [Col. 0337D] enim omne infirmum in resurrectionis gloria exuit. Accinxit potentia, induit lumine, sicut vestimento. Pulchre ait: Num quem diligo, sed quem diligit anima mea, quia ad animam referendum, quando aliquid spiritualiter diligimus, ut Deum, angelum, animam, virtutes. Nam quando rem ad corpus pertinentem diligimus, potius dicendus est amor carnis. Nox est Judaica perfidia, nox paganorum ignominia, nox pravitas haeretica, nox catholicorum animalis conversatio. Sponsus hic est quaerendus votis, actibus sequendus, fide inveniendus. Boni sunt custodes qui vigilantes animo, hostium insidias sagaciter [Col. 0338A] explorant, anticipant consilia malignantium, deprehendunt laqueos, eludunt tendiculas, retiacula dissipant, machinamenta frustrantur. Hi sunt fratrum amatores, et populi Israel [34* 1Kb] . Hi sunt qui multum orant pro populo et universa civitate sancta Jerusalem. Absque duplici studio, scilicet orationis et vigiliarum non potest esse secura civitas, non sponsa, non oves. Haec tria unum sunt. Sed est civitas propter collectionem, sponsa propter dilectionem, oves propter mansuetudinem. Civitas est, vigilate ad custodiam; sponsa est, studete ornatui; oves sunt, intendite pastui: custodia civitatis est in tribus. Tuta fit a vi tyrannorum, a fraude haereticorum, a tentationibus daemonum. Sponsae vero ornatus, in bonis operibus, in moribus, in ordinibus. [Col. 0338B] Pascua ovium sunt praecepta Scripturarum, sunt infirmis olera dispensationum, sunt sanis fortia consiliorum. Ad hoc opus est viro forti, spirituali, fideli. Forti, ad propulsandas injurias; spiritali, ad comprehendendas insidias; fideli, qui non quae sua sunt quaerat [35 1Kb] . A talibus inventa sponsa et instructa invenit et tenet sponsum, cui consentiat ad correctionem, quo illuminetur ad cognitionem; cui innitatur ad virtutem. Quo reformetur ad sapientiam, cui conformetur ad decorem, cui maritetur ad fecunditatem. Quo fruatur ad jucunditatem cum angelis et sanctis in regno. Hoc est onus jumentorum austri [36 1Kb] . Aliquando enim ex charitate oneramur, scilicet quando aliis desideramus prodesse. [Col. 0338C] Auster qui est ventus calidus sanctum significat Spiritum, unde in Canticis: »Surge, aquilo, et veni, auster [37 1Kb] .« Felix anima cui Spiritus sanctus praesidet et omnia opera ejus dirigit, cogitationes disponit, motus ordinat, moresque componit, unde: »Ubi erat impetus spiritus, illuc gradiebantur [38 1Kb] .« Isti sunt jumenta austri, et ideo onerantur ab austro: hoc est onus: »Charitas Dei diffusa est in cordibus nostris per Spiritum sanctum, qui datus est nobis [39 1Kb] .« A Paulo disce quale scit hoc onus: »Quis infirmatur et ego non infirmor? quis scandalizatur, et ego non uror?« [40 1Kb]

Quatuor sunt genera jumentorum: sunt enim jumenta aquilonis, sunt jumenta occidentis, sunt jumenta orientis, sunt jumenta austri. Prima sunt [Col. 0338D] jumenta peccatores obstinati, secunda peccatores timorati, tertia humiles et devoti, quarta ferventes et sapientes praelati. Prima onerantur onere iniquitatis, secunda onere pauperibus supplendae necessitatis, tertia onere obedientiae imperantis, quarta onere custodiendae civitatis. De primis: »Homo, cum in honore esset, non intellexit, comparatus est jumentis insipientibus [41 1Kb] ;« de his dicitur: »Computruerunt jumenta in stercore suo [42 1Kb] .« De secundis: »Homines et jumenta salvabis, Domine [43 1Kb] .« Isti audiunt: »Date eleemosynam et omnia munda sunt vobis [44 1Kb] .« De tertiis: »Ut jumentum factus [Col. 0339A] sum apud te [45 1Kb] .« Isti recolunt: »Quia Christus factus est Patri obediens usque ad mortem: mortem autem crucis [46 1Kb] .« De quartis: »Meae sunt omnes ferae silvarum jumenta in montibus et boves [47 1Kb] .« Isti audiunt: »Qui bene ministravit, bonum gaudium [Vulg., gradum] acquiret [48 1Kb] .« Haec sunt jumenta austri, auster est Spiritus sanctus per quem Christus est incarnatus, praelatus Christi doctrina imbutus, subditus virtutibus ornatus. De primo: »Deus ab austro veniet [49 1Kb] ;« de secundo: »Regina austri venit a finibus terrae audire sapientiam Salomonis [50 1Kb] ;« de tertio Job: »Plumescit accipiter, expandens alas suas ad austrum [51 1Kb] .« Tale jumentum fuit Christus, qui vulneratum a latronibus imposuit in jumentum suum. Ipsum enim reperit in Sabbatum, portavit in stabulum, [Col. 0339B] transvexit ad pabulum [52 1Kb] . In Sabbatum mundanae vanitatis, in stabulum ecclesiasticae unitatis, ad pabulum a ternae refectionis. In primo enim erat excaecatus, in secundo est sanatus, in tertio satiatus. Audi caecum: »In mundo erat Christus, et mundus per eum factus est, et mundus eum non cognovit [53 1Kb] .« De sanato: »Languores nostros ipse tulit, et dolores nostros ipse portavit. Et Dominus posuit super eum iniquitates omnium nostrum [54 1Kb] .« De tertio: »Satiabor cum apparuerit gloria tua [55 1Kb] .« Christi sic operantis sunt sequentes custodientes civitatem, sed debent custodire puritatem, veritatem, civitatem: puritatem innocentiae; veritatem, in voti promissione; civitatem unitatis religiosae. [Col. 0339C] Primum in seipso, secundum coram Deo, tertium pro subdito. In primo: »Custodi innocentiam et vide aequitatem [56 1Kb] ;« de secundo: »Aperite portas et ingrediatur gens justa, id est custodiens veritatem [57 1Kb] ;« de tertio: »Super muros tuos, Jerusalem, constitui custodes [58 1Kb] .« Primum fit ex necessitate, secundum ex voluntate, tertium ex auctoritate. In primo homo ex necessitate tenetur, in secundo ex voluntate obligatur, in tertio ex obedientia cogitur. Sine primo salvari est impossibile; sine secundo salvari fuit possibile, sed modo non est facta promissione; sine tertio fuit, et non est facta a praeceptore absolutione. De primo: »Pacem sequimini cum omnibus, et, sanctimoniam sine qua Deum nemo videbit [59 1Kb] ;« de secundo: »Vovete et reddite [Col. 0339D] Domino Deo vestro [60 1Kb] ;« de tertio: »Nemo honorem sibi assumit, sed qui vocatus est a Deo, ut Aaron [61 1Kb] .« Talis custos est pastor bonus, qui ponit animam suam pro ovibus suis [62 1Kb] . Ponit, inquam, animam pro ovibus in saeculo, in lectulo, in periculo. In saeculo disponit, in lectulo componit, in periculo se opponit. In primo tractando temporalia, ut fratres necessaria habeant; in secundo, informando moribus ut regulariter vivant; in tertio, resistendo tyrannis ne rapiant. De primo: »Anima mea in manibus meis semper [62* 1Kb] ,« dum laboro pro subdito; [Col. 0340A] de secundo: »Fratres, sicut Christus dilexit nos et nos debemus pro fratribus nostris animas ponere [63 1Kb] ;« de tertio: Surrexit pastor bonus qui ponit animam suam pro ovibus suis [64 1Kb] , et pro grege suo mori dignatus est. In primo occasione temporalium se immiscent fures et latrones; in secundo, mercenarii. In his tribus pastores boni: his dicit sponsa: Num quem diligit anima mea vidistis? Quem eligo, quem diligo, quem alligo: eligo ex mille, diligo in corde; alligo in corpore, eligo ex mille, quia »Speciosus forma prae filiis hominum [65 1Kb] .« Diligo in corde, quia »ipse prior dilexit nos [66 1Kb] , et lavit nos in sanguine suo [66* 1Kb] «, a macula peccatorum. Alligo in corpore, quia audio: »Empti enim estis pretio magno. Glorificate et portate Deum in corpore vestro [67 1Kb] .«


[Col. 0340B] Invenerunt me vigiles, qui custodiunt civitatem.

[THO. (sic)] Ac si dicatur: Ego non inveniens filium meum in vicis Jerusalem, ab illis qui custodiunt civitatem, 68 inventa sum et afflicta, cum filio. Nam vigiles, Scribae et Pharisaei, qui custodiunt, id est officium habent custodiendi civitatem, invenerunt me. Sed ego ab eis inventa et afflicta, in ipsis magistratibus non inveni dilectum quem quaesivi, nam interrogati sunt ab ea: Num quem diligit anima mea, vidistis? Pro eo enim quod interrogati non respondent, apparet quod in ipsis non erat Christus per cognitionem. Ubi autem non invenit dilectum, et quantam sollicitudinem gerat pro salute populi sui, verba sequentia [Col. 0340C] manifestant. Dicit enim:


Paululum cum pertransissem, inveni quem diligit anima mea.

[THO. (sic)] Pertransire debet inquisitor veritatis vigiles, id est se coetibus immiscere atque adunare doctorum fidelium, eorumque scripta et dicta frequenti meditatione percurrere, quod cum paululum fecerit, ipsum dilectum inveniet, quia verbum abbreviatum facit Dominus [67* 1Kb] , cum ait: »Qui crediderit et baptizatus fuerit, salvus erit; qui vero non crediderit, condemnabitur [68 1Kb] .« Periculosus esset transitus hujusmodi nobis ad cognoscendum Deum, si carere nos contingeret custodibus. Ideo videndum est qui sunt custodes quaerentis. Quinque sunt custodes: Ipse homo, proximus, praelatus, angelus, Deus. De primo: [Col. 0340D] »Custodite vos a murmuratione, quae nihil prodest [69 1Kb] ;« de secundo dicebat Cain: »Nunquid custos, fratris mei sum ego?« [70 1Kb] De tertio: »Super muros tuos, Jerusalem, constitui custodes [71 1Kb] .« Pro quarto dicitur de Jerusalem: »Super muros ejus vidi angelorum custodiam [72 1Kb] .« De quinto: »Nisi Dominus custodierit civitatem, frustra vigilat qui custodit eam [73 1Kb] .« Primus quaerit, secundus spondet, tertius ostendit, quartus impellit, quintus se ipsum exhibet. Primus circumspectione, secundus exemplo et admonitione, tertius exemplo et doctrina, [Col. 0341A] quartus praeveniendo diaboli machinamenta; quintus in conferendo homini qua possit stare gratiam et patientiam. Item quatuor sunt a quibus requiritur pactum hominis: ipse homo, diabolus, proximus, praelatus. Unde Dominus ait: »De manu cunctarum bestiarum, et de manu hominis requiram sanguinem animarum vestrarum; de manu viri et fratris ejus requiram animas vestras [74 1Kb] .« Bestias dicit daemones, hominem ipsum peccantem, virum praelatum, fratrem proximum. Ab his quaerit: Num quem diligit anima mea vidistis? Ab his edocta, addit: Paululum cum pertransissem, inveni quem diligit anima mea. Primo imus, secundo transimus, tertio pertransimus. Imus de saeculo ad primum lectulum. Transimus de primo ad secundum, pertransimus de secundo ad tertium. In hoc invenitur dilectus. Hic [Col. 0341B] est triplex transitus filiorum Israel tendentium ad terram promissionis. Primo enim transierunt periculum maris Rubri [75 1Kb] . Secundo asperitatem deserti [76 1Kb] , tertio fluenta Jordanis [77 1Kb] . Sic Christus primo transiit de vita ad mortem, secundo de morte ad incorruptionem, tertio de mundo ad Patrem. Sic nos primo transimus de saeculo ad carnis mortificationem; de mortificatione quasi ad vitam ad religiosam conversationem; de religione ad contemplationem, ut videamus dilecti faciem. In omnibus enim quae fecit Christus noster figuratur, perfectus; in passione ejus dolor poenitentium; in jacere in sepulcro, requies absolutorum; in resurrectione, vita justorum; in ascensione, profectus perfectorum; [Col. 0341C] in sedere ad dexteram Patris, gloria beatorum. Hic invenitur quem diligit anima mea. Aliter: imus, transimus, pertransimus. Imus, investigando circa Christi humanitatem incomprehensibilia; transimus, ejus sequendo vestigia; pertransimus, ejus altissima speculando magnalia. In primo intelligitur, in secundo quaeritur, in tertio invenitur. Primum pertinet ad nostrae infirmitatis honorem, secundum ad religionis fervorem, tertium ad beatitudinis amorem. In primo »Verbum caro factum est [78 1Kb] ;« in secundo »habitavit in nobis [79 1Kb] ;« in tertio »vidimus gloriam ejus, gloriam quasi Unigenitia Patre [79* 1Kb] .« Haec ostenduntur nobis in Apocalypsi in viro quem vidit Joannes inter septem candelabra aurea sic: Erat vestitus podere, et praecinctus ad mammillas [Col. 0341D] zona aurea, et caput ejus et capilli candidi sicut nix [80 1Kb] . Ista tria pertinent ad primum in primo enim haec tria miramur, quod natus est de virgine, salvo virginitatis signaculo; quod in mundo refulsit miraculo; quod surrexit devicto mortis aculeo. In candore ergo poderis virginitatis designatur integritas. In zona aurea, sapientiae miraculorum claritas; in capite albo, Dominicae resurrectionis jucunditas; in capillis qui ex capite pendent quotquot sunt praedestinati ad vitam, quae est ex Christo [Col. 0342A] capite, ecce primum. In quo imus et vidimus hic incomprehensibilia, quae ad nostrae fragilitatis spectant honorem. In secundo nihilominus in tribus sequimur. Si sumus splendidi in contemplatione, ferventes in operatione, assidui in oratione. In primo, ut dicamus cum David: »Ad te levavi oculos meos, qui habitas in coelis [81 1Kb] .« Sicut intuens in coelum beatus Stephanus vidit gloriam Dei et ait. »Ecce video coelos apertos [82 1Kb] .« In secundo. »Quidquid potest invenire manus tua, instanter operare [82* 1Kb] « Sicut Jonathas reptans pedibus et manibus transiit ad stationem Philisthiim [83 1Kb] . In tertio: »Sine intermissione orate [84 1Kb] ,« ut dicatur: »Favus distillans labia tua, sponsa, mel et lac sub lingua tua [85 1Kb] .« Pro his tribus sequitur de homine praedicto: »Oculi ejus sicut flamma ignis [86 1Kb] ,« quod [Col. 0342B] spectat ad claritatem contemplationis; »et pedes ejus similes aurichalco, velut in camino ardenti [87 1Kb] ,« quod spectat ad laboris fervorem; »et vox illius tanquam vox aquarum multarum [88 1Kb] ,« quod designat abundantiam et assiduitatem ad orationem. Aquae enim abundantiam significant. Quae sibi collidunt quando orationes orationibus occurrunt, Ecce in his sequimur Christi vestigia, quae pertinent ad fervorem religionis in quibus ipse a nobis quaeritur. In tertio nihilominus invenimus tria Dei magnalia. In primo dulcem benignitatem, secundo severam potestatem, tertio jucundam majestatem. Primum ad illuminandum septiformi Spiritu misso; secundum in judicio; tertium in regno, [Col. 0342C] quando fulgebat sicut sol splendore proprio. Propter primum vidit Zacharias super lapidem unum oculos septem [89 1Kb] ; de secundo David: »Nisi conversi fueritis, gladium suum vibravit, arcum suum tetendit et paravit illum [90 1Kb] ;« de tertio: »Orietur vobis timentibus nomen meum sol justitiae [91 1Kb] .« Haec sunt tria quae sequuntur de praefato homine: In dextera ejus septem stellae [92 1Kb] , id est septiformis Spiritus: de secundo dicitur: »Et gladius ex utraque parte acutus, in ore ejus [93 1Kb] ,« scilicet in judicio; de tertio: »Et facies ejus sicut sol lucet in virtute sua [94 1Kb] .« Christus enim sicut sol luxit in juventute, sicut sol in senectute, sicut sol in virtute. Primum fuit in nativitate; secundum in passione; tertium in ejus resurrectione. In qua incepit [Col. 0342D] secundum hominem fulgere »sicut sol in virtute,« id est in meridie. Ergo cum sponsa nos oportet transire ut primo fulgeat nobis in juventute, id est in sua nativitate. »Transeamus usque Bethlehem, et videamus hoc verbum quod factum est [95 1Kb] .« Eamus, transeamus, adeamus. Eamus ad vigilias pastorum, transeamus usque Bethlehem, adeamus praesepium. Primum ut audiamus verbum quod prolatum est, secundum ut videamus Verbum quod factum est, tertium ut inveniamus Verbum quod natum est. [Col. 0343A] Quod prolatum ab angelo, quod factum a Domino, quod natum de Virginis utero. Primum est, nascitur Christus; secundum, nativitas Christi; tertium, Christus natus. Primum fit nobis in exemplum, secundum in miraculum, tertium in exsilio viaticum. In patria salus omnium. Primum ergo vigilare est super gregem bonarum cogitationum. »Beatus, ait Sapientia, qui vigilat ad portas meas et observat ad postes ostii mei [95* 1Kb] .« Claritas enim Dei circum fulsit illos [96 1Kb] luce gratiae et profertur in corde ejus, lucem nuntians et rememorans Verbum quod factum est, id est Christi nativitatem. Sic eamus ad vigilias pastorum, ut eos imitemur: transeamus usque Bethlehem, id est domum panis ut reficiamur. Notandum quae tres sunt civitates in quibus Dominus magna operatus est. [Col. 0343B] Bethlehem, Bethania, Bethphage. Prima dicitur domus panis, secunda obedientiae, tertia domus comestionis. In prima Christus est natus, in secunda a Christo Lazarus suscitatus, in tertia Christus asino impositus. Ingrediamur ergo primam, ut ibi invenientes Christum natum, conformemur ei per humilitatem; ingrediamur secundam, obedientes Christo ut suscitemur ab eo mortui per iniquitatem; ingrediamur tertiam, ut ascendentes super infirmitatem carnis nostrae reficiamur ibi digne comedentes inventum panem. Vide quomodo panis iste fit utilis in via. Ipse est legislator, ipse gratiae dator, fulgens per veritatem, infundens nobis charitatem. Legislator quomodo teneamus, gratiae dator qua proficiamus, fulgens per veritatem, qua viam teneamus, [Col. 0343C] infundens charitatem, qua panem istum sapiamus et diligamus. De primo: »Etenim benedictionem dabit legislator [96* 1Kb] :« de secundo: »Gratiam et gloriam dabit Dominus [97 1Kb] :« de tertio: »Vidimus eum plenum gratiae et veritatis [98 1Kb] :« de quarto: »Charitas Dei diffusa est in cordibus nostris per Spiritum sanctum, qui datus est nobis ab ipso Christo [99 1Kb] .« Nec fit sine causa quod ad hanc nativitatem concurrunt bos et asinus, pastor et angelus. Ipse enim fuit bos ad colendum, asinus ad portandum, pastor ad custodiendum, angelus ad revelandum, ad colendum rudium corda, ad portandum peccatorum nostrorum onera, ad custodiendum virtutum dona, ad revelandum coeli secreta. [Col. 0343D] Audi cultorem. »Primum sermonem feci de omnibus, o Theophile, quae coepit Jesus facere et docere [100 1Kb] .« Denique Maria hortulanum credit. Audi portantem: »Vere languores nostros ipse portavit [1 1Kb] .« Audi custodientem: »Ego sum bonus pastor et cognoscunt me meae [2 1Kb] .« Iste animam suam posuit pro ovibus suis, et pro grege suo mori dignatus est. Audi revelantem: »Vado parare vobis locum et venio ad vos [3 1Kb] ,« et caetera. Fuit ergo cultor, in totius vitae suae conversatione, portavit in passione, custos fuit in resurrectione, revelator [Col. 0344A] in ascensione. »Transeamus« ergo non solum usque ad vigilias pastorum, ut audiamus verbum quod prolatum est, vel »usque Bethlehem, ut videamus Verbum quod factum est [4 1Kb] :« sed usque ad praesepium, ut inveniamus verbum quod natum est. Verbum serenum, verbum suave, Verbum quod lux est, Verbum quod ros est. Serenum mansuetudine, suave per misericordiam, lux veritate, ros per gratiam. Mansuetudine, qua se non turbavit adversus flagellantem: misericordia, qua remisit iniquitatem: veritate, qua docuit benignitatem: gratia, qua rigavit sitientem. »Quasi agnus ad occisionem ductus est, et non aperuit os suum [5 1Kb] ,« ecce mansuetus: »Fili, remittuntur tibi peccata tua [6 1Kb] ,« ecce misericors. »Qui sequitur me, non ambulat in tenebris [Col. 0344B] [7 1Kb] ,« ecce verus. »Qui sitit, veniat ad me et bibat [8 1Kb] ,« ecce rigans. Propter haec duo ultima dicitur in propheta. »Ros lucis ros tuus [9 1Kb] .« Utrumque enim facit. Irrigat et irradiat, fulget et fecundat. »In stillicidiis roris hujus laetabitur germinans [9* 1Kb] ,« Sciendum autem quod est ros lucis, et est lux roris, et est ros sine luce, et est lux sine rore. Est enim ros lucis, cum de perfecta veritate dulcedo quaedam et gratiae suavitas erumpit: et est lux roris, cum suavitas ex parte dulcedinis animum serenat in lucem veritatis. Est ros sine luce, cum suavitas multa animam exhilarat, sed tamen scientiae subtilitas non multum illustrat: est lux sine rore, cum scientia adest, sed sicca est et arens. Dilectionis rore non irrigua. De primo dicitur: »Lux orta [Col. 0344C] est justo, rectis corde laetitia [10 1Kb] :« de secundo: »Gustate et videte quoniam suavis est Dominus [11 1Kb] :« de tertio: »Coeli caligabunt rore [12 1Kb] .« Quartum se habere significat quae patri clamat: »Terram australem dedisti mihi [13 1Kb] ,« scilicet terram soli vicinam: terram lucis, sed siccam: bona quidem est, sed australis, sed minus jucunda quod arens. Ideo rogo, junge et irriguum. In figura primi filii Israel 69 prius viderunt manna dicentes: »Manhu, id est quid est hoc [14 1Kb] ;« postmodum gustaverunt. Propter secundum dictum est de muliere forti: »Gustavit et vidit quoniam bona est negotiatio ejus [15 1Kb] .« Gustavit prius et ex gustu vidit. In figura tertii Isaac pulmentum filii sui Jacob gustavit [16 1Kb] , sed non vidit, [Col. 0344D] unde 16*: »Zelum quidem Dei habent, sed non secundum scientiam [17 1Kb] .« In figura quarti: Filii Israel viderunt fructus terrae promissionis, quos exploratores attulerunt, sed non gustaverunt [18 1Kb] . Isti sunt »qui cum cognovissent Deum non sicut Deum, glorificaverunt aut gratias egerunt [19 1Kb] .« De his duobus dictum est: »Utinam saperent et intelligerent, ac novissima providerent [20 1Kb] !«

Tenui illum nec dimittam donec introducam in domum matris meae, et in cubiculum genitricis meae.
[27* 1Kb]

[Col. 0345A] THO (sic)] Mater nostra est Jerusalem, quae libera est, quae est sursum, quae est mater nostra [20* 1Kb] . Domus ejus habitatio illa coelestis, unde: »Laetatus sum in iis quae dicta sunt mihi, in domum Domini ibimus [21 1Kb] .« Cubiculum ejus est requies aeterna, ubi omnes pascentur et accubabunt et non erit qui exterreat. Ibi enim erit requies a labore, pax a tentatione, securitas a tormentis gehennae unde Boetius [21* 1Kb] :

Hic erit vobis requies laborum;
Hic portus placida manens quiete,
Hic patens unum miseris asylum,
id est securitas. Sed »funiculus triplex difficile rumpitur [22 1Kb] ,« multo difficilius quadruplex quo iste tenetur. Tenetur enim quatuor modis: Tenetur [Col. 0345B] instantia, tenetur obsequio, tenetur desiderio, tenetur constantia. Instantia orationum, obsequio munerum, tenetur desiderio devotionum, tenetur constantia spirituum. Primum meretur infirmitatis sanitatem, secundum fidei firmitatem, tertium sancti Spiritus consolationem, quartum Dei spiritualem visionem. Juxta primum tenuit mulier Chananaea [22* 1Kb] , juxta secundum discipuli euntes in Emmaus [23 1Kb] , juxta tertium mulieres quae accesserunt et tenuerunt pedes ejus [24 1Kb] . Juxta quartum ait Jacob: »Non dimittam te nisi benedixeris mihi [25 1Kb] .« In primo exemplo de muliere Chananaea tres notamus gradus petentium: sunt ei qui desistunt petere ad primam repulsam petitionum; sunt qui ad secundum cadunt a consuetudine [Col. 0345C] devotionum; sunt qui ad tertium desperati, ad peccata sua redeunt, »quasi canis reversus ad vomitum [26 1Kb] .« In his tribus Dominus probavit illius instantiam. Illa clamavit, Dominus non respondit, ecce probatio prima. Illa clamavit fortius, et Dominus respondit: »Non sum missus nisi ad oves quae perierant domus Israel [27 1Kb] ,« ecce secunda. Illa cadens in terram adoravit. Ille ait: »Non est bonum sumere panem filiorum et dare canibus [28 1Kb] ,« ecce tertia. Vide quomodo se humiliat. »Etiam, Domine; nam et catelli edunt de micis quae cadunt de mensa dominorum suorum [29 1Kb] .« Magna humilitas. Canem appellat, et ipsa se minimum canem profitetur. Ecce humilitas instantia precum, qua tenetur Dominus, et illa meretur infirmitatis [Col. 0345D] sanitatem. Secundo exemplo tenetur obsequio munerum quia coegerunt eum et paverunt, ecce obsequium munerum. »Et ideo cognoverunt eum in fractione panis [30 1Kb] ,« ecce fidei firmamentum. Tertio sanctae mulieres tenuerunt desiderio: »Tenuerunt, inquit, desiderio pedes ejus [31 1Kb] .« Pedes Dei in nobis sunt affectus nostri. Hos tenemus, dum desideramus Deum, et spirituales consequimur consolationes, sicut ille postmodum Spiritum sanctum acceperunt. Quarto Jacob tenuit constantia, quia tota nocte luctatus est cum eo [32 1Kb] . [Col. 0346A] Dixitque victor: »Non dimittam te nisi benedixeris mihi [33 1Kb] .« Sic nos vincimus, si constantes simus in necte flagellorum et adversitatum Dei quibus pugnamus cum eo. Nec mirum si eum vincimus per constantiam, quia »regnum coelorum a tempore Joannis Baptistae vim patitur et violenti diripiunt illud [34 1Kb] .« Nec solum per constantiam vicit, sed tenuit donec benedictionem accepit: hanc scilicet ut Israel vocaretur, id est vir videns Deum. Sed nunc ordo verborum notandus est. Dictum est enim sic: Quaesivi, inveni, tenui, introducam. Quaesivi, ait, quaeritur enim quadam pia curiositate; invenitur quaerendi assiduitate, tenetur animi stabilitate, introducitur quadam opportuna importunitate. In primo inspiratur, in secundo roboratur, in tertio [Col. 0346B] confirmatur, in quarto de amore praesumitur. Primum ut incipiat dulciter, secundum ut proficiat viriliter, tertium ut dilecto adhaereat inseparabiliter, quartum, ut ipso fruatur feliciter. Pia curiositate requirebat Job cum diceret: »Quis mihi det ut cognoscam et inveniam eum, et veniam usque ad solium ejus [35 1Kb] ?« In assiduitate quaerendi erat Samuel, qui non recedebat de templo die ac nocte. Ideoque meruit non solum invenire sed vocari a Domino dicente: »Samuel, Samuel. Et ille: Loquere, Domine, quia audit servus tuus [36 1Kb] .« Et Jacob: »Cui prae magnitudine amoris videbantur dies pauci [37 1Kb] .« Idem firmiter tenebat cum diceret: »Non dimittam te nisi benedixeris mihi [38 1Kb] ,« unde et benedixit ei in eodem loco. In domum matris introducere volebat [Col. 0346C] sponsa ipsius dilecti auctoritate, qua dicit a tempore Joannis Baptistae, »regnum coelorum vim patitur, et violenti diripiunt illud [39 1Kb] .« Propter haec quatuor dictum est in Evangelio: »Quaerite et invenietis [40 1Kb] .« Propter primum dictum est quaerite; propter secundum et invenietis; propter tertium: »petite et accipietis [41 1Kb] .« propter quartum: »pulsate et aperietur vobis [42 1Kb] .« Notandum autem quod dilectus aliquando spontaneus ingreditur; aliquando a Domino ipsius domus officiose introducitur, aliquando violenter trahitur. Primum quando primo cor infundit gratia, secundum quando infusus operatur ex ea, tertium quando per adversitates et tentationes dilectus fingit se longius ire. Sed in his [Col. 0346D] ipse tentatus viriliter ipsum tenet patientia operum et orationum instantia. Juxta primum, intravit ad apostolos, januis clausis [43 1Kb] ; juxta secundum, in domum Pharisaei, quia rogavit Jesum quidam Pharisaeus ut manducaret cum illo [44 1Kb] . Et pater puellae mortuae introduxit eum, et suscitavit eam [45 1Kb] . »Si quis, ait, aperuit mihi, intrabo ad illum, et coenabo cum illo, et ille mecum [46 1Kb] .« Juxta tertium discipuli ejus euntes in Emmaus coegerunt eum, scilicet Lucas et Amaon [47 1Kb] . Inde dilectum ascendentem in domum matris Ecclesiae, id est regnum coelorum [Col. 0347A] apostoli tenebant affectu et admiratione, unde dicunt eis angeli: »Viri Galilaei, quid admiramini aspicientes in coelum? hic Jesus, qui assumptus est a vobis in coelum, sic veniet, quemadmodum vidistis eum ascendentem in coelum [48 1Kb] .« O grandis solemnitas in qua ascendit misericors. Sequitur captivitas; primum de mundo, secundum de inferno, tertium de coelo. Occurrit angelorum solemnitas, de mundo ad Patrem, de inferno ad felicitatem, de coelo ad regis festivitatem. Primus canit: »Nec vos relinquam orphanos, etc. [49 1Kb] ,« secundi: »Anima mea sicut passer erepta est de laqueo venantium [50 1Kb] ;« tertii: »Quis est iste qui venit de Edom, tinctis vestibus de Bosra [51 1Kb] .«

Est vir Galilaeus, vir empireus, vir homo Deus. Primus est Christianus, secundus angelus, tertius [Col. 0347B] homo est Christus. Galilaeus dicitur transiens. Primus transit de vitio ad virtutem, secundus habitat claritatis regionem, tertius ascendit de mundo ad Patrem. Primus fugit mundi vanitatem, secundus nostram consolatur imbecillitatem, tertius captivam ducit captivitatem [52 1Kb] . De primo viro dicitur: »Viri Galilaei, quid admiramini, aspicientes in coelum [53 1Kb] ;« de secundo: »Ecce duo viri, ait, in vestimentis albis [54 1Kb] ;« de tertio: »In excelso throno vidi virum, quem adorat multitudo angelorum [55 1Kb] :« de transitu primi dicitur: »Diverte a malo et fac bonum [55* 1Kb] ,« et »odientes malum adhaerentes bono [56 1Kb] .« Inde Abrahae dicitur: »Egredere de terra tua, et de cognatione tua et de domo patris tui [57 1Kb] .« Secundus consolatur [Col. 0347C] imbecillitatem: »Omnes enim sunt administratorii spiritus in ministerium missi [58 1Kb] .« Unde angelus Tobiam consolatus est; unde ipse »angelus Dei comitetur vobiscum, et bene disponat iter vestrum [59 1Kb] .« Tertius »captivam ducit captivitatem [60 1Kb] ,« nam captivitate libera Jesum sequuntur agmina. Nam »expandit alas suas et assumpsit eum, atque portavit in humeris suis [61 1Kb] .«---»Dux fuisti in misericordia tua populo, quem redemisti, et portasti eum infortitudine tua, ad habitaculum sanctum tuum [62 1Kb] .« Sed circa primum notandum quod est qui migrat, est qui emigrat, est qui transmigrat. Migrat a facie tentationis, emigrat a dulcedine internae refectionis, transmigrat ad splendorem contemplationis. Primum fit, ne amittat gratiam; secundum, ut sequatur [Col. 0347D] mundi stultitiam; tertium, ut supernam gustet laetitiam. Audi migrantem: »Migravit Judas propter afflictionem et multitudinem servitutis [63 1Kb] ,« unde propheta: »Exite de Babylone et fugite a Chaldaeis [64 1Kb] .« De secundo: »Deus evellet te et emigrabit te de tabernaculo tuo [65 1Kb] .« Item: »Deus salvator meus, adjutor meus, non emigrabo [66 1Kb] .« Inde: »Qui vescebantur voluptuose, interierunt in viis; qui nutriebantur in croceis, amplexati sunt stercora [67 1Kb] .« [Col. 0348A] De tertio dictum est ad Ezechielem: »Fac tibi vasa transmigrationis [68 1Kb] ,« inde: »Quae sursum sunt sapite, non quae deorsum [69 1Kb] .«---»Accedat enim homo ad cor altum et exaltabitur Deus [70 1Kb] ,« inde: »Praecedet vos in Galilaeam, ibi eum videbitis [71 1Kb] .« Sed notandum quod hujus transmigrationis tria sunt vasa: in primo sunt aquae, in secundo oleum, in tertio species aromaticae. Aqua lacrymarum, oleum amoris, species devotionis. Primum lavat, secundum impinguat, tertium exhilarat. De primo: »Invenit Elias ad caput suum vas aquae [72 1Kb] ;« de secundo dicitur: »Prudentes virgines acceperunt oleum in vasis suis [73 1Kb] ;« de tertio ait Jacob filiis suis: »Tollite vobiscum de optimis fructibus terrae in vasis vestris [74 1Kb] .« Sed notandum quod Chaldaei faciunt tres turmas quae transmigrationem istam impediunt. [Col. 0348B] Prima est peccatorum dissimulatio, secunda subjectionis indignatio, tertia vitae femineae resolutio. Primum cor excaecat, ne viam videat; secundum superbia elevat, ut gravius corruat; tertium adulatur, ne ad regnum coelorum quod vim patitur [75 1Kb] , iter arripiat. De primo ait Job: »Si abscondi quasi homo peccatum meum, et celavi in sinu meo iniquitatem meam [76 1Kb] .«---»Verumtamen non sunt tenebrae et non est umbra mortis, ut abscondantur ibi qui operantur iniquitatem [77 1Kb] .« Itaque contritio et infelicitas in viis ejus, et viam pacis non cognoverunt [78 1Kb] . Quos secunda turma opprimit, »ascendunt usque ad coelos et descendunt usque ad abyssos, et sic anima eorum in malis tabescebat [79 1Kb] ;« nam [Col. 0348C] »Ante ruinam exaltatur cor [80 1Kb] ;« unde Saul ascendit in montes Gelboe et ibi corruit [81 1Kb] . A tertia opprimebatur qui clamabat: »Infixus sum in limo profundi, et non est substantia [82 1Kb] .« Hic ambulare non potest, quia sordes ejus in pedibus »ejus, nec recordatus est finis sui [83 1Kb] ,« unde dictum est Israelitis egredientibus ad bellum: »Qui pusillo animo est, et qui uxorem duxit, revertatur in domum suam [84 1Kb] .«

His tribus turmis tres opponuntur: primae confessionis diligentia, secundae obedientia, tertiae virtutum experientia. Prima ostendit viae veritatem, secunda donat firmitatem, tertia confert spei securitatem. Inde scriptum est: »Dixit Judas Simoni fratri suo: Assume tibi viros et vade in Galilaeam et libera fratres tuos [84* 1Kb] ,« ecce ista tria. Judas enim [Col. 0348D] confessio interpretatur, Simon vero obediens. Viri qui eliguntur sunt virtutes. Isti ergo vadunt in Galilaeam, dum his ad regnum transmigratur, et liberat fratres suos a tribus praedictis turmis, quibus euntes impediuntur. Primus itaque miratur, secundus gratulatur, tertius glorificatur. Miratur aspiciens in coelum, gratulatur repatrians ad coelum, glorificatur ascendens in coelum. Miratur Christum nostrum, qui corpus vexerit sublimem ad coeli regiam, [Col. 0349A] gratulatur eo quod soli polique patriam unam facit rempublicam. Glorificatur Patris praesentans vultibus victricis carnis gloriam. Item: Vir iste Galilaeus miratur aspiciens in mundum, aspiciens infernum, aspiciens in coelum. In primo enim invenit vanitatem, in secundo calamitatem, in tertio veritatem. 70 In primo miratur, eo quod sequatur homo mundi phantasiam; in secundo miratur, quod descendat ad inferni miseriam; in tertio miratur, quod non sequatur Christum ad gloriam. Mundum aspiciebat Salomon cum diceret: »Vidi cuncta quae sub coelo sunt, et ecce vanitas et omnia vanitas [85 1Kb] .« David idem admirabatur dicens: »Filii hominum usque quo gravi corde, ut quid diligitis vanitatem, et quaeritis mendacium [86 1Kb] .« Infernum vidit Job, cum [Col. 0349B] diceret: »Dimitte me paululum ut plangam dolorem meum, antequam vadam et non revertar ad terram tenebrosam, et opertam mortis caligine [87 1Kb] .« Admirabatur idem propheta dicens: »Quis poterit habitare de vobis cum igne devorante, aut quis habitabit ex vobis cum ardoribus sempiternis [88 1Kb] .« Coelum aspiciebat Stephanus dicens: »Ecce video coelos apertos et Jesum stantem a dextris Dei [89 1Kb] .« Mirabatur Jeremias, dicens: »Viae Sion lugent, ea quod non sint qui veniant ad solemnitatem [90 1Kb] ,« item: Vir iste Galilaeus miratur nubem, miratur Christum, miratur angelum. Nubem clarescere, Christum ascendere, angelum descendere. Clarescere ad cognitionem veritatis; Christum ascendere, ad locum [Col. 0349C] immortalitatis; angelum descendere ad locum mortalitatis. De primo: »Vidi nubem candidam, et super nubem Filium hominis sedentem [91 1Kb] ;« de secundo: »Ascendit super cherubim [92 1Kb] ;« de tertio Isaias: »Volavit ad me, ait, unus de seraphim [93 1Kb] .« Unde post hanc ascensionem: angelus a Joanne noluit adorari [94 1Kb] . A primo habemus illuminationem, a secundo exspectationem, a tertio visitationem. Illuminationem ad verum, exspectationem ad praemium, visitationem ad consolandum. Inde est quod filios Israel nubes illuminavit, arca Dei in terram promissionis transmigravit, angelus viam praeparavit. Inde: »Ecce mitto angelum qui praeparabit viam ante faciem tuam [95 1Kb] .« Audi claritatem: »Spiritus Paracletus docebit vos omnia [96 1Kb] .« Audi promissum: »Vado [Col. 0349D] parare vobis locum et iterum veniam ad vos [97 1Kb] .« De tertio angelus: »Hic Jesus qui assumptus est a vobis in coelum, sic veniet quemadmodum vidistis euntem in coelum [98 1Kb] .« Sed videamus quomodo Christus ascendit. Primo ascendit humilitate, secundo adversitate, tertio veritate, quarto claritate. Humilitate incarnationis, persecutione passionis, veritate resurrectionis, claritate glorificationis. In primo vicit diaboli superbiam, in secundo carnis Adae petulantiam, in tertio inferni potentiam, in quarto mundi miseriam. De primo: »Exinanivit semetipsum formam servi accipiens [99 1Kb] ;« de secundo: [Col. 0350A] »Christus passus est pro nobis, vobis relinquens exemplum [100 1Kb] ;« de tertio: »Surrexit Dominus vere et apparuit Simoni [1 1Kb] ;« de quarto: »Magnum pietatis sacramentum, quod manifestum est in carne, justificatum in spiritu, apparuit angelis, praedicatum est gentibus, creditum est in mundo, assumptum est in gloria [2 1Kb] .« Ut igitur Christum imitemur eisdem gradibus, oportet nos ascendere, scilicet primo per humilitatem, secundo per persecutionem, tertio per resurrectionis veritatem, quarto per claritatem. Humiliat enim se homo, cum de peccato confunditur; persecutionem sustinet, quando affligitur; resurgit, quando a peccato absolvitur; fulget, quando, cum gloriatur, in Domino gloriatur [3 1Kb] . In primo deficit, in secundo se afficit, in tertio proficit, in [Col. 0350B] quarto perficit. Deficit dum deponitur jactantia, se afficit lacrymarum affluentia, proficit in justitia, perficit supernorum intelligentia. De primo David: »Humiliatus sum usquequaque, Domine, vivifica me secundum verbum tuum [4 1Kb] ;« de secundo: »Afflictus sum et humiliatus sum nimis, rugiebam a gemitu cordis mei [5 1Kb] ;« de tertio: »Doce me, Domine, justificationes tuas [6 1Kb] ;« de quarto: »Super omnes docentes me intellexi, quia testimonia tua meditatio mea est [7 1Kb] .«


Paululum cum pertransissem eos, inveni quem diligit anima mea: tenui illum, nec dimittam, donec introducam illum in domum matris meae, et in cubiculum genitricis meae.

[Col. 0350C] [CARD.] Ac si dicat: Paululum, id est paulo post, cum pertransissem eos qui erant in vicis et plateis, et cum pertransissem vigiles, inveni quem diligit anima mea, in fide centurionis gentilis [8 1Kb] , et in fide mulierum [9 1Kb] , quae resurrectionem nuntiaverunt, et subdit: tenui eum. De hac tentione dicit Isaias ad Dominum: »Non est qui consurgat et teneat te [10 1Kb] ;« et Dominus per Ezechielem: »Quaesivi virum qui interponeret sepem, et staret oppositus contra me pro terra, ne dissiparem eam, et non inveni [11 1Kb] .« Ostendit ergo beata Virgo quod indignatus erat Dominus contra vineam suam, videlicet plebem Judaicam, quae conversa erat in amaritudine et fecerat labruscas, cum facere debuisset uvas [12 1Kb] , et [Col. 0350D] dixit: Tenui eum, ne vineam suam dissiparet omnino, et subdit. Nec dimittam eum, sed continua precum instantia, furorem ipsius retinebo; quod enim Dominus sanctorum precibus teneatur ipse ostendit ad Moysen, dicens: »Cerno quod populus iste durae cervicis sit; dimitte me, ut irascatur furor meus contra eum [13 1Kb] .« Dicit ergo: Non dimittam eum, sed semper tenebo, et instabo precibus, donec introducam ad matrem sive genitricem meam plebem Judaicam, et per fidem habitet ibi, tanquam in domo et tanquam in cubiculo. Signatur autem per domum status activae vitae: Martha autem excepit [Col. 0351A] Dominum in domum suam [14 1Kb] . Per cubiculum vel lectum, quies vitae contemplativae signatur. Per haec igitur verba crediturae plebi Judaicae utriusque [Col. 0352A] vitae status praemittitur, contemplativae videlicet et activae. Sequitur.



LIBER SEXTUS.
[Col. 0351]

[Col. 0351A] Adjuro vos, filiae Jerusalem, ne suscitetis, neque evigilare faciatis dilectam, donec ipsa velit.

[THO.] In hoc utique ostendit quia ejus perfectionis quosdam de Synagoga post conversionem inveniet, cujus de Ecclesia plurimos dum in eorum quiete similiter delectatur, ab eis inquietationem prohibet, [Col. 0351B] sicut ab Ecclesia prohibuit. Vere introductus est in cubiculum genitricis, ubi vult quiescere cum sponsa, unde praecipit ne excitetur. Triplicem scimus animae quietem. Prius enim debet quiescere a peccato, secundo ab opere humano, tertio quiescet ab hoc miserabili exsilio. Primo ut justificetur, secundo ut contempletur, tertio ut beatificetur. Hoc est triplex Sabbatum cujus observatio praecipitur in lege. De primo: »Nullum opus servile facias in eo [15 1Kb] .« Servile opus est peccatum. De secundo praecipitur absolute: »Nihil operis facietis in eo [16 1Kb] ;« de tertio: »Memento ut Sabbatum sanctifices [17 1Kb] .« Sed et Christus his tribus Sabbatis requievit. Intravit enim in domum cujusdam Pharisaei Sabbato ut manducaret cum illo [18 1Kb] . Haec est refectio contemplationis. Item [Col. 0351C] Sabbato jacuit in sepulcro. Haec est requies qua morimur peccato. Item Sabbato requievit ab omni opere quod patrarat [19 1Kb] , et hoc est beatitudinis. De primo dicitur in Jeremia: »Nolite portare pondera vestra in die Sabbati, et ne inferatis ea per portas Jerusalem, et nolite ejicere de civitate pondera vestra in die Sabbati [20 1Kb] .« Pondera vel onera dicit peccata, Et hic duo notat, quod aliquando per sensus exteriores peccata ad animam feruntur; et hoc est, »ne inferatis ea per portas Jerusalem.« Aliquando prius concipiuntur in corde, et postea per sensus effectui mancipantur. Et hoc est quod sequitur: »Nolite ejicere de civitate pondera vestra in die Sabbati.« De primo ait Job: »Pepigi foedus cum oculis [Col. 0351D] meis, ut nec cogitarem quid de virgine [21 1Kb] ;« de secundo subsequenter addit: »Si secutus est oculus meus cor meum et in manibus meis adhaesit macula [22 1Kb] ;« de secundo Sabbato dicitur per Ezechielem: »Porta haec clausa erit sex diebus quibus fit opus; Sabbato autem aperietur [23 1Kb] .« Porta haec dicitur interior sensus qui clauditur, quando exterius operamur; aperitur vero quando otiosi exterius contemplamur, unde scriptum est: »Sapientiam scribe in tempore otii, et qui moriatur actu percipiet eam [24 1Kb] .« De tertio Sabbato dicit Isaias: »Erit mensis [Col. 0352A] ex mense, et Sabbatum ex Sabbato [25 1Kb] .« Sabbatum ex Sabbato erit, quando pro hac requie a culpa requiescemus a miseria; mensis ex mense erit, quando pro multitudine virtutum: multitudo retribuetur beatitudinum. Virtutes enim dies sunt, ex quibus collectio, sicut mensis ex diebus, sic de [Col. 0352B] beatitudinibus. Audi mensem ex mense: »Beati pauperes spiritu [26 1Kb] ;« ecce dies in via: »quoniam ipsorum est regnum coelorum [27 1Kb] ; »ecce dies. Huic redditur in patria, et sic de caeteris quae sequuntur. Qui in primo Sabbato sic abstinent ab uno peccato, ut aliud faciant, sunt ille homo qui colligebat ligna in Sabbato [28 1Kb] . Qui in secundo sic contemplantur, ut in Deo non delectentur, sunt de quibus dicitur: »Viderunt eam hostes et deriserunt Sabbata ejus [29 1Kb] .« His qui ad quartum sine meritis aspirant dicitur: »Videte ne fiat fuga vestra hieme vel Sabbato [30 1Kb] .«

A quiete primi Sabbati possunt excitari quiescentes scilicet duabus causis: primo ne pigri sint in tentatione; secundo ut proficiant in bono, ne putent [Col. 0352C] sibi sufficere a malo divertisse; juxta primum excitatus est Petrus ab angelo, quando erat dormiens inter duos milites, vinctus catenis duabus [31 1Kb] ; juxta secundum excitatus est Elias, dormiens subter unam juniperum [32 1Kb] . Qui vero in secundo Sabbato quiescunt, duabus causis excitantur: prima ne nimis de horrore contemplationis tristentur, quia aliquando vident inferni tormenta, aliquando superna gaudia, unde Job: »Si dormiero, dico, quando surgam, et rursum exspectabo vesperam [33 1Kb] .« Ab hoc errore volens liberari, hoc aiebat juxta secundam excitationem quae fit pro utilitate fratrum, excitatus est Dominus dormiens in navicula [34 1Kb] . Qui in tertio Sabbato quiescunt excitantur aliquando ut pro nobis [Col. 0352D] orent, sicut in litaniis facimus. Excitabuntur etiam in resurrectione, sicut ait Gregorius de decem virginibus. De secundo Sabbato dictum est: »Cum esset sero die illo una Sabbatorum, et fores essent clausae, stetit Jesus in medio discipulorum suorum et ait: Pax vobis [35 1Kb] .« In hoc enim Sabbato fores clauduntur, quando gratia contemplationis sensus exteriores inhibemus, et sic Deus stat in medio asserens pacem. In primo Sabbato est sero, in secundo mane, in tertio meridies. In primo, stat Jesus in medio discipulorum suorum, ad pugnandum contra [Col. 0353A] vitium, in secundo, ambulat ad perfectum virtutum, in tertio quiescit ad delectandum. In primo fores sensuum exteriorum sunt clausae, in secundo fores sensuum interiorum apertae, in tertio portae coeli malis sunt clausae. Inde: »Intraverunt ad nuptias et janua est clausa [36 1Kb] .« Bonis sunt apertae, unde: »Portae ejus non claudentur per diem [37 1Kb] .« Tales enim oportet pacem facere et habere non solum mundanam ab adversitate, sed spiritualem ab omni inquietudine, scilicet triplicem: pacem in domo, pacem in corde suo, pacem in coelo. In domo cum fratre, in corde apud se, in coelo cum Creatore. Cum fratre a detractione, apud se a cupiditate, cum Creatore a murmuratione. A detractione defectuum, a cupiditate voluptatum, a murmuratione divinorum [Col. 0353B] flagellorum. Est enim qui domum lacerat, cor suum turbat, Deum ad iracundiam provocat. Haec sunt tria difficilia quae dicit Salomon: Primum est coluber super terram [38 1Kb] , scilicet firmitatem domus Dei dissipans; secundum est navis in mari [39 1Kb] , corde per varias voluptates fluctuans; tertium est aquila volans in coelum [40 1Kb] , Deum per superbiam ad iracundiam provocans. Primus dissipat domum, dicit enim quod magistri gravis est doctrina: Hypocrisis, ait, est fratrum vita religiosa; parcitas procuratorum domus dicitur intolerabilis avaritia; obedientia simplicium stultitia. Ecce ventus a regione deserti venit, et concutit quatuor angulos domus, in qua comedebant filii Job [41 1Kb] . Talis est cogitatione fluidus, opere dissipatus, sermone dissolutus. In primo, voluptates [Col. 0353C] imaginando; in secundo, manus suas ad quaelibet illicita extendendo; in tertio, omnia dijudicando, omnia ordinando.

71 In isto invenitur quod in domo Michaeae, scilicet Ephod, hoc est vestis religiosa, et seraphim quod interpretatur imaginatio. Hoc est in corde et sculptibilis; hoc est in opere atque conflatilis, hoc est in sermone. Haec inveniuntur in domo Michaeae quod interpretatur quid est hic. Propterea »in quamcunque domum intraveritis, dicite: Pax huic domui [42 1Kb] .« Sunt qui domum non turbant, sed non habent tamen pacem in corde, quia mundana cupiunt. De cupitis, quando habent, ultra modum gaudent; timent ne perdant, de perditis nimis tristantur, unde [Col. 0353D] poeta:

Hi metuunt cupiuntque, dolent gaudentque nec auras
Respiciunt, clausi tenebris et carcere caeco [43 1Kb] .
»Fode,« inquit ad Ezechielem [44 1Kb] , parietem, et fodit et invenit imagines quadrupedum, id est terrenas affectiones, et serpentum, id est occultum odii et invidiae venenum, et volucrum, id est ambitionem dignitatum. Istis dicit Apostolus: Pax Dei existat in cordibus vestris [45 1Kb] . Tertii propter flagella eriguntur contra Deum, propter quae »iniquitatem in excelso locuti sunt, et sic posuerunt in coelum os [Col. 0354A] suum [46 1Kb] .« Hi aedificant turrim Babel quod sonat confusio, ut Deo adversentur. Et sic isti inquietant dilectum. Desiderat sponsa pacem in domo, ne radix amaritudinis sursum germinans impediat, et per eam inquinentur multi. »Quod si mordetis invicem et comeditis, videte ne ab invicem consumamini [47 1Kb] .« Debemus esse sicut duo cherubim in propitiatorio, respicientes nos invicem ut alter alterius onera portemus [48 1Kb] . »Et si occupatus fuerit homo in aliquo delicto, vos qui spirituales estis, hujusmodi instruite in spiritu lenitatis [49 1Kb] ,« et versis vultibus in propitiatorio, respicientes nos invicem, ut intuitu Dei omnia faciamus. »Pacem habete, et Deus pacis et dilectionis erit vobiscum [50 1Kb] ;« item: »Pacem sequimini cum omnibus, et sanctimoniam, [Col. 0354B] sine qua nemo Deum videbit [51 1Kb] ;« item si pacem cordis quaerimus, debet esse cor quasi urna aurea in arca, habens virgam disciplinae secum et tabulas testamenti [52 1Kb] , id est doctrinam divinae legis, et manna intra se, id est saporem supernae dulcedinis, ut »pax Dei quae exsuperat omnem sensum, custodiat corda vestra et intelligentias vestras in Christo Jesu [53 1Kb] .« Si pacem cum Deo quaerimus, debemus esse quasi saga cilicina in tabernaculo [54 1Kb] , ut nos exponamus vento et grandini inclementiae divinae animadversionis, ut sic in eo pacem habeatis. Ipse enim cogitat cogitationes pacis et non afflictionis, »Invocabitis me et ego exaudiam vos, et reducam captivitatem vestram de cunctis locis [55 1Kb] .«

Triplex est nostra captivitas: Prima sub peccato, [Col. 0354C] secunda sub diabolo, tertia sub praesenti exsilio. Prima locum habet in corde humano, secunda in inferno, tertia in mundo. Itaque si patienter sustineamus ejus flagella, ipse reducet de cunctis his locis captivitatem nostram, et Deus pacis qui eduxit de mortuis pastorem misericordiarum omnium Dominum nostrum Jesum Christum, etc. Hanc pacem miramur in sponsa, de qua sequitur:


Adjuro vos, filiae Jerusalem, per capreas, cervosque camporum, ne suscitetis neque evigilare faciatis dilectam, donec ipsa velit.

[CARD.] Apparente sollicitudine quam gerit mater pro Ecclesia, replicat filius istum versiculum, ut sicut superius impatientes ad patientiam, et properantes [Col. 0354D] ad longanimitatem invitet, sic et eorumdem impatientiam et festinantiam reprimat et castiget. Consequenter autem de laudibus matris subjungit.


Quae est ista quae ascendit per desertum, sicut virgula fumi ex aromatibus myrrhae et thuris, et universi pulveris pigmentarii?

[THO.] Videns quilibet sanctam animae conversationem, cum admiratione clamat: Quae est ista quae ascendit, etc. In deserto hujus mundi sancta anima vivit, dum adhuc exsul a regno inter daemones tanquam inter bestias, habitat. Haec semper [Col. 0355A] laborat ut ascendat, ut quem valde diligit, magis ac magis sentiat. Hi visibilia fastidiunt, ad coelestia se erigunt, malis moribus se exuunt, cupiditates mundanas contemnunt, spe ad invisibilia tendunt. Hi per desertum ascendunt, qui dum hic tentationes ferunt, deseri metuunt. Bene sicut virgula fumi ascendunt, quia odorem bonae famae et subtilitatem mentis habent. Iste odor est myrrhae quae est mortificatio carnis et thuris, quae est devotio orationis. Pigmenta facimus, quando virtutes in odore congregamus, quando singulas virtutes discutimus, ne quod vitium lateat, ne quid incultum remaneat, species virtutum quasi in pulverem tundimus. Quicunque ergo sic cor suum discutiunt, lectulum in quo sponsus requiescat cor suum faciunt, unde sequitur: [Col. 0355B] En lectulum Salomonis. Quatuor sunt deserta: Primum infernus, secundum mundus, tertium asperitas conversationis, quartum patria coelestis. De primo Ezechiel ad te, Pharao: »Projiciam te in desertum, et omnes pisces tuos [56 1Kb] ;« de secundo in Tobia: »Religavit in desertum superioris Aegypti daemonem qui occidebat maritos Sarae [57 1Kb] ,« id est in mundo; de tertio: In praesenti loco. Quae est ista quae ascendit per desertum. Et in quo Joannes Baptista praedicavit [58 1Kb] , et Christus jejunavit [59 1Kb] ; de quarto: »Reliquit Dominus nonaginta novem in deserto et venit quaerere quae perierat [60 1Kb] .« Primum est exsecrandum, secundum est fugiendum, per tertium est ascendendum, ad quartum est perveniendum. Primum est plenum horrore, [Col. 0355C] secundum errore, tertium dolore sed decore, quartum fructu sed amore. Primum est poenis tormentuosum et portentis monstruosum. Secundum est serpentibus venenosum et miseria laboriosum, tertium est spinis lacerosum, sed floribus speciosum; quartum est fructuosum et amore gloriosum. Audi tormenta primi:

Igne, gelu, verme, fame, stercore, flagello:
Horror cum tenebris, et flammea vincula membris.

De igne et verme: »Ignis eorum non exstinguetur et vermis eorum non morietur [61 1Kb] ;« de gelu: »Ibi erit fletus et stridor dentium [62 1Kb] ;« de fame: »Servi mei comedent et vos esurietis [63 1Kb] ;« de fetore: »Fulgur et spiritus procellarum pars calicis [Col. 0355D] ejus [64 1Kb] ;« de flagello: »Tradidit eum tortoribus donec reddat universum debitum [65 1Kb] ;« de horrore: »Ubi, inquit, nullus ordo, sed sempiternus horror inhabitans [66 1Kb] ;« de tenebris et vinculis: »Ligatis manibus et pedibus, mittite eum in tenebras exteriores [67 1Kb] .«

Secundum diximus serpentibus venenosum, et miseria laboriosum, sicut dictum est: »In sudore vultus tui vesceris pane tuo [68 1Kb] .« Filiis Israel occurerunt tria genera serpentum in deserto, scilicet aspis quae blanditur facie et cauda pungit: haec est [Col. 0356A] voluptas carnis quae arridet in principio amara est. Secundus est dispas, qui parvus est et latet in pulvere, et facit perire siti: haec est vana gloria quae, sicut scriptum est, coelestis est origine et in cinere habitat. Hanc sitiendo multi pereunt. Tertius est scorpius qui emittit ignem; haec est ira, invidia. His est desertum mundi venenosum, sed fecerunt sibi serpentem in palo, id est Christum in cruce, quem videndo vulnerati a serpentibus sanati sunt. Tertium, id est asperitatem conversationis, diximus spinis lacerosum, quia per multas tribulationes itur ad Deum [69 1Kb] , sed floribus est speciosum: »Laetabitur deserta et in via exsultabit solitudo, et florebit quasi lilium [70 1Kb] ,« scilicet floribus virtutum. De anima quae sic floret dicitur: Quae est [Col. 0356B] ista quae ascendit per desertum. Quartum est fructu copiosum, quo omnes pascentur et accubabunt et non est qui exterreat [71 1Kb] . »Non esurient, neque sitient amplius [72 1Kb] .« Erit et charitate gloriosum: »O quam gloriosum est regnum in quo cum Christo conregnant omnes sancti [72* 1Kb] .

In primo descendunt criminosi, de secundo ascenderunt noviter conversi, per tertium ascendunt perfecti, ad quartum ascendunt beati. De primo: »Et descendant in infernum viventes [73 1Kb] ;« de secundo: Quae est ista quae ascendit per desertum; de tertio: »Quae est ista quae progreditur quasi aurora consurgens [74 1Kb] .« In hoc deserto non crescere est decrescere, non perficere est deficere, non precedere est retrocedere, non ascendere est descendere; [Col. 0356C] de quarto: »Ascendens Christus in altum captivam ducit captivitatem [75 1Kb] .« Sicut virgula fumi, inquit.

Tres sunt virgulae, prima est regum, secunda pastorum, tertia pontificum. Prima rebelles subjugantur, secunda oves minantur, tertia filii reguntur. Prima valet ad vitiorum ejectionem, secunda ad morum compositionem, tertia ad virtutum ordinationem. Prima fuit Joseph, qua Aegyptii ei subjiciuntur, et pater ejus moriens innititur [76 1Kb] , secunda Moysi, qua serpentes Moysi absorberentur [77 1Kb] , et mare Rubrum dividitur [78 1Kb] ; tertia est Aaron, qua dignus sacerdotio ostenditur [79 1Kb] . Sed dicitur virgula fumi. Fumus ad lacrymas excitat: haec est compunctio. Fumus aliquando de terra, aliquando de [Col. 0356D] aqua, aliquando de igne nascitur. Terra est corpus nostrum; de ea compunctio nascitur, quando miserias quas in ea sustinemus, plangimus. De aqua compunctio oritur, quando vitae praeteritae fluxus plangimus. De igne oritur quando amore supernae patriae suspiramus. Sed dicitur virgula ex aromatibus myrrhae, et thuris, et universi pulveris pigmentarii. Haec virga est disciplinae, quae in principio habet myrrham, qua a putredine vitiorum castigamur, dum carnem affligimus; secundo habet thus orationis et odoris, dum orando nobis Deum conciliamus, [Col. 0357A] et exemplo operum proximis odorem damus. Habet quoque pulverem pigmentarii, dum per eam exterius nos a mundanis cohibentes, quae sursum sunt sapimus [80 1Kb] . Habet ergo haec virga disciplinae, in principio amaritudinem, postmodum odorem, in fine saporem. Amaritudinem, carnem macerando; odorem, orando et exemplo proximo proficiendo; saporem, supernam beatitudinem degustando. In principio est onerosa, secundo pretiosa, tertio est cordi jocosa. Item in primo deserto habet miseria locum, in secundo gratia defectum, in tertio lapsus reparationem, in quarto profectus beatitudinem. Primum est solitudo maris Mortui, secundum in quo defecit uter aquae Ismaeli, tertium in quo filii Israel dulcedine coelestis cibi sunt refecti. [Col. 0357B] De quarto dicitur quod minavit Moyses oves suas ad interiora deserti et vidit visionem ignei rubi [81 1Kb] , id est Christi incarnati et glorificati, nec igne passionis consumpti sed roborati. Vel desertum potest dici veterum patrum generatio, qui sub lege veteri inculti et quasi rudes vivebant, ex quibus ascendit nascendo beata virgo Maria, ut de ipsa dicatur: Quae est ista quae ascendit per desertum. Si vis audire nascentem de deserto, audi quam solemniter cantat Ecclesia: »Hodie nata est beata virgo Maria ex semine Abrahae orta detribu Juda clara exstirpe David.« Semen est pars carnis virilis seminata in utero matris, ut inde fiat puerperium. Tribus est collectio personarum ex eodem semine [Col. 0357C] tam a latere venientium quam linearium. Stirps est collectio personarum, lineariter ab aliquo descendentium. In primo est auctoritas, in secundo strenuitas, in tertio claritas. Auctoritas geniturae carnalis, strenuitas probitatis virilis, claritas nobilitatis regalis. Auctoritas, quia in Abraham fuerunt fidei initia; strenuitas, quia tribus Juda semper Moysi adhaerendo, et se prima opponendo periculo fuit eximia, nobilitas regalis, cujus in David fuit praeeminentia. In primo est boni inchoatio, in secundo virtutum provectio, in tertio consummatio. O gloriosa nativitas per quam praeteritis angelis Dei Filius Abrahae semen apprehendit, per quam vicit leo de tribu Juda, et septem signacula solvit: per quam, mediante David, homo »egreditur virga de radice [Col. 0357D] Jesse, et flos de radice ejus ascendet [82 1Kb] .« O beatum semen de quo Paulus se natum gloriatur, Saulus universis prophetatur, quod apprehendisse Filium Dei humana natura gloriatur. De primo enim ait Paulus: »Semen Abrahae sunt, et ego [83 1Kb] ;« de secundo: »In semine tuo benedicentur omnes gentes [84 1Kb] ; de tertio: »Non angelos, sed semen Abrahae apprehendit [85 1Kb] .« Hoc est semen per quod pax reformatur, Ecclesia fidelium multiplicatur, captivitas liberatur, 72 pax reformatur cum homine, Ecclesia multiplicatur numero et virtute, captivitas liberatur a servitute. Primum, ut Deus plus ametur; secundum, [Col. 0358A] ut a pluribus plus laudetur; tertium, ut liberalius honoretur. Haec enim tria proposuit Dominus Abrahae. De primo: »Ponam pactum meum inter me et te et semen tuum [86 1Kb] ,« inde: »Ponam arcum meum in nubibus coeli et erit signum foederis inter me et inter terram [87 1Kb] .« Arcus est Maria, quae fulget inter sanctos quasi iris inter nubes. De secundo: »Suspice coelum et numera stellas si potes, sic erit semen tuum [88 1Kb] .« De tertio: »Scito praenoscens quae semen tuum peregrinum futurum sit in terra non sua, et servituti eos subjicient, et affligent quadringentis annis [89 1Kb] «. Generatione autem quarta revertentur huc.« Secundum enim propositum nostrum.

Prima generatio est Abrahae, secunda Judae, tertia [Col. 0358B] David, quarta Christi et Mariae. In hac enim miseri liberati sunt a diaboli servitute. Nostra res agitur; nos enim sumus peregrini, servituti subacti, flagellis afflicti. Sed per nativitatem istam erimus liberati, peregrini, expulsi a paradisi amoenitate, servi sub diaboli potestate, afflicti mundi calamitate, liberati beatae Virginis nativitate. In primo fuimus super terram vagi et profugi; vagi sequentes concupiscentiam, profugi fugientes miseriam; vel vagi sequentes mundi vanitatem, profugi vitantes religiosam asperitatem. In secundo funibus peccatorum circumplexi. In tertio in Aegypto stipulae lateris et luti laboribus oppressi. In quarta facta vigilia matutina, id est nativitate Virginis quae progreditur quasi aurora consurgens, sumus sublevati, ut in judicio [Col. 0358C] simus plene absoluti. In primo cum filio prodigo abivimus in regionem longinquam. Unde David: »Heu mihi quia incolatus meus prolongatus est [90 1Kb] !« »Quandiu enim sumus in hoc corpore peregrinamur a Domino [90* 1Kb] .« Unde: »Quomodo cantabimus canticum Domini in terra aliena [91 1Kb] .« In secundo sumus Ismael filius Agar, quae servitus interpretatur, quae servit cum filiis suis in servitutem generans [92 1Kb] . »Qui facit peccatum servus est peccati [93 1Kb] :«---»Nunc autem liberati a peccato, servi autem facti Deo. Cum enim servi essetis peccati, liberi fuistis justitiae [93* 1Kb] .« Servimus cum filiis, quando nos diabolo subjicimus, exemplo alienae iniquitatis. In servitutem generans, alios diabolo subjicientes exemplo nostrae pravitatis. [Col. 0358D] In tertio sumus Israel servientes.

In stipula, et luto, et latere. Per stipulam habemus corpoream fragilitatem. Per lutum quod miscetur ex aqua et pulvere animae turbationem. Per laterem qui fractus nulla potest industria resolidari in morte corporis et animae irreparabilem dissolutionem.

Sed his medetur ista nativitas sicut ait propheta: »Egredietur virga de radice Jesse, et flos de radice ejus ascendet [94 1Kb] .« Virga enim virtutis auferet calamitatis angustiam: flos servos liberavit, auferens peccati immunditiam; spiritus vero bonus reducet [Col. 0359A] peregrinos in terram rectam [94* 1Kb] «. Haec nativitas fuit ex tribu Juda. Haec tribus fuit laudabilis, victoriosa, auctorisabilis. Laudabilis, quia ex ea erat beata Virgo nascitura; victoriosa, quia per eam mors erat peritura; auctorisabilis, quia ex ea a Filio Dei assumpta est humana natura. Per primum mundus suscepit novum florem, per secundum infernus concepit dolorem, per tertium coelum stillavit mellis dulcorem. Haec tria prophetavit Jacob Judae filio suo. De primo: »Juda, te laudabunt fratres tui [95 1Kb] .« De secundo: »Manus tua in cervicibus inimicorum tuorum [96 1Kb] .« De tertio: »Adorabunt te filii patris tui [97 1Kb] .« Audi florem: »Ero quasi ros: germinabit Israel quasi lilium [98 1Kb] .« Unde: »Sicut lilium inter spinas, sic amica mea inter filias« Jerusalem [99 1Kb] . [Col. 0359B] Inde: »Flores apparuerunt in terra nostra [100 1Kb] .« De secundo: »Dolores obtinuerunt habitatores Philisthiim [1 1Kb] .« Id est diabolum, qui dicitur duplex ruina. De tertio: »Coeli distillaverunt a facie Dei Sinai, a facie Dei Jacob [2 1Kb] .« Unde per totum mundum melliflui facti sunt coeli. Et moraliter: Si nati sumus de Juda, quod dicitur confessio his tribus possumus proficere: ut primo sit homo laudabilis, secundo victoriosus, tertio auctorisabilis. Primo ei fugiens peccatum nascitur quasi flos de sterquilinio, secundo viriliter resistendo tentationis aculeo, tertio sanctis meditationibus penetrat coelum, divino interest concilio. Primo appropinquat munditiae virginali, secundo se mancipat a carcere infernali, tertio [Col. 0359C] se ingerit palatio regali. Per primum fit pulchrior, per secundum potentior, per tertium sublimior.

De primo: »Audi, filia, et vide, et inclina aurem tuam, et obliviscere populum tuum et domum patris tui, et concupiscet rex decorem tuum [3 1Kb] .« De secundo: »Accingere gladio tuo super femur tuum, potentissime [4 1Kb] .« De tertio: »Intende prospere, procede et regna [5 1Kb] .« Ut dicatur: »Astitit regina a dextris in vestitu deaurato, circumdata varietate [6 1Kb] .« Hoc ordine processit Judith: primo se vestibus cultioribus sibi speciem aptavit, secundo Holophernem jugulavit, tertio offerens in templo caput ejus perpetuae famae gloriam et memoriam sibi comparavit [7 1Kb] . Sic Joseph prius est ornatus polymita veste, secundo viriliter carcerem sustinuit potius quam coiret [Col. 0359D] cum domina meretrice, tertio sublimatus secundus factus est a rege [8 1Kb] . In figura hujus ortus beatae Virginis »Judas genuit Zaram [8* 1Kb] « quod dicitur oriens. Judas meditabatur castra ad orientem tabernaculi; inde Balaam: »Orietur stella ex Jacob [9 1Kb] .« His tribus meruit praeferri caeteris; quia Judas Joseph de manibus fratrum liberavit: quia his tribus prior mare Rubrum transmisit: quia David de Ebron in Jerusalem reduxit. Propter haec merita beatae Virginis ortu digna fuit, quae fuit et clara ex stirpe David. Fuit enim clara regia progenie, clara abundantia gratiae, clara Christi conceptione, clara glorificatione. [Col. 0360A] Cum primo fuit condita humilitate, cum secunda florida virginitate, in tertio aurata charitate, in quarto splendida jucunditate. Per primum fuit hominibus honorabilis, per secundum angelis amabilis, per tertium Deo acceptabilis, per quartum in regno coelorum spectabilis. Pro primo dicitur: Clara ex stirpe David; pro secundo: Cujus vita gloriosa lucem dedit saeculo; pro tertio: »Vidi angelum descendentem de coelo, et terra illuminata est a gloria ejus [10 1Kb] ,« id est Maria a Filio; pro quarto:

O quam glorifica luce coruscas
Stirpis Davidicae regia proles
Sublimis residens Virgo Maria.

Qui ergo hanc beatam Virginem vult imitari, oportet ut primo sit de semine Abrahae, qui dicitur [Col. 0360B] Pater excelsus: in secundo de tribu Juda, qui dicitur confessio, tertio de stirpe David, qui dicitur manu fortis vel viso desiderabilis. Primo enim oportet ut a Patre excelso verae contritionis semen infundatur, secundo ut peccata confiteatur, tertio ut in charitate roboretur, quarto ut cum beata Virgine spiritali intelligentia clarificetur. Propter primum dicitur: prima credendi via est Abraham, beati seminis servus pater, quia, »Qui non credit, jam judicatus est [11 1Kb] [12 1Kb] .« De secundo: »Confitemini alterutrum peccata vestra et orate pro invicem ut salvemini [13 1Kb] ,« quia in confessione omnia lavantur. De tertio: »Manus dissolutas erigite, et genua debilia roborate [14 1Kb] .« Unde David: »Fortitudinem meam ad te custodiam [15 1Kb] .« Quarto clari efficiamur [Col. 0360C] cum beata Virgine et eisdem gradibus: Primo progenie, quia a Deo sumus creati; secundo gratiae infusione per Spiritum sanctum recreati, tertio Christi conceptione, dum Christus inhabitat hospitium cordis nostri, quarto quando erimus beatitudine reformati. Primo ergo illuminamur ratione qua naturaliter usum rerum discernimus, secundo inspiratione qua peccatores nos cognoscimus, tertio spiritali intelligentia qua ad coelestia suspiramus, quarto in resurrectione quando Deum videbimus. Primo »illuminat omnem hominem venientem in hunc mundum 15*« De secundo: »Illumina oculos meos ne unquam obdormiam in morte [16 1Kb] .« De tertio: »Surge, illuminare, Jerusalem, quia venit lumen tuum [17 1Kb] .« De quarto: »Fulgebunt [Col. 0360D] justi sicut sol in regno Patris eorum [18 1Kb] .« Pro quarto dicit Ambrosius:

O quam glorifica luce coruscas
Stirpis Davidicae regia proles,
Sublimis residens, virgo Maria,
Supra coeligenas aetheris omnes.
Haec quatuor in illo ferculo Salomonis invenitur. Ait enim: »Ferculum fecit sibi Salomon de lignis Libani: columnas ejus fecit argenteas, reclinatorium aureum, ascensum purpureum [19 1Kb] .« Per ligna Libani antiqui patres; haec tantum radices suas in imo ponunt quantum ramos in altum. Haec celsitudo est humilitas; per [Col. 0361A] argentum virginitas, per aurum conceptio Christi, per ascensum purpureum glorificatio Christi vel ejus.


Quae est ista quae ascendit per desertum, sicut virgula fumi ex aromatibus myrrhae et thuris, et universi pulveris pigmentarii.

[CARD.] Ascendit siquidem beata Virgo, quia »ascensiones in corde suo disposuit [20 1Kb] .« Ascendit de virtute in virtutem proficiendo in operibus suis exterius. Ascendit per desertum, id est per mundum, quem pro deserto habuit; nam contemnens mundum et ejus concupiscentias, spiritualibus adhaesit deliciis. Ascendit autem sicut virgula, propter rectitudinem intentionis et operis, propter gratiam humilitatis, propter perseverantiae soliditatem, propter extenuationem carnis suae. Virgula enim recta est et solida; [Col. 0361B] gracilis, et humilis. Haec enim virga dicitur fumi, quia fumus agilis est et de ignis calore est, et procedit, et ascendens ab humanis disparet aspectibus. Et beata Virgo per officiositatem agilis fuit, quae ad beatam Elisabeth se transtulit ascendens in montana [21 1Kb] ut ei ministraret et filio de ipsa nascituro. Agilis fuit quia levi cursu, levi saltu velut iditum, id est transiliens, omnes vitiorum spinas et foveas transilivit. Haec ardore Spiritus sancti accensa, sic ascendendo profecit in gratia, sic ascendit in gloria quod velut disparens, omnem humanam cognitionem excedit. Et quia ad laudem istius virgulae non videatur sufficere praedicta commendatio, de ipsius odore subditur: Ex aromatibus myrrhae et thuris, et universi [Col. 0361C] pulveris pigmentarii. Beata enim Virgo omnium virtutum odore profudit Ecclesiam; ipsa enim habuit omnia aromata virtutum. Unde dicitur: Ex aromatibus myrrhae et thuris et universi pulveris pigmentarii, quem habet et facere novit pigmentarius, scilicet Jesus Christus omnium largitor virtutum. Per myrrham, qua condiuntur corpora mortuorum, signatur jejunium, et aliae carnis macerationes. Per thus suavis odoris, orationum fragrantia designatur. Per universum pulverem aromatum, quia aromata teruntur ut in pulverem reducantur, et ut in pulverem redacta comminuantur, designantur omnes virtutes conditae patientia et humilitate. Sequitur:


[Col. 0361D] En lectulum Salomonis sexaginta fortes ambiunt de fortissimis Israel, omnes tenentes gladios et ad bella doctissimi.

[THO.] Salomon pacificus interpretatur. Ipse est Christus. Ipsi ergo lectulum facimus, quando a mundana sollicitudine cessamus, et in ejus solo desiderio pausamus. Denarius autem per senarium multiplicatus sexaginta facit. Per denarium igitur Decalogum, per senarium vero totum tempus accipimus, in quo omnia facta sunt. Ergo per sexaginta fortes omnes perfectos Ecclesiae accipimus, qui dum in sex diebus Decalogum complent, hi lectulum Christi ambiunt, quia sanctam mentem in qua pausat verbis et exemplis muniunt et sic ab ea hostes repellunt, gladios [Col. 0362A] tenentes, dum verbum Dei implent, et ad bella doctissimi dum alios cavere erudiunt, et per gladium, »quod est verbum Dei [22 1Kb] ,« sapientia vincit malitiam [23 1Kb] . Per manus quibus tenentur, opera significantur.

Non minor est virtus quam quaerere parta tueri;
   Casus inest illic, hic erit artis opus.
Bonum est lectulum conscientiae sternere, melius sponsum introducere, optimum introducto mundum conservare; sternere floribus odoriferis, sponsum introducere blanditiis, mundum conservare excubiis et gladiis; floribus virtutum, blanditiis orationum et obsequiorum, excubiis circumspectionum, et gladiis divini verbi et animadversionum. »Praeparate, inquit [24-25 1Kb] , corda vestra Domino:« ecce quomodo sternant; »et servite illi soli:« ecce quomodo obsequiis [Col. 0362B] et orationibus attrahatur; »et liberabit vos a peccatis nostris:« ecce quomodo custodiatur. 73 Audi etiam poetam:

Principio quod amare velis reperire labora,
   Qui nova nunc primum miles in arma venis.
Proximus huic labor est, placitum exorare repertum
   Tertius ut longo tempore duret amor.
Audi primum: »Cor mundum crea in me, Deus [26 1Kb] ;« et secundum: »Spiritum rectum innova in visceribus meis [27 1Kb] ;« et tertium: »Ne projicias me a facie tua, et Spiritum sanctum ne auferas a me [28 1Kb] .«

Sexaginta fortes, inquit: quod dicitur propter perfectionem senarii et denarii ex quibus multiplicatur. Senarius est primus perfectus, cujus partes multiplicative aggregatae senarium faciunt, et significat [Col. 0362C] perfectionem custodiendi mandata Dei, ut nec ultra progrediamur per praesumptionem, nec citra remaneamus per negligentiam. Denarius ex septenario et ternario constat. Septenarius est virgo numerus, quia nec gignit nec gignitur infra primum limitem, et significat incorruptionem mentis. Ternarius designat tria per quae debet doctor proficere: scilicet doctrina verborum, gravitate morum, integritate sustinendarum passionum. Unde Apostolus: »In omnibus teipsum praebe exemplum bonorum operum, in doctrina, in gravitate, in integritate [29 1Kb] .« Item in tribus debet subditos instruere: scilicet in cordis puritate, in operum sinceritate, in verborum sanitate. Unde Apostolus: »Sol non occidat super [Col. 0362D] iracundiam vestram [30 1Kb] .« Ecce de puritate cordis: »Qui furabatur jam non furetur, magis autem laboret, ut habeat unde tribuat necessitatem patienti [31 1Kb] .« Ecce de sinceritate operis: »Omnis sermo malus de ore vestro non procedat [32 1Kb] .« Ecce de verborum sanitate. De fortissimis Israel David triginta habuit fortes. Tres vero fortiores illis: Abisai, Sobochai, Jonatham. Primum dicitur sacrificium patris mei, propter poenitentiam; secundum condensum, propter orationis et eleemosynae frequentiam; tertium donum columbae, propter bonae voluntatis gratiam. Tres vero fortissimi qui custodiebant [Col. 0363A] lectum ejus, hi erant Eleazar, Semeias, Jesboam. Hi quoque juxta nominum interpretationem lectulos nostros custodiunt. Eleazar dicitur adjutorium Domini contra desperationem, Semeias obediens Domini contra inobedientiam Adae: Jesboam desipiscens contra superbiam Satanae; se enim stultum et desipiscentem debet homo reputare. Itaque qui confidit in adjutorio Altissimi, qui obediens est, qui humilis, ille fortis est ad custodiendum lectulum.

Tres sunt lectuli Salomonis: primus conjugatorum, secundus continentium, tertius virginum. Primi licet sibi debitum solvant, curant se a crimine custodire; secundi conjugium experti, curant amplius abstinere; tertii utroque contempto student [Col. 0363B] soli Deo vacare. Primi sunt in tricenario, secundi in sexagenario, tertii in centenario. Hoc fit ratione computi. In inferiori junctura pollicis sinistri dic decem, in secunda viginti, in tertia triginta, ubi summitas pollicis et primi digiti se tangunt, quia conjuges ita se blando osculo complectuntur. Procede numerando summitates digitorum: scilicet in summitate secundi XXXI, tertii XXXII, quarti id est parvi XXXIV. Descende per juncturas parvi. Ad primam XXXIV, ad secundam XXXV, ad inferiorem XXXVI. Per tres inferiores revertendo ad primum digitum, ad inferiorem secundi digiti dic XXXVII, ad inferiorem sequentis XXXVIII, ad inferiorem primi XXXIX. Ascende ad secundam primi dicens XL. Ascende ad tertiam primi dicens L. Restant quatuor [Col. 0363C] mediae juncturae duorum mediorum digitorum: quae sunt claustrum. In prima illarum, scilicet in altiore majoris digiti, dic LX, ibi est ingressus claustri in quo sunt continentes, ad secundam illarum quatuor dic LXX, ad tertiam LXXX, ad quartam XC. Ecce completum est claustrum. Et quia non sunt in sinistra manu plures juncturae, oportet ut centenarium computes in dextera, et sic transit de laeva in dexteram. Hoc est numerus virginitati deputatus. In XXX est fructus conjugatorum, quia multiplicatur ex ternario qui est dimidium senarii, scilicet perfecti numeri, et decem qui est perfectus. Eorum enim semiplena est perfectio, in eo quod abstinent ab illicitis. In LX est fructus continentium, qui fit [Col. 0363D] ex senario et denario, quia ambo sunt perfecti, quia in continentibus est duplex perfectio, in eo quod illicita devitant, et etiam abstinent a licitis. In centum est fructus virginum. Centenarius autem dignior est, cum sit perfectus denario et senario, quia eos sub se continet, et multiplicatur ex decem in se ducto, et est quadratus. Igitur conjugati et continentes sunt post limitem primum; virgines vero in secundo, et suspirant in tertium, scilicet millenarium, qui est solidus, quia decies decem sunt mille, id est quia est Deus, qui est solidus, id est stabilis, cum caetera omnia sint mobilia. Unde Boetius [33 1Kb] :

Stabilisque manens dat cuncta moveri.
[Col. 0364A] David triginta fortes habebat, hi custodiunt primum lectulum. Tres fortiores, hi custodiunt secundum, scilicet Abisai, qui dicitur pater meus superfluus; Sobochai, qui dicitur convertens me; Jonatham, scilicet donum columbae, id est gratia Dei; quia superflua vitare, ad Deum se convertere, gratiam Dei tenere continentiam custodiunt. Sexaginta vero dicuntur hunc custodire: qui isti tres, quia ter viginti sunt sexaginta. Tres fortissimi custodiunt tertium: Eleazar, scilicet adjutorium Dei; Semeias obediens; Jesboam scilicet desipiscens et humilis. Haec enim tria ad custodiam virginum sunt utilia, scilicet omnes tenentes gladios. Sex sunt gladii; primus est materialis, secundus spiritualis. Unde Petrus: »Ecce gladii duo hic [33* 1Kb] .« Et est gladius [Col. 0364B] verbum Dei: »Sermo Dei vivus est et efficax et penetrabilior omni gladio ancipiti [34 1Kb] .« Est et passio gladius: »Tuam ipsius animam pertransibit gladius [35 1Kb] .« Est et gladius castigatio carnis: »Accingere gladio tuo super femur tuum, potentissime [36 1Kb] .« Est et gladius operationis: »Gladii ancipites in manibus eorum [37 1Kb] .« Primo ferit ecclesiastica censura, secundo saecularis potentia, tertio doctor, quarto persecutor, quinto Dominus, sexto spiritus. Primus ferit ut vivificet, secundus ut exemplo castiget, tertius ut sanet, quartus ut mortificet, quintus ut excitet, sextus ut superflua resecet. Primo praelatus ferit Ecclesiae rebellem, secundo judex latronem, tertio praedicator peccatorem, quarto tyrannus innocentem, quinto Dominus servum [Col. 0364C] peregrinantem, sexto spiritus carnem luxuriantem.

Et ad bella, inquit, doctissimi. Docti sunt pugnantes cum diabolo; doctiores, cum mundo; doctissimi, cum corpore suo. Diabolus enim aliquando deprehenditur astutia, mundus potest vinci patientia; semper vero nobis se ingerit carnis petulantia. Unde major adhibenda est vigilantia, ut simus ad bella doctissimi. Unde sequitur:


Uniuscujusque ensis super femur suum propter timores nocturnos.

[THO.] (Sic.) Electi qui jam ad perfectionem pervenerunt, ensem, id est rigorem conversionis super femur suum ferunt, per quem carnis appetitum frangunt, [Col. 0364D] ne hostis quem in nocte hujus mundi timent, per mollitiem adveniens lectulum maculare praesumat.

Legimus gladium super femur, et in ore, et in manu, et in corde. Et nos similiter portemus super femur ad resecandas carnales voluptates, in ore ad resecandos superfluos sermones, in manu ad secandas operum dissolutiones, in corde contra illicitas cogitationes. Sed et Dominus his modis portabit in judicio: super femur, ad tollendam nostram corruptionem: in ore, in approbando vel reprobando sententiam proferendo; in manu, ut separet oves ab hoedis; in corde, ostendens vulnus lateris quo [Col. 0365A] vulneratus est pro nobis. Tentationes ignorantiae timor nocturnus est; peccata scientiae sagitta volans in die; negotium perambulans in tenebris levia peccata scientiae; timor nocturnus levia peccata ignorantiae; incursus et daemonium meridianum gravia peccata scientiae. Quatuor sunt tentationes: quarum prima est timor nocturnus, secunda sagitta volans in die, tertia negotium perambulans in tenebris, quartum daemonium meridianum. Primus scilicet timor nocturnus est adversitas quae se ingerit convertenti pro quo formidat converti; secunda est vana gloria quae de laudibus hominum surgit, scilicet quando sagitta famae volat in die commendabilis vitae; tertia est ambitio dignitatum, ut forte qui non curat laudes appetat dignitates, et haec est [Col. 0365B] negotium perambulans in tenebris, quia ambitio excaecat eos; quarta est daemonium meridianum [37* 1Kb] , quae est in imperfectis. Hos falso bono decipit diabolus. Qui sapientes sunt non ignorant astutias diaboli, quia dicit bonum quod non est bonum. Prima impedit conversionem, secunda vulnerat conversationem, tertia malis commutat mercedem, quarta praecipitat per errorem. Item praelati sunt custodes Ecclesiae, vel unusquisque suae animae. Nox cum multis modis accipiatur, hic accipitur pro consensu tentationis. Unde: »Noctem illam tenebrosus turbo possideat [38 1Kb] .« De custodibus: »Super muros tuos, Jerusalem, constitui custodes [39 1Kb] .« Timor nocturnus aliquando fit ex defectu proprio, aliquando [Col. 0365C] facto alieno. Contra primum egemus baculo, contra secundum gladio; baculo quo regamur, gladio quo defendamur. De baculo ait Jacob: »In baculo meo transivi Jordanem istum, et nunc cum duabus turmis regredior [40 1Kb] .« In timore qui fit ex proprio defectu timemus dispendium, offendiculum, lapsum. Dispendium viae, offendiculum petrae, lapsum foveae. Via est rigor disciplinae sub quo militamus: »Petra autem erat Christus [41 1Kb] .« Fovea desperationis defectus. Primi timent, ne errent a via quae ducat eos in portum voluntatis eorum; secundi ne offendant ad lapidem pedem suum; tertii ne cum accusatoribus Danielis mittantur in lacum leonum. Primi dicunt: »Repleta est malis anima mea [42 1Kb] ;« secundi: »Vita mea in inferno appropinquavit [43 1Kb] ;« tertii: [Col. 0365D] »Aestimatus sum cum descendentibus in lacum [44 1Kb] .« Igitur contra haec tria oportet habere baculum regiminis, quo via palpetur, quo lapis tangatur, quo fovea deprehendatur.

Itaque custos in bivio existens palpet viam, tangat lapidem, deprehendat foveam, et clamet: »Sobrie, et juste, et pie vivamus in hoc saeculo [45 1Kb] .« In bivio erat Thamar, quando cum ea coivit Judas, et ex ea genuit Phares et Zaram [46 1Kb] . Thamar amaritudo interpretatur, Judas confessio, Phares divisio, Zara oriens. Cum igitur anima sedet in bivio [Col. 0366A] scilicet viae quae est ad sinistram, et ejus quae est ad dexteram in amaritudine est. Hinc timens peccare propter poenam inferorum, inde formidat aggredi arctam viam quae ducit ad vitam [47 1Kb] , suae debilitatis timens imperfectum. Sed coit cum ea Judas, dum currit ad confessionis remedium. Tunc generat Phares, quando dividitur a via mala; generat Zaram, quando ut viam teneat oritur in eo gratia. Clamat ergo custos: »Lata est via quae ducit ad mortem et multi intrant per eam [48 1Kb] .« Haec est enim via qua homo quidam descendebat ab Jerusalem in Jericho [49 1Kb] , id est a visione pacis in defectum mundi; et Semei qui maledixerat David, fugit per eam, exiens de Jerusalem, secutus servum suum fugitivum [50-51 1Kb] . Semei dicitur auditio mea, servus ejus est [Col. 0366B] caro, quae cum deberet audire spiritum et ei obedire, audit eam spiritus, et dum fugit extra Jerusalem, id est visionem pacis, sequitur eam spiritus, unde interficitur, quia dixerat ei rex: »Quacunque die exieris, de Jerusalem, morte morieris.« Sic fugiunt qui arctam viam timent aggredi. Sed scriptum est: »Qui timet pruinam, irruet super eum nix [52 1Kb] .« Via vero quae est ad dexteram »arcta est, quae ducit ad vitam, sed pauci ingrediuntur per eam [53 1Kb] .« Sed magnum praebet nobis solatium, quod Christus in ea passus est, »nobis relinquens exemplum, ut sequamur vestigia ejus [53* 1Kb] .« Igitur eamus per eum: et sic fugientes viae dispendium, fugiemus hunc timorem nocturnum. Sed adhuc est ante oculos meos petrae offendiculum. »Petra autem erat [Col. 0366C] Christus [54 1Kb] .« In via certavimus, relaxantes disciplinae rigorem. In petram offendimus, 74 incurrentes culpam criminalem; in foveam labimur venientes in desperationem. Haec petra est bona bonis, dura vero malis. Malis enim primo est petra offensionis, secundo scandali, tertio confractionis. Offensionis in mundo, scandali in judicio, confractionis in inferno. In mundo per culpam, in judicio per sententiam, in inferno per aeternam miseriam. De primo et secundo dicitur: »Lapis offensionis et petra scandali [55 1Kb] .« De tertio: »Qui offenderint in eum, colliduntur; super quem vero ceciderit, confringet eum [56 1Kb] .« Super eum cadet cui dicetur: »Ite, maledicti, in ignem aeternum [57 1Kb] .« Hic enim est lapis [Col. 0366D] excisus de monte sine manibus, qui confregit statuam Nabuchodonosor [58 1Kb] ; tangitur a praelato, dat sonum istum: »Ecce venio cito, et merces mea mecum est, reddere unicuique secundum opera sua [59 1Kb] .« Reddit quoque bonis juxta opera sua. Hic interim est infirmis fortitudo, devotionis pinguedo, perfectis dulcedo, et fortitudo qua contra adversarium praevaleant; pinguendo qua suaviter diligant; dulcedo ut quae sursum sunt sapiant. De primo dicitur: »Petra refugium herinaciis [60 1Kb] .« Et: »Veni, amica mea, in foraminibus petrae, in caverna macoriae [Col. 0367A] [61 1Kb] .« De secundo Job: »Lavabam pedes meos butyro, et petra fundebat mihi rivos olei [62 1Kb] .« Item: »Ut sugeret mel de petra oleumque de saxo durissimo [63 1Kb] .« Et pro tertio: »De petra melle saturavit eos [64 1Kb] .« Alioqui si offendunt ad lapidem istum, restat ut in foveam cadant.

Sed primo hanc foveam aperiunt, secundo fodiunt, tertio in eam cadunt. Aperiunt, dum peccatorum offensionem alii imitantur; fodiunt, dum de malo in pejus declinatur; incidunt, dum in talibus in morte deprehenduntur. Haec uno versu ostendit David: »Lacum aperuit et effodit eum, et incidit in foveam quam fecit [65 1Kb] .« Primo itaque traduntur judici, secundo exactori, tertio tortori: judici qui de peccatis faciat judicium, exactori qui exhibeat [Col. 0367B] judicatum, tortori qui flagellis extorqueat exactum, quousque ad novissimum quadrantem reddat universum debitum. Notandum quod sunt quadrantes quatuor. Homo enim constat ex quatuor elementis: igne, aere, aqua, terra. In igne accipitur charitas quae est primus quadrans, in aere gratia Dei vel vita hominis quae est secundus quadrans, in aqua ablutio peccati quod est tertius quadrans, in terra, quod corpus est quartus et novissimus quadrans. Ibi ergo exsolvet quia peccavit contra charitatem, quae est primus, qua et quia gratiam Dei in vacuum recepit [65* 1Kb] , vel male vixit quae est secundus quadrans; et quia post baptismum se inquinavit, quae est tertius quadrans. In corpore male operatus est, quartus et novissimus quadrans. Ecce timor nocturnus ex [Col. 0367C] defectu proprio. Est alius timor nocturnus ex facto alieno. Triplex est timor nocturnus: timetur enim illusio, machinatio, incursio: illusio phantasmatum, machinatio latronum, incursio bestiarum; phantasmata quae turbant, latrones qui asportant, bestiae quae devorant, turbant animam, asportant substantiam, devorant carnem humanam. Isti tres inimici sunt. De primo: »Ingredietur bestia latibulum et in antro suo morabitur [66 1Kb] .« De secundo: »Si sciret paterfamilias qua hora fur veniret, vigilaret utique et non sineret perfodi domum suam [67 1Kb] .« De tertio: »Nam et leonem et ursum interfeci ego servus tuus [68 1Kb] .« Primo erant turbati apostoli, qui videntes Christum ambulantem super fluctus, putabant phantasma esse [69 1Kb] . Phantasmata sunt saecularium [Col. 0367D] voluptatum; fures qui auferunt thesaurum virtutum; bestiae devorant gravitate flagellorum. Oportet ergo ut contra ista habeas gladium. Contra primum, gladium discretionis super femur tuum, et sic procul recedent somnia et noctium phantasmata. Contra secundum, gladium sollicitudinis in manu, et sic thesaurizabis tibi thesauros in coelo, ubi fures non effodiunt nec furantur [70 1Kb] . Sic contra tium eris ad bella doctissimus et bestiam terrae non formidabis.


En lectulum Salomonis sexaginta fortes ambiunt, etc.

[Col. 0368A] [CARD.] Hunc versum et sequentem interserunt angeli, sancti sodales Christi, describentes quanto studio beatae Virgini angeli famulentur et assistant. Dicit ergo: En lectulum Salomonis sexaginta fortes ambiunt ex fortissimis Israel, omnes tenentes gladios et ad bella doctissimi. Uniuscujusque ensis super femur suum pro ter timores nocturnos. Lectulus Salomonis, id est Christi veri pacifici, beata Virgo dicitur in qua Deitas inclinato capite Dei Filius requievit velut in lectulo. Unde ipsa dicit: »Et qui creavit me requievit in tabernaculo meo [71 1Kb] .« Cum autem, sicut Apostolus ait, »Omnes spiritus coelestes administratorii sint: et mittuntur propter eos qui haereditatem capiunt salutis [72 1Kb] ;« et non solum ad ministerium hominum minores mittuntur [Col. 0368B] spiritus: sed etiam superiores et de ordine Seraphim, qui propter charitatis ardorem dicuntur flamma ignis vel ignis urens; unde Psalmista: »Qui facit angelos suos spiritus: et ministros suos« flammam ignis vel »ignem urentem [73 1Kb] ;« ostenditur in hoc loco quod ad custodiam et obsequium beatae Virginis non inferioris, sed superioris dignitatis angeli deputati sunt, cum dicitur quod hunc lectulum ambiunt sexaginta fortes de fortissimis Israel: nam beatam Virginem ambiebant diligenti custodia et obsequii reverentia angelici spiritus fortes inter fortissimos spirituum, qui pro eo quod Deum assidua contemplatione conspiciunt, Israelis nomine designantur; et isti sexaginta fortes dicuntur, non propter numerum, sed propter numeri mysterium. [Col. 0368C] Nam ille numerus ex senario constat et denario; senarius autem perfectionem signat. Denarius quoque qui regis habet imaginem, et decem numerum in se continet pretium, angelicam designat naturam, quae ad imaginem Dei creata est, expressius et velut quemdam denarium tres habet potentias naturales, intellectum, voluntatem, et memoriam, septem donis Spiritus sancti insignitas. Huic sententiae concordat quod per decem drachmas in Evangelio [74 1Kb] novem ordines angelorum et humana natura signantur. Igitur per sexaginta fortes illi signantur spiritus, qui in subtilitate naturalium et abundantia spiritualium gratiarum, et expressiore Creatoris similitudine, quadam perfectione caeteris praeeminere noscuntur. Horum fortitudo, prudentia, et obsequii [Col. 0368D] promptitudo demonstratur, cum dicitur: Omnes tenentes gladios, et ad bella doctissimi, et caetera quae sequuntur. In gladiis designatur potestas debellandi malignos spiritus. Cum dicuntur ad bella doctissimi, ostenditur eorum prudentia ad obviandum contra omnes insultus daemonum. Cum autem dicitur: Uniuscujusque ensis super femur suum, ostenditur quam sint expediti, et quam parati ad praeliandum; nam homines pugnaturi dum exspectant adversarium, super femur suum extractum solent tenere gladium. Quare autem isti fortes hunc lectulum ambiant, demonstratur cum dicitur: Propter timores [Col. 0369A] nocturnos, ad repellendum videlicet non solum tentationes graviores, sed etiam illam brevem et modicam, quae per timorem nocturnum designatur in Psalmo: ubi dicitur: »Non timebis a timore nocturno [75 1Kb] .« Nam per ministerium angelorum sic a beata Virgine repulsa est omnis tentatio, quod post conceptionem Filii nec etiam venialiter peccasse credatur. Sequitur:


Ferculum fecit sibi Salomon de lignis Libani: columnas ejus fecit argenteas, reclinatorium aureum, ascensum purpureum, media charitate constravit, propter filias Jerusalem.

[THO.] Tria sunt fercula. Primum est Ecclesia, secundum anima, tertium Maria. Primum fert Christum, sacramentorum unitatem sustinendo, secundum [Col. 0369B] suave jugum mandatorum ejus ferendo, tertium in utero concipiendo. Ligna Libani incomputribilia sunt. De his sibi Salomon ferculum fecit, quia Christus Ecclesiam de sanctis in aeternum permansuram fecit. Columnas ejus fecit argenteas, quia praedicatores qui eam sustinent in ea ordinavit; hi argentei sunt, quia alios nitore eloquii erudiunt. Reclinatorium fecit aureum, quia Deus, dum in cordibus perfectorum resplenduit, eis divinitatis suae potentiam per contemplationem ostendit; et hoc reclinatorium est aureum, quia melior est sapientia cunctis opibus, cujus ascensus est purpureus, quia per multas tribulationes et quandoque per effusionem sanguinis illuc pervenitur. Sed quia nos infirmi sumus, per labores illuc pertingere non possumus, [Col. 0369C] consolatur nos quod sequitur: Media charitate constravit propter filias Jerusalem. Filiae Jerusalem debiles dicuntur, quae non viriliter sicut masculi contra vitia reluctantur. Ferculum illud est anima justi, quae ferre dicitur Christum ferendo jugum ejus suave. Ferculum enim a ferendo dicitur quod fit de lignis Libani. Libanus candidatio interpretatur. Ligna ejus imputribilia sunt, et quantum in altum extendunt ramos suos, tantum radicem figunt in terram. Hoc ferculum de tribus materiis dicitur fieri, scilicet de lignis, argento, et auro. Ligna sunt opera in effectu, argentum virtutes in habitu, aurum sapientia est et scientia in ordinando, et dulcedo in gustu.

[Col. 0369D] Itaque opera nostra sint imputribilia, id est sine peccati admistione. Habeat radicem ad exclusionem hypocrisis et negligentiae, habeant hilaritatem ad exclusionem necessitatis et tristitiae. De primo Isaias [76 1Kb] : »Kalendas vestras et neomenias odivit anima mea. Manus enim vestrae sanguine plenae sunt.« De secundo: »In charitate radicati et fundati [77 1Kb] .« De tertio: »Non ex tristitia aut ex necessitate; hilarem enim datorem diligit Deus [78 1Kb] .« Propter primum fermentum a sacrificio prohibetur, propter secundum adeps offertur, propter tertium oleum superfunditur. Propter primum: »Expurgate [Col. 0370A] vetus fermentum [79 1Kb] .« De secundo: »Sicut adipe et pinguedine repleatur anima mea [80 1Kb] .« Tertio: »Ut exhilaret faciem oleo [81 1Kb] .« Columnae argenteae sunt quatuor cardinales virtutes: justitia, prudentia, fortitudo, temperantia. Hae alium usum habent in patria quam in via. Ibi enim est justitia, se Deo subdere; prudentia, nullum ei aequare vel majorem statuere; fortitudo, inseparabiliter ei adhaerere; temperantia, in nulla re noxia delectationem habere. Hic vero justitia est cuique reddere quod suum est, vel misericordia in egenis; prudentia, praevidere in insidiis; fortitudo, stare in adversis; temperantia, modum imponere superfluis. In prima sumus recti, in secunda cauti, in tertia firmi, in quarta sobrii. Ad has nos invitabat Christus. Ad primam: [Col. 0370B] »Quod tibi non vis fieri, alii ne feceris [82 1Kb] .« Ad secundam: »Estote prudentes sicut serpentes et simplices sicut columbae [83 1Kb] .« Ad tertium: Estote fortes in bello [84 1Kb] . Ad quartam: »Videte ne graventur corda vestra in crapula et ebrietate [85 1Kb] .«

Reclinatorium sequitur aureum. Sciendum autem quod prius nos oportet declinare, secundo inclinare, tertio reclinare. Declinare a malo, inclinare humiliando, reclinare Christo innitendo. Declinare ut simus mundi, inclinare ne simus superbi, reclinare ut simus securi. Et sic faciamus Christo reclinatorium aureum: quae est sapientia. Hanc oportet tria habere: scilicet scientiam ad ordinationem operum et virtutum; intellectum ad cognitionem coelestium; saporem, ut sentiamus dulcedinem eorum. Unde David: [Col. 0370C] »Declaratio sermonum tuorum illuminat,« scientia inferiorum: »et intellectum dat parvulis.« Ad cognitionem supernorum et ut ea gustarem, »os meum aperui et attraxi spiritum [86 1Kb] .« Item, est reclinatorium eburneum, est argenteum, est aureum. Primum in utero Virginis, secundum in corde fratris, tertium in sinu Patris. Primum eburneum, propter candorem virginitatis; secundum argenteum, propter nitorem innocentiae et mansuetudinis; tertium aureum propter splendorem divinitatis. In primo requievit Christus per incarnationem, in secundo per cordis puritatem, in tertio per aeternam de Patre nativitatem.

Ascensum, inquit, purpureum. Ezechieli ostensum [Col. 0370D] est aedificium, et in octo gradibus ascensus ejus. Eosdem credo esse hujus ferculi quos enumerat Petrus in Epistola canonica: »Instruite, inquit, in fide vestra virtutem, in virtute scientiam, in scientia abstinentiam, in abstinentia patientiam, in patientia pietatem, in pietate fraternum amorem, in fraterno amore charitatem [87 1Kb] .« Ecce ascensiones disposuit de virtute in virtutem [87 1Kb] . Virtutem hic appellat constantiam, pietatem in Deum, fraternum amorem in proximum, charitatem: 75 in operibus horum, patientia. Hic est gradus et color quo totus ascensus iste est purpureus. Purpura vestis est regia; [Col. 0371A] qua vestiuntur insignes personae, per quam designantur insignes ascensus. Dicunt quod est purpura rubea, est scandicina, est candida. Rubea est in ferculo Ecclesiae martyrium, scandicina in ferculo animae humilitas, candida in ferculo Mariae virginitas. Sed quia non omnes possunt ad operationem, nec contingere ad culmen virtutum, vel ad sapientiae gustum, sed tamen Deum et proximum diligere possunt, ideo sequitur: Media charitate constravit propter filias Jerusalem. Fecit et aliud ferculum Salomon gloriosam Virginem quae portavit eum in utero, et de lignis Libani. Mons Libani tribus regia est in Israel. Ligna ejus Patres qui a David descendunt, de quibus factum est hoc ferculum, quia de eis nata est Maria, unde: »Regali [Col. 0371B] ex progenie Maria orta ex tribu Juda, clara ex stirpe David [88 1Kb] .« Nec dubium est quin Sapientia aedificaverit sibi domum in ea, excidit columnas septem [89 1Kb] , id est septem dona Spiritus sancti. Sed ex istis habet quatuor formatas. Prima peccati immunitas, secunda incomparabilis humilitas, tertia privilegiata virginitas, quarta contra naturam fecunditas. Prima est argentum igne examinatum, quia igne Spiritus sancti factum est in ea peccati purgamentum. Secunda est argentum quod malleis concussum, ad cujuslibet vasis formam se applicat suscipiendum. Tertia est argentum candidum, quod est virginitatis argumentum. Quarta est argentum, quod in utero Virginis impressum moneta nostrae miseriae suffecit ad redemptionem omnium. Prima [Col. 0371C] est castigata ratiocinatio divinae obumbrationis, secunda defricata ferrugineis paleis suae dejectionis, tertia est expolita lima sobrietatis, quarta est ornata electro divinitatis et humanitatis. Per primam ruptus est funis quo trahatur genus humanum. Ad secundam collisa est superbia, qua ante ruinam exaltatum est cor daemonum. Per tertiam debilitatus est fomes peccati, per quod non invenio in me, hoc est in carne mea, bonum [89* 1Kb] . Per quartam exclusa est maledictio terrae nostrae, scilicet: »Spinas et tribulos germinabit tibi [90 1Kb] .« Nam terra nostra dedit fructum suum [91 1Kb] . Sequitur reclinatorium aureum. Ipsum est caro assumpta in Virgine, in qua habitavit plenitudo divi itatis corporaliter [92 1Kb] . Aurum pretiosius est caeteris [Col. 0371D] metallis, et illa caro omnibus creaturis. Pretiosior in utero, pretiosior in mundo, pretiosior in coelo. In utero cunctis generatis, in mundo omnibus creaturis, in coelo angelis. Primum, quia pollutio coitus non intervenit; secundum, quia in resurrectione gloriosior omnibus creaturis caro Christi refloruit; tertium, qua sedens ad dexteram Patris super cherubim ascendit. Primum signum est remissionis, secundum incorruptionis, tertium divinae visionis.

Ascensum, inquit, purpureum. Hic ascensus, sicut dictum est, est patientia quae purpura dicitur [Col. 0372A] propter effusionem sanguinis, quae frequenter ibi fit. Haec tres gradus habet. Primo enim debemus esse pacati, secundo patientes, tertio pacificati. Pacati a praecedenti murmuratione; patientes, ut sustineamus sine turbatione; pacifici, facientes pacem his qui sunt in seditione. Per istum ascensum purpureum possumus ligna Libani imitatione tangere, et columnas a longe palpare, sed alia purpura oportet ascensum colorare, ut possimus ad reclinatorium venire, id est Christi sanguine, sicut et ipse ascendit, assistens pontifex futurorum bonorum, per proprium sanguinem introivit semel in sancta [93 1Kb] . Sed quia filiae Jerusalem, id est infirmi, nec Patrum possunt expresse imitari religionem, nec columnarum tangere perfectionem, nec [Col. 0372B] ad reclinatorii se ingerere consummationem media charitate constravit propter filias Jerusalem, ut saltem per Dei et proximi veniant dilectionem. Filiae Jerusalem dicuntur nec debiliores, nec beatiores. Primae propter sexus infirmitatem, secundae propter amorem mulierum vehementiorem, tertiae quia non laborantes sicut viri feminae habent requiem. De primo, ut hic: Media charitate constravit propter filias Jerusalem: de secundo: »Talis est dilectus meus, et ipse est amicus meus, filiae Hierusalem [94 1Kb] ;« de tertio: »Filiae Hierusalem, nuntiate dilecto, quia amore langueo [95 1Kb] .« Ferculum Ecclesiae in charitate constravit, ut sint in charitate fundatae; ferculum animae media charitate inflammavit, ut sint fervidae; ferculum Mariae media charitate confirmavit, [Col. 0372C] ut sint securae. De primo: »In charitate radicati et fundati [96 1Kb] ;« de secundo: »Lampades ignis atque flammarum [97 1Kb] ;« de tertio: »Charitas nunquam excidit [98 1Kb] .«


Ferculum fecit sibi rex Salomon de lignis Libani, columnas ejus fecit argenteas, reclinatorium aureum, ascensum purpureum: media charitate constravit, propter filias Jerusalem.

[CARD.] In hoc versiculo per compositionem ferculi beatae Virginis privilegia commendantur. Fecit igitur rex Salomon, id est Christus, sibi ferculum, sive thronum, per quod defertur ad notitiam hominum, cum incarnationi suae beatam Virginem praeparavit, et eamdem sibi matrem fecit. Hoc autem [Col. 0372D] ferculum fecit de lignis Libani, et interpretatur Libanus candor vel thus, quia sanctitatem Virginis compegit Dominus ex odore bonorum operum et candore virtutum. Columnas hujus ferculi fecit argenteas, in columnis consistit fortitudo ferculi, columnae autem istae quatuor erant, et argenteae, designatae per proprietates argenti. Argentum siquidem dulce sonat, fulget, candet, et pretio valet. Igitur per quatuor columnas argenteas designantur in matre Domini dulcis sonus orationis in precibus apud Dominum, splendor sanctitatis ad illuminationem hominum, candor virginitatis in [Col. 0373A] matre, pretiositas maternitatis in virgine. Reclinatorium quoque aureum fecit sibi Christus in ferculo, nam Virginis mentem perfudit plenitudine sapientiae, quae significatur in auro, et sic illustravit cognitione divina, ut merito dici possit quod caput suae divinitatis reclinavit in ea. Ascensum quoque purpureum fecit Dominus, nam purpura judicium est regiae dignitatis, et Christus per assumptionem carnis ascendit et intravit in hanc sedem et indicavit se mundo regem: nam in passione sua de sanguine carnis assumptae scripsit in femore suo et in vestimento suo: »Rex regum, et Dominus dominantium [99 1Kb] .« Dicitur autem ingressus ejus in uterum Virginis ascensus, ad similitudinem verbi Isaiae dicentis: »Ascendit Dominus super nubem levem [Col. 0373B] [100 1Kb] ,« et appellat nubem levem carnem sanctam Christi, nullo peccati pondere praegravatam. Et bene ascendisse dicitur Dominus, descendens in Virginem; nam quia descendit inclinando divini atem, inde ascendit in cordibus hominum per cognitionem. Quod autem sequitur: Media charitate constravit, propter filias Jerusalem, ubi alia translatio dicit: »Infra ipsum lithostratum charitatem a filiabus Jerusalem [resume fecit],« sic intelligendum est. Interpretatur siquidem lithostrotus sive gabatha, quod legitur in passione Domini, sublime proclivium. Designatur ergo per media, sive lithostratus ipsa sedes in ferculo quae est quasi quoddam proclivium, respectu sublimitatis columnarum. Christus ergo faciendo sibi sedem in ferculo, ea [Col. 0373C] quae erant media inter sedem et ligna ipsius ferculi charitate constravit, id est complanavit, vel constravit; ad insidendum paravit, sicut equus sternitur, cum sedes in eo paratur, sedem ergo ferculi Christus charitate constravit, quia non nisi in charitate manet, residet, aut quiescit. Hoc autem ferculum sic fecit et sic disposuit Dominus propter filias Jerusalem, id est propter salutem fidelium animarum. Sequitur:


Egredimini, filiae Sion, et videte regem Salomonem in diademate quo coronavit eum mater sua in die sponsationis suae, et in die laetitiae cordis ejus.

[THO.] Mater Christi beata Maria. Haec coronavit eum diademate, quando ex ea carnem assumpsit, [Col. 0373D] et hoc in die sponsationis suae, et in die laetitiae cordis ejus. Quando enim divinitatem suam humanitati nostrae copulavit in carne nostra, licet passionem pertulerit, de redemptione nostra vehementer exsultavit. Sed cum diadema pro gloria assumatur, ipse vero non gloriam, sed confusionem in carne habuerit, quomodo coronam accepit? Sed quia inde coronabimur qui sumus ejus membra, ipse vero caput, corona membrorum propter corporis unitatem capiti Christo attribuitur. Abrahae triplex egressus indicitur Domino. »Egredere, inquit, de terra tua et de cognatione tua, et de domo patris tui [1 1Kb] ,« de terra, id est de carnali voluptate; de cognatione, [Col. 0374A] id est de fluxa cogitatione; de domo patris, id est de mundana conversatione. Hunc triplicem filii Israel fecerunt euntes ad terram promissionis: primo de Aegypto, secundo de mari Rubro, tertio de deserto. Primo, ne servirent in luto et latere carnis suae; secundo, ne mergerentur, fluctuante cogitatione; tertio, ne tabescerent venenosa mundi vanitate. Primus difficilis; ait enim Pharao: »Non exibitis [2 1Kb] .« Secundo ait: »Ite, sacrificate, sed ne longius abeatis [3 1Kb] .« Tertio: »Ite, sed pecora vestra relinquatis [4 1Kb] .« Quarto compelluntur exire primogenitis mortuis. Primo enim obsistit diabolus ne de voluntate carnis exeamus. Statim nos tentat ne longius abeamus, id est ne perseveremus. Deinde ut pecora, id est bestiales appetitus ei relinquamus. [Col. 0374B] Ultimo Deus primogenita, id est cogitationes occidit, et sic egredimur. Sed occurrunt fluctus maris, id est fluxus saecularium cogitationum, quos in virga Moysi, id est disciplina egredimur. Hae cogitationes sunt populus Amalec, qui lingens sanguinem interpretatur, sed pereunt, si regem earum prius occidamus, scilicet Agag, qui meditatio interpretatur. Deinde nos oportet egredi de deserto mundi, ubi sunt venenosi serpentes mundanae vanitatis, si aspiciamus serpentem in ligno, id est Christum in cruce, ut hos egressus Christus adjuvaret, et ipse tertio egressus est. primo de coelo, secundo de Virginis utero, tertio de sepulcro. Quia igitur peccando transgredimur, primo egrediamur, secundo ingrediamur, tertio aggrediamur, [Col. 0374C] quarto congrediamur, quinto progrediamur, sexto regrediamur. Primo egrediamur de carne, de mundo, de cognatione, secundo ingrediamur campum, tertio aggrediamur bellum, quarto congrediamur tenentes inimicum, quinto progrediamur ad triumphum. Sic »Abraham ibat vadens et proficiens ad meridiem [4* 1Kb] , et Isaac ibat progrediens et succrecens donec magnus effectus est [5 1Kb] . Sexto regrediamur ad patriam nostram, id est ad paradisum cum Christo. Salomon pacificus interpretatur; sic ergo nos decet egredi ut ipsum videamus et suscipiamus pacificum in mundo, patientem in ligno, pacatum in judicio, ipsam pacem in regno. In diademate, inquit. Tres legimus Christi coronas: prima carnea, [Col. 0374D] secunda spinea, tertia aurea. Duae sunt manifestae, de tertia in Apocalypsi: »Vidi, ait, angelum descendentem de coelo, et corona aurea in capite ejus [5* 1Kb] .« Prima militiae, secunda contumeliae, tertia gloriae. Prima coronavit eum mater, secunda noverca, tertia pater. In prima videamus eum ut nos terreant flagella, in secunda, ut sustineamus ludibria, in tertia, ut nos trahant praemia. Per primam nobis contulit consolationem, per secundam nos erudit ad compunctionem, per tertiam nos invitat ad beatitudinem. Item tres sunt coronae quae ad nos pertinent: prima est sanctitatis significandae, secunda justitiae, tertia gloriae. Prima est tonsura [Col. 0375A] capillorum, quae significat perfectionem in nobis; unde Aaron: »Corona in capite ejus erat sicut sol;« de secunda Paulus: »Reposita est mihi corona justitiae [6 1Kb] ,« de tertia David: »Gloria et honore coronasti eum, Domine [7 1Kb] .« Prima est in exsilio, secunda erit in judicio, tertia in regno. Prima in signum, secunda in testimonium, tertia in praemium: in signum gratiae, in testimonium militiae, in praemium victoriae. In die, inquit, sponsationis suae. Est matrimonium initiatum, est perfectum, est consummatum. Primum in desponsatione, secundum in conjunctione sub testimonio Ecclesiae, tertium in copulatione. Hoc ordine junxit sibi Christus Ecclesiam. Prius se sponsavit, sed tertio facta est haec desponsatio, sicut ait 76 [Col. 0375B] Osee propheta: »Desponsabo te mihi in sempiternum, et desponsabo te in justitia et judicio, et in misericordia et in miserationibus, et desponsabo te in fide [8 1Kb] .« Prima facta est sub circumcisione, secunda sub lege, tertia sub gratia. Prima per Abraham, secunda per Moysen, tertia per Christum. Prima facta est in sempiternum ad firmitatem, secunda in justitia propter aequitatem, et in judicio propter austeritatem, in misericordia propter dilectionem, et miseratione propter operationem, tertia in fide ad Trinitatis cognitionem.

Dicitur et hoc moraliter de anima ordine converso. Prius enim oportet sponsari in fide, ut credat; secundo in judicio, ut sua peccata disquirat; et justitia, ut disquisita puniat: in misericordia, [Col. 0375C] ut ei Deus peccata dimittat: et miseratione, ut eleemosynam ipsa anima faciat; tertio in sempiternum, ut eam Deus in bono custodiat. Prima facta est incipiente nocte, secunda nocte mediante, tertia in die. Unde dicitur in die desponsationis suae. Ecce matrimonium nuntiatum, in passione perfectum, in sancti Spiritus adventu consummatum. Et in die, inquit, laetitiae cordis ejus, hoc est in passione: quamvis enim ipse dolores sustinuit, tamen de salute nostra laetatus est. Est laetitia carnis, et est laetitia cordis, et est laetitia animae et corporis. Prima est de temporalibus, secunda de spiritualibus, tertia de coelestibus. De prima: »Laetantur cum male fecerint [9 1Kb] ;« de secunda: »Laetare, Jerusalem, et diem festum agite [9* 1Kb] ;« de tertia: »In terra sua duplicia possidebunt, laetitia sempiterna erit [Col. 0375D] eis [10 1Kb] .«---»Non fuit tanta, in Regum primo, laetitia ab heri et nudiustertius [10* 1Kb] .« Nec mirum, quia venit Deus in castrum, unde David exsultans omnes quaerentes Dominum ad hanc invitat laetitiam, sic: »Laetetur cor quaerentium Dominum. Quaerite Dominum, et confirmamini; quaerite faciem ejus semper [11 1Kb] .«

Sunt qui quaerunt cum magis in praesepio, sunt qui quaerunt cum Maria et Joseph in templo, sunt [Col. 0376A] qui quaerunt cum mulieribus in sepulcro. Primi quaerunt cum muneribus, secundi cum lacrymis et gemitibus, tertii cum aromatibus: cum muneribus auri, myrrhae et thuris; cum lacrymis et gemitibus postulandae reconciliationis; cum aromatibus devotionis. Primi sunt qui noviter convertuntur, secundi qui post lapsum revertuntur, tertii qui suspirant, quia tamdiu a regno differuntur. Primi cum muneribus myrrhae, et thuris, et auri: myrrhae satisfactionis, thuris orationis, auri sapientiae et discretionis. Sed myrrha haec triplex est. Prima est contritio in corde, secunda confessio in ore, tertia in manu, id est in opere. Prima est amara, secunda amarior, tertia amarissima. De prima: »Recogitabo tibi annos meos in amaritudine [Col. 0376B] animae meae [12 1Kb] .« Haec est myrrha de qua dicitur: »Fasciculus myrrhae, dilectus meus mihi, inter ubera mea commorabitur [13 1Kb] .« De secunda: »Loquar in amaritudine animae meae [14 1Kb] .« Inde: »Labia ejus stillantia myrrham primam [15 1Kb] .« De tertia: »Corripies me et vivificabis me [16 1Kb] .«---»Ecce in pace amaritudo mea amarissima [17 1Kb] .« Item: »Manus meae distillaverunt myrrham, et digiti mei pleni myrrha probatissima [18 1Kb] .« Thure significavimus orationem; ut autem pura sit oratio, thus prius igne charitatis debet cremari tanquam in thuribulo, in corde debet emittere fumum ex lacrymis et oris confessione et prolatione. Debet dare thus odorem ex bonorum operum exhibitione. De duobus primis ait Apostolus: »Orabo spiritu, orabo [Col. 0376C] et mente; psallam et spiritu, psallam et mente [19 1Kb] .« Spiritu, id est flatu oris. De secundo idem: »Volo viros in omni loco orare puras manus levantes [20 1Kb] .« Ecce myrrha, ecce thus, sequitur aurum, scilicet sapientia ordinandi vitam suam, inde: »Thesaurus desiderabilis [21 1Kb] « requiescit in ore sapientis. Item: »Ab aquilone aurum veniet [22 1Kb] ,« id est a peccatoribus per Dei misericordiam sapientia. Converso tria confert hoc aurum: cautelam, fortitudinem, providentiam: cautelam contra diaboli astutiam, fortitudinem contra carnis petulantiam, providentiam ad ordinandos sensus suos contra mundi fallaciam, inde: »Sapientia vincit malitiam [23 1Kb] ,« id est daemonis astutiam. »Attingit a fine,« id est a principio conversionis, »usque ad finem,« extremae resolutionis, »fortiter« contra carnis petulantiam, [Col. 0376D] »et disponit omnia suaviter [24 1Kb] ,« sensus suos ordinando contra mundi fallaciam. Pro primo vidit Joannes »angelum praecinctum ad mamillas aurea zona [25 1Kb] .« Pro secundo vidit propheta alium cinctum renes suos auro obrizo [26 1Kb] . Pro tertio ait Joannes: »Vidi angelum descendentem de coelo et in capite ejus aurea corona [27 1Kb] .« Ecce primi qui quaerunt cum muneribus, his dicitur: »Laetetur cor quaerentium Dominum [28 1Kb] .« Notandum quia ii qui quaesierunt [Col. 0377A] cum muneribus, placatum invenerunt. Sed quia, ut ait poeta

Non minor est virtus quam quaerere parta tueri,
videndum est ne per negligentiam vel immiscendo se turbae saecularium rerum fiant Maria et Joseph, qui in turba eum perdiderunt [29 1Kb] . Itaque oportebit eum iterum quaerere cum lacrymis et gemitibus. Cum lacrymis, inquam, scilicet tribus. Primae sunt pro jactura, secundae pro difficultate, tertiae pro erubescentia. Pro jactura ejus quem perdiderunt; pro difficultate inveniendi eum quem diu quaesierunt; pro erubescentia, quia ab eo recesserunt. Primis dicitur: »Laetetur cor quaerentium Dominum.« Isti vero dicunt: »Vae nobis quia peccavimus, [Col. 0377B] quia recedit corona capitis nostri [30 1Kb] ,« et Job: »Versa est cithara nostra in luctum, et gaudium nostrum in vocem flentium [31 1Kb] .« Sequuntur lacrymae pro difficultate inveniendi. Dicit ergo: »In lectula meo quaesivi per noctes quem diligit anima mea [32 1Kb] .« Sed quare per noctes? Quia non audierunt: »Surge, illuminare, Jerusalem, quia venit lumen tuum [33 1Kb] ,« tamen clamant cum Job: »Cur faciem tuam abscondis, et arbitraris me inimicum tuum [34 1Kb] ?« Hic videtur plangere Job, cum dicit: »Quis mihi det ut sim juxta menses pristinos? secundum dies in quibus Deus erat mecum, quando lavabam pedes meos butyro, et petra fundebat mihi rivos olei, cum Deus secreto erat in tabernaculo meo [35 1Kb] ?« Sed sanum arripiunt consilium, dicentes: »Surgam et [Col. 0377C] circuibo civitatem, per vicos et plateas quaeram quem diligit anima mea [36 1Kb] .« Per plateas, id est in conversatione saeculariter viventium; per vicos, id est per arctam viam religiosorum. Sed in plateis non invenitur, ubi sunt voluptuosi, ubi gloriantur sapientes, ut faciant mala, et philosophi, qui aliis dominantur et sunt amatores saeculi, inde Job: »Sapientia trahitur de occultis: non invenitur in terra suaviter viventium [37 1Kb] ,« ecce voluptuosi; »abyssus dicit: Non est in me [38 1Kb] ,« ecce sapientes et philosophi, »et mare loquitur: Non est mecum [39 1Kb] ,« ecce amatores mundi; sed in vico, scilicet in arcta via religiosorum. Religiosa est vita, si sit in corde puritas, in ore veritas, in opere sinceritas. [Col. 0377D] Puritas ut cogitet quid sanctum, veritas ut loquatur quod verum est, sinceritas ut operetur quod justum est. De primo: »Jacta cogitatum tuum in Domino, et ipse te enutriet [40 1Kb] ;« de secundo: »Favus distillans labia tua, sponsa, mel et lac sub lingua tua [41 1Kb] ;« de tertio: »Luceat lux vestra coram hominibus, ut videant opera vestra bona [42 1Kb] .« Inde Maria et Joseph non in turba inter saeculi amatores, sed in templo inter legis doctores invenerunt Jesum [43 1Kb] . Tertii sunt gemitus etiam in eo [Col. 0378A] invento ex verecundia, ut dicatur: »Tota die verecundia mea contra me est [44 1Kb] ,« inde Dominus compatiens verecundiae Petri, quia cum negaverat, nominatim eum vocavit, dicens: »Dicite discipulis ejus et Petro: Praecedet vos in Galilaeam [45 1Kb] .« Inde Job quasi ex verecundia ait: »Auditu auris audivi te, nunc autem oculus meus videt te, et idcirco me reprehendo et ago poenitentiam in favilla et cinere [46 1Kb] .«---»Paululum cum pertransissem, ait, inveni quem diligit anima mea [47 1Kb] .« Primo enim ivit, secundo transivit, tertio pertransivit. Ivit gemendo pro jactura perditi, transivit lacrymando pro difficultate inveniendi, pertransivit plorando ex verecundia coram facie inventi. Istis dicitur: »Quaerite Dominum, et confirmamini [48 1Kb] .« Inde ait sponsa: »Tenui [Col. 0378B] illum, nec dimittam, donec introducam in domum matris meae [49 1Kb] .« Sic quaerite faciem ejus semper cum mulieribus gementibus, quia a regno differuntur.

Quatuor sunt facies Domini, unde dictum est: »Quatuor facies uni erant, et quatuor pennae uni [50 1Kb] .« Prima est humanae nativitatis, secunda mundanae calamitatis, tertia glorificatae humanitatis, quarta divinae majestatis. In prima fuit sponsus »speciosus forma prae filiis hominum [51 1Kb] ,« in secunda: »Vidimus eum leprosum et percussum a Deo et humiliatum [52 1Kb] ,« in tertia: »Ascendit in coelum formosus in stola sua [53 1Kb] ,« in quarta »desiderant angeli prospicere [54 1Kb] ,« quia »candor est lucis aeternae et speculum sine macula [55 1Kb] .« In prima est quaerendus [Col. 0378C] conformando ad Christi humanitatem, in secunda imitando ejus passionem, in tertia deposito vetere homine teneamus vitae novitatem, in quarta si assidue suspiramus ad videndam Dei majestatem. De prima: »Ostende faciem tuam, et salvi erimus [56 1Kb] .« Haec est facies Joseph de qua dicitur: »Erat Joseph pulchra facie et decorus aspectu [57 1Kb] .« Hanc nos docebat Christus quaerere cum dicebat: »Discite a me quia mitis sum et humilis corde, et invenietis requiem animabus vestris [58 1Kb] .« De secunda dicitur: »Conspuebant in faciem ejus et colaphis eum caeciderunt [59 1Kb] .« Haec fuit facies David, quam immutavit coram Achis rege, et salivae fluebant per barbam ejus [60 1Kb] . Ad hanc imitandam nos invitabat Jesus, cum diceret: »Qui vult venire [Col. 0378D] post me, abneget semetipsum et tollat crucem suam et sequatur me [61 1Kb] .« De tertia in transfiguratione in monte Thabor dictum est: »Erat facies ejus sicut sol, et vestimenta ejus alba sicut nix [62 1Kb] ,« item: »Erat facies ejus euntis in Jerusalem [63 1Kb] .« Haec erat facies Moysi de qua dictum est: Splendida facta est facies Moysi dum respiceret Dominus in eum [63* 1Kb] . In resurrectione enim respexit Dominus in Christum ad hanc quaerendam. Nos invitat Apostolus sic: »Deponentes secundum [Col. 0379A] pristinam conversationem veterem hominem, qui corrumpitur secundum desiderium erroris, induite novum hominem [64 1Kb] , qui renovatur in agnitione Dei secundum imaginem ejus qui creavit illum [64* 1Kb] .« Nam »quomodo Jesus surrexit per gloriam Patris, ita nos in novitate vitae ambulemus [65 1Kb] .«

Quarta facies est divinae majestatis de qua dicitur: »Videbis faciem ejus in nubilo [65* 1Kb] .« Item: »Vidit Joannes angelum descendentem de coelo, et facies ejus sicut sol [66 1Kb] .« Deus enim est »lux vera quae illuminat omnem hominem venientem in hunc mundum [67 1Kb] .« Hanc nobis praedicat Apostolus sic: »Quae sursum sunt quaerite, quae sursum sunt sapite, non quae sunt deorsum [68 1Kb] .« Ecce illae »quatuor facies erant uni:« sequitur: »et quatuor [Col. 0379B] pennae uni,« de quibus sequitur: »Duae pennae singulorum jungebantur, et duae tegebant corpora eorum [69 1Kb] ,« scilicet timor et poenitentia, quia timor inferni et afflictio poenitentiae defendunt corpora a peccatis. Duae quae junguntur spiritus, spes et amor. Primae duae sunt gallinae, duae aliae sunt aquilae. Primae duae a tentationibus obumbrant, aliae duae sursum elevant. De primis: »Scapulis suis obumbrabit tibi, et sub pennis ejus sperabis [70 1Kb] ,« inde: »Quoties volui congregare filios tuos [71 1Kb] ?« de aliis: »Quis dabit mihi pennas sicut columbae, et volabo, et requiescam [72 1Kb] ?« Item: »Sicut aquila provocat ad volandum pullos suos, et super eos volitans [73 1Kb] .« Tu quaeris ejus videre faciem et ipse [Col. 0379C] tuam, inde: »Ostende mihi faciem tuam [74 1Kb] .« Facies ista est conscientia varie affectate. Sicut enim sunt quatuor facies Dei, ita sunt quatuor facies sponsae. Prima respondet primae faciei Christi, ut sicut Christus natus est sine peccato, sic conscientia nostra studeat mundari ab omni peccati inquinamento. Inde Job: »Si abstuleris iniquitatem quae in manu tua est [75 1Kb] ,« etc. Secunda respondet secundae, scilicet patientis Christi prae dolore compatiens, inde: »Intumuit facies nostra a fletu [76 1Kb] .« Tertia respondet tertiae faciei Christi ut in novitate ei adhaerendo, conscientia nostra glorietur. Unde unumquodque eorum coram facie sua ambulabat, non cadentes retrorsum in terram, sicut custodes sepulcri. Quarta facies quartae respondet. Inde de [Col. 0379D] eisdem animalibus [77 1Kb] : »Et facies eorum et pennae eorum extentae desuper erant,« aspiciendo in Deum. Cui assistere, erit tranquillitas, quem intueri erit claritas, quem desiderare erit felicitas, quem videre erit incomparabilis amoenitas. Cum quo vivere, erit aeternitas.


Egredimini, filiae Jerusalem.

[CARD.] Et est verbum Dominae ad adolescentulas. Ac si dicat: Quia propter filias Jerusalem factum est ferculum ad ostensionem Salomonis, ergo, o filiae Jerusalem, egredimini ad videndum, et videte regem Salomonem qui fecit ferculum [Col. 0380A] in diademate, in honore carnis mundae: quo coronavit eum, et ad coronam victoriae praeparavit eum mater sua Virgo, ministrando ei de carne sua carnem mundam in qua diabolum vinceret: quod, inquam, fecit in die desponsationis illius, hoc est in die incarnationis illius, quando in utero Virginis factae sunt nuptiae divinae et humanae naturae sive Christi et Ecclesiae, et in die laetitiae cordis ejus. Dies enim illa qua Christus factus est homo cum hominibus fuit 77 ei dies laetitiae, nam et ipse dicit, per Salomonem: »Et deliciae meae cum filiis hominum [78 1Kb] .« Potest etiam versus iste exponi de matre Synagoga, et de die qua coronavit Christum corona spinea, quo die ratae factae sunt nuptiae Christi et Ecclesiae, quae dies fuit Christo dies [Col. 0380B] laetitiae cordis ejus; nam si carne doluit, corde tamen gaudebat, pro redemptione generis humani. Sequitur:



CAP. IV. Quam pulchra es, amica mea! quam pulchra es et decora! oculi tui columbarum, absque eo quod intrinsecus latet.

[THO.] Quia haec superius exposuimus, ideo non repetimus; sed quia adjunctum est absque eo quod intrinsecus latet. Videamus quomodo superioribus conjungatur. Pulchra est, quia temporalia amplecti dedignatur, et si aliquando in hoc mundo aliquid placet, tamen post concupiscentias suas ire detestatur. Sed multo pulchrius et honestius quod cordis desiderium illibatum retinere conatur, quia aeternae beatitudinis claritatem in mente retinet. [Col. 0380C] »Bibe aquam de citerna tua et in plateis aquas tuas divide,« ait Salomon [79 1Kb] , ubi notatur duplex pulchritudo animae: prima est claritas, secunda est charitas. Prima pertinet ad contemplationem supernorum, secunda ad sollicitudinem exteriorum. Prima est aqua quae cadit de coelo; secunda nascitur de humo, quia exterius derivatur ejus sollicitudo. Exterius enim occupatur circa proximi salutem, circa suam utilitatem, circa Dei honorem. Et ideo secundum istam tertio replicat: Ecce quam pulchra es, amica mea! ecce quam pulchra et decora! Quod alibi in hoc Cantico non fit, et hoc absque eo quod intrinsecus latet, id est illa pulchritudine quae claritas dicitur. Igitur exterius in tribus est [Col. 0380D] pulchra: in sermone, in opere, in disciplinae moderamine. Quatuor sunt quibus pulchra est: in sermone scilicet: in confessione, in oratione, in praedicatione, in Dei laude. De quibus David: »Confitemini Domino et invocate nomen ejus, annuntiate inter gentes opera ejus. Cantate ei et psallite ei, narrate omnia mirabilia ejus [80 1Kb] .« Pulchra est etiam in opere poenitentiae, in opere misericordiae, in opere pietatis. De primo: »Poenitentiam agite [81 1Kb] ;« de secundo: »Date eleemosynam et omnia munda sunt vobis [82 1Kb] ;« de tertio: »Honora Dominum de tua substantia [83 1Kb] .« Pulchra est quoque in disciplinae [Col. 0381A] moderamine, unde Job: »Si quando ridebam ad eos, non credebant, et lux vultus mei non cadebat in terram [84 1Kb] .« Haec pulchritudo est absque eo quod intrinsecus latet. Quidam vero male latent, sicut de servo qui abscondit pecuniam domini sui in sudario [85 1Kb] . Quidam vero bene latent, et hoc tribus de causis. Primus enim qui abscondit, timet a sagitta volante in die [86 1Kb] vulnerari; secundus timet sanctum dare canibus et margaritas spargere ante porcos [87 1Kb] , ne videat pedibus conculcari; tertius videt ineffabilia, quae non licet homini loqui [88 1Kb] . Primus propter infirmitatem, secundus propter rei aestimationem, tertius propter incomprehensibilitatem. Primus timet ne vanitas ei aliquid subripiat; secundus ne propter vasa immunda res [Col. 0381B] vilior fiat; tertius timet praesumere magna ne deficiat. Primo dicitur: »Ne acquiescas, si te lactaverint peccatores [89 1Kb] ;« secundus dicit: »Quia indignos vos fecistis verbo Dei, ecce convertimur ad gentes [90 1Kb] ;« tertius dicit: »Secretum regis abscondere bonum est [91 1Kb] .« Primus sollicitus est a fructibus suis auferre praeputium, secundus dubitat in utres veteres ponere vinum novum, tertius solus ascendit in montem Sinai ad Dominum. De primo, qui sollicitus est auferre praeputium, dicitur in lege: »Cum intraveritis in terram quam Dominus daturus est vobis, et plantaveritis in ea ligna pomifera, auferetis praeputia ab eis. Quarto anno consecrabitis ea laudabili Domino. Quinto anno vescemini ab eis [91* 1Kb] .« Terra est cor nostrum. [Col. 0381C] Primo anno terram ingredimur, quando cor nostrum ad bene operandum consulimus. Secundo anno ligna pomifera plantamus, quando virtutes in corde locamus. Unde postmodum fructus operum colligimus. Tertio anno praeputia auferimus, quando vanae gloriae excrementa ab operibus nostris removemus. Quarto anno laudabili Domino consecramus, quando de collectis bonis ei gratias referimus. Quinto anno ex eis vescimur, quando de eis in conscientia nostra delectamur. Secundus in utres veteres timet vinum novum ponere [92 1Kb] , id est superiorum saporem peccatoribus qui sunt vasa immunda, aperire. Sunt enim vasa irae, sunt utres veteres, id est inveterati in malitia. His dicit Apostolus: »Expurgate vetus fermentum, ut sitis nova [Col. 0381D] conspersio sicut estis azymi [92* 1Kb] .« Hi sunt indigni. Sunt et lutea et lignea. Lutea sunt carnales; lignea temporalibus nimis inhiantes. Et hi a sacrificiis excluduntur, qui minoribns egent. Unde Apostolus: »Lac vobis potum dedi, non escam, tanquam carnalibus [93 1Kb] .« Sunt et vasa aenea: scilicet qui solis venialibus laborant. De primis dicitur quia confringantur scilicet per poenitentiam, quia sunt in contumeliam. Aeneum vero confricabitur per levem aliquam satisfactionem, et sic in sacrificiis [Col. 0382A] erunt ad usum. Sunt et argentea, scilicet innocentes qui admittuntur, quia sunt in honorem. Sunt et aurea, scilicet perfecti sapientia. De quibus Apostolus: »Sapientiam loquimur inter perfectos [94 1Kb] .«---»Non solum in magna domo vasa aurea et argentea, sed lignea et lutea [94* 1Kb] .« Tertius solus ascendit in montem Sinai ad Dominum, scilicet habens cor suum ad Deum elevatum. Cor enim ejus est terra elevata ad Deum, unde in lege: »Terra ista non est sicut terra Aegypti,« quia non est terra tenebrosa in qua in morem horti aquae ducuntur irriguae, scilicet de terra, quae sunt carnales appetitus, sed »montuosa est,« quia sursum elevata et campestris, id est sine vitiorum spinis, »de coelo exspectans pluviam [95 1Kb] ,« scilicet [Col. 0382B] voluntariam, quam segregavit Deus haereditati suae [95* 1Kb] , id est devotio et gratia. »Et Dominus invisit eam semper,« supernarum rerum dulcedine; »et oculi ejus sunt super eam a principio anni usque ad finem [96 1Kb] ,« quia »oculi Domini super justos [97 1Kb] ,« ut delectetur in eis, et ipsi in eum aspicientes simpliciter, ut subjungatur: Oculi tui columbarum, etc. Hanc Domini visitationem praedixit propheta sic: »Adducet Dominus ventum urentem de deserto ascendentem, et siccabit venas mortis et desolabit fontem ejus, et diripiet thesaurum omnis vasis desiderabilis [98-99 1Kb] .« Haec visitatio quam necessaria erat ut mundum turbatum mitigaret. Vidit enim Daniel [100 1Kb] quatuor ventos coeli pugnantes in mari magno. Primus est ventus [Col. 0382C] turbinis, secundus ventus concutiens, tertius ventus roris, quartus est ventus urens. Primus est culpae et poenae et ignorantiae in volito, secundus irruens de peccato, tertius Christi incarnatio, quartus Verbi incarnati charitas et operatio. Primus genus humanum inficit, sub secundo pusillanimis deficit, in tertio fortis proficit, quartus dissipata reficit. Primus est aquilo a septentrione, scilicet a quiete longe; secundus zephyrus ab occidente, scilicet zelo ferus; tertius ab oriente eurus, ab eo quod est bonum et forans quasi rorans usta; quartus a meridie, scilicet auster aquilonis uredinem sternens. Primus adducit turbinem, nubem et ignem, inde: »Ventus turbinis veniebat ab aquilone, et nubes magna, et ignis [Col. 0382D] involvens [1 1Kb] .« Turbo est peccati confusio, nubes intelligentiae obscuratio, ignis calamitatis afflictio. Per primum homo a Deo recessit, per secundum Deum non intellexit, per tertium in terra languescit. De primo: »Confusi sunt quoniam Deus sprevit eos [2 1Kb] .«---»Dereliquit, ait, Deum factorem suum, et recessit a Deo salutari suo [3 1Kb] .« Miser Adam, Deum qui te genuit dereliquisti, et oblitus es Dei creatoris tui. Per secundum: »Obliti sunt Domini qui salvavit eos [4 1Kb] .«---»Homo enim cum in [Col. 0383A] honore esset, non intellexit, factus est sicut equus et mulus, quibus non est intellectus [5 1Kb] .« Et ideo »nescierunt neque intellexerunt, in tenebris ambulant [5* 1Kb] .« Itaque ad tertium sunt devoluti, quia »homo ad laborem nascitur et avis ad volandum [6 1Kb] ;« unde«: »In sudore vultus tui vesceris pane tuo [6* 1Kb] .« Inde clamat David: »Tribulationem et dolorem inveni, et nomen Domini invocavi [7 1Kb] .« Sed ut nobis subveniret Deus de medio ejus quasi species electri, hoc est de medio ignis, scilicet Christus in divinitate et humanitate. Iste est gladius versatilis et igneus ante fores paradisi [8 1Kb] ; istae sunt vineae mortis per quas venit mors. Sequitur ventus concutiens, scilicet zephyrus zelo ferus, inde in Job: »Venit ventus a regione deserti et concussit quatuor [Col. 0383B] angulos domus, quae corruit et oppressit liberos« Job [9 1Kb] . Habet Ecclesia, quae est domus nostra quatuor angulos. Primus est justitia proficiens, secundus veritas erudiens, tertius charitas inflammans, quartus disciplina coarctans. Per primum ad coelum ascenditur, per secundum praemium cognoscitur, per tertium cognitum diligitur, per quartum via custoditur. De primo: »Viam justificationum tuarum instrue me, et dirige me in viam justitiae [10 1Kb] .« De qua, »unumquodque eorum coram facie sua ambulabat [11 1Kb] .« De secundo: »Domine, quis habitabit in tabernaculo tuo? Qui loquitur, ait, veritatem in corde suo, qui non egit dolum in lingua sua [12 1Kb] ;« et: »Ego sum via, [Col. 0383C] veritas et vita [13 1Kb] .« De tertio dicitur: »Deus charitas est, et qui manet in charitate, in Deo manet, et Deus in eo [14 1Kb] .« In hoc habitamus si vivimus »in charitate radicati et fundati [15 1Kb] .« De quarto: »Fili, audi disciplinam patris tui, et ne dimittas legem matris tuae, ut addatur gratia capiti tuo [16 1Kb] .« Ecce domus quadrangula. Audi quatuor angulos: »Qui ambulat in justitiis,« ecce primum. »Et loquitur veritatem,« ecce secundum. »Qui projicit avaritiam et calumniam, et excutit manus suas ab omni munere,« ecce tertium. »Qui obturat aures suas ne audiat sanguinem, et claudit oculos suos ne videat malum [17-18 1Kb] ,« ecce quartum. Primum angulum concutit ventus per teporis vitium, secundum per mendacium, tertium per avaritiam et odium, [Col. 0383D] quartum per evagationem sensuum. De tepore dicitur angelo Laodiciae: »Quia tepidus es, incipiam te evomere de ore meo [19 1Kb] .« Audi angulum veritatis concussum: »In veritate non stetit [19* 1Kb] , et: »Perdes omnes qui loquuntur mendacium [20 1Kb] .« Tertium concutit quando charitas deserit, inde in Apocalypsi: »Habeo aliquid adversum te, quia deseruisti primam charitatem [21 1Kb] .« Quartum concutit angulum quando disciplinam dissipat, inde Salomon: »Mane consurgent et non invenient me, eo quod exosam habuerunt disciplinam [22 1Kb] .« Ecce de [Col. 0384A] domo justi. Facta est fornax Babylonis. Sed veniens angelus facit medium fornacis quasi ventum roris stantem. Ideo ait Isaias: »Rorate coeli, desuper et nubes pluant justum, aperiatur terra et germinet Salvatorem [23 1Kb] .« Christus est ros de coelo, pluvia de nube, germen de terra. Ros lingens, pluvia infundens, germen procedens. Ros de coelo, scilicet de dulciflua veniens Patris serenitate, pluvia de nube infundens Virginem serena fecunditate; germen procedens de thalamo Virginis nascens in assumpta humanitate. Sed nota. Coelum rorat, nubes pluit, terra germinat. Coelum reconciliatorem, nubes justum, terra salvatorem. Coelum est sedes majestatis, nubes obscuritas propheticae annuntiationis, terra uterus virginis. De reconciliatore dicitur: [Col. 0384B] »Advocatum habemus apud Patrem Jesum Christum, justum, qui factus est propitiatio pro peccatis nostris [24 1Kb] .« De Justo: »Videbit gens Justum tuum,« etc. De Salvatore: »Salvatorem exspectamus Dominum nostrum Jesum Christum [24* 1Kb] .« A primo formamur, secundo conformamur, per tertium reformamur. Formamur ad imaginem Dei, conformamur imagini Christi crucifixi, reformabimur ad imaginem Christi glorificati. De primo: »Formavit Deus hominem ad imaginem et similitudinem suam [25 1Kb] ;« de secundo: »Quos praescivit et praedestinavit conformes fieri imaginis Filii sui [26 1Kb] ;« de tertio: »Reformabit corpus humilitatis nostrae configuratum corpori claritatis suae [27 1Kb] .« [Col. 0384C] Isti sunt tres viri de quibus ait Samuel ad Saul. »Cum veneris ad quercum Thabor, invenies tres viros, unus portans tres hoedos, alter tres tortas panis, tertius lagenam vini [28 1Kb] .« Primus »siccabit venas mortis,« secundus »desolabit fontem ejus,« tertius »diripiet thesaurum omnis vasis desiderabilis [29 1Kb] .« Thabor dicitur veniens lumen, scilicet Christus, ad cujus quercum venimus cum ea quae operatus est in cruce cum eo amplectimur. Primus ergo haedus sanat culpam originalem, secundus culpam actualem, tertius miseriam temporalem. Isti enim sunt tres venae mortis: primus in annuntiatione 78 Samsonis immolatur, secundus cum agno paschali occiditur, tertius nunquam se accepisse a patre frater filii prodigi causatur. De primo ait Manue ad [Col. 0384D] angelum: »Exspecta hic donec faciam tibi hoedum de capris [30 1Kb] .« Samson dicitur sol eorum, id est Christus qui natus est in similitudinem carnis peccati [30* 1Kb] , et sic a culpa originali nos purgavit. De secundo dicitur: »Juxta quem ritum tolletis et hoedum [31 1Kb] .« Innocens enim tanquam reus est occisus, et sic a miseria temporali genus humanum liberavit. De secundo dicitur: »Nunquam dedisti mihi hoedum, ut cum amicis meis epuler [32 1Kb] .« Ipse enim cum peccatoribus conversatus est, ut a culpa actuali eos detraheret, et eis epulum doctrinae contulit. [Col. 0385A] Ecce nos Patri reconcilians siccavit venas mortis. Secundus affert tres panes per quos desolabit fontem mortis: hominis enim refectio est, diaboli desolatio.

Primus panis est eucharistiae, secundus doctrinae, tertius refectionis angelicae. Primus vivificat, secundus confirmat, tertius beatificat. Vivificat a peccato, confirmat in bono, beatificat in regno. De primo: »Panis quem ego dabo, caro mea est pro mundi vita [33 1Kb] .« Et: »Ego sum panis vivus qui de coelo descendi et do vitam mundo [34 1Kb] .« De secundo: »Panis cor hominis confirmat [35 1Kb] .« In fortitudine hujus panis ivit Elias usque ad montem Dei Oreb [35* 1Kb] . De tertio: »Beatus qui manducabit panem in regno coelorum [36 1Kb] .« De iis dicitur: »Amice, commoda mihi tres panes [37 1Kb] ,« et: »Qui habitatis terram austri, [Col. 0385B] occurrite cum panibus fugienti [38 1Kb] .« Tertius dat vinum laetitiae, quo diripiet thesaurum omnis vasis desiderabilis [39 1Kb] , quia in resurectionis Christi laetitia qui tenebantur in inferno justi reversi sunt a miseria. Sed triplex est haec miseria. Primum purgat, secundum inebriat, tertium laetificat. Primum purgat a sorde peccati, secundum inebriat amore Dei, tertium laetificat gaudio coeli. Primum Samaritanus infundit a latronibus vulnerato, secundo inebriatus est Noe, et denudatus in tabernaculo, tertium obtulit Melchisedech Abrahae revertenti a praelio. De primo: »Lavabit in vino stolam suam et in sanguine uvae pallium suum [40 1Kb] .« De secundo: »Introduxit me rex in cellam vinariam [41 1Kb] ,« et: [Col. 0385C] »Comedite, amici, et inebriamini, charissimi [42 1Kb] .« De tertio: »Ut educas panem de terra, et vinum laetificet cor hominis [43 1Kb] .« Primum confert nobis honestatem, secundum odorem, tertium honorem. Honestatem vitae religiosae, odorem vitae famosae, honorem vitae gloriosae. Propter primum ait Apostolus: »Sobrie et juste et pie vivamus in hoc saeculo [44 1Kb] .« Et item: »Sicut in die, honeste ambulemus [45 1Kb] .« De secundo idem: »Aspiciamus in auctorem fidei, et consummatorem Jesum, qui proposito sibi gaudio crucem sustinuit [46 1Kb] ,« ut dicamus: »Christi bonus odor sumus Deo [47 1Kb] .« De tertio: »Si quis mihi ministraverit, honorificabit eum Pater meus [48 1Kb] .« De his tribus ait Sapientia: »Ego quasi vitis fructificavi suavitatem odoris, et flores mei fructus [Col. 0385D] honoris et honestatis [49 1Kb] .« Hic est ventus roris, scilicet Eurus bene rorans usta. Sequitur ventus urens, scilicet auster, Verbi incarnati. Christus enim charitate sua nos ussit. Primo peccati vetustatem delevit, secundo hortum cordis virtutum fructum fecundavit, tertio a torrente nostrae mortalitatis nos liberavit. Hic est auster qui juxta primum dicitur, aquilonis uredinem sternens. Inde apud Job: »Plumescit accipiter, expandens alas suas ad austrum [50 1Kb] .« Juxta secundum dicitur. Auster [Col. 0386A] augens semina terrae. Inde: »Surge, aquilo, et veni, auster, et perfia hortum meum et fluent aromata illius [51 1Kb] .« Juxta tertium dicitur: Auster auras temperans. Inde: »Everte, Domine, captivitatem nostram, sicut torrens in austro [52 1Kb] .« De torrente hujus mortalitatis transferas vasa, id est sanctos ad regnum felicitatis. Amen.


Quam pulchra es, amica mea, quam pulchra es!

[CARD.] In hoc autem capite, circa laudes matris insistit filius, et eam multiplici laude commendat. Dicit ergo: Quam pulchra es, amica mea, in illis virtutibus quae coronant animam; quam pulchra es quoque in iis quae venustant animam. Postea laudat eam per partes, dicens:


Oculi tui columbarum, capilli tui sicut grex caprarum, quae ascenderunt de monte Galaath.

[Col. 0386B] [THO.] Sicut per oculos praedicatores intelliguntur, quia caeteris viam ostendunt: ita per capillos oculi designantur, quia et ipsi Ecclesiae ornamentum tribuunt. Bene autem capilli sponsae capris comparantur, quia dum praecepta legis attendentes coelestia contemplantur, munda sunt animalia et in altis pascuntur. Galaath vero acervus testimonii interpretatur per quem multitudinem martyrum intelligimus qui passione sua Christo testimonium perhibuerunt. Grex ergo iste de monte Galaath ascendit, quia eo magis se ad aeterna suspendunt, quo fortius sanctos martyres testimonium perhibuisse sciunt. Caput nostrum est anima; capilli cogitationes, quibus ornatur caput. Capra tria habet [Col. 0386C] propter quae capillis comparatur. Foetet in arduis, quaerens pascua ascendit, acute videt. Et haec secundum tria genera cogitationum. Sunt enim cogitationes de temporalibus, sunt et de spiritualibus, sunt et de coelestibus. Primae per fetorem, secundae per arduum, tertiae per visum acutum designantur. Coelestes enim superbia annihilantur, spirituales voluptate maculantur, temporales pulvere fuscantur. Sic enim quinque coelestes sunt, ad occasionem interitus, spirituales ad occasionem defectus, temporales ad occasionem provectus. Interitus gehennae, defectus gratiae, provectus vitae. Primi capilli sunt Absalonis, per quos periit [53 1Kb] . Secundi Samsonis, quos per voluptatem amisit [54 1Kb] , tertii Joseph, quos egrediens de carcere totondit [54* 1Kb] , quia [Col. 0386D] forsitan pulvere carceris erant fuscati. Quae ascendunt, inquit, de Galaath. Quidam ascendunt in montem Gelboe, qui interpretatur lubricum, et ibi moriuntur superbi sicut Absalon: hic pretiosos habet capillos, scilicet cogitationes de coelestibus. Sed quia inde superbivit, periit. Capillos enim superbiae in altum levavit, et in quercu obstinationis pependit, quercus enim dura est; adveniens Joab, id est diabolus, tribus lanceis cor ejus perforavit, his scilicet: primo contemnit proximum, secundo exaltat [Col. 0387A] se ipsum, tertio obliviscitur Deum. Samson a spiritualium cogitationum gratia defecit, dum delectatur jacens in gremio Dalilae [55 1Kb] . Nam Philisthim, id est diaboli septem cordunculas capitis ejus, id est septiformem gratiam Spiritus sancti, abraserunt. Joseph vero, etsi in carcere pulverem levem cogitando de temporalibus capillis abstersit, egrediens caput totundit; et sic accedens ad servitutem Dei cogitationes illas evacuavit, et sic accedens profecit. Quidam descendunt de monte Galaad, quod dicitur acervus testimonii, ut Joseph. Quidam descendunt, quidam ascendunt in montem Gelboe. Audi ascensum justum: »Meus est Galaad,« id est acervans peccata sua in confessione, »et meus est Manasses [55* 1Kb] ,« scilicet qui concupiscentias dat oblivioni, [Col. 0387B] quia Manasses oblivio dicitur, et Ephraim fortitudo capitis mei.« Ephraim sanctificatio dicitur. Nam post oblivionem bene ad fructum virtutum ascenditur. »Juda, inquit, rex meus [56 1Kb] ,« quia confessio, quod sonat Judas. nos regit utpote necessaria in omnibus. Audi descensum de Galgala: »Ascendunt ad coelos« per contemplationem, dum habent gratiam: qua perdita »descendunt usque ad abyssos,« quia de claritate in Dei oblivionem, et quomodo, sequar. »Anima eorum in malis tabescebat [57 1Kb] ,« venenosa tabo nequitiae. »Turbati sunt« affluentium vitiorum confusione, »et moti sunt sicut ebrius [58 1Kb] ,« nullam tenentes certitudinem viae, id est disciplinae. »Et omnis sapientia eorum devorata est [59 1Kb] ,« quia commutatur sapor coelestis pro sapientia [Col. 0387C] carnis. Ecce hi cadunt in defectum, sed »clamaverunt ad Dominum cum contribularentur, et de necessitatibus eripuit eos [60 1Kb] .« Audi quomodo ascendunt in montem Gelboe: »Ascendam, inquit Satanas, super altitudinem nubium, similis ero Altissimo [61 1Kb] .« Sed devenit sic ascendendo in interitum aeternum. Sed non praetereundum quod Laban qui dicitur dealbatio, id est mundus, Jacob, id est supplantationem vitiorum, in hoc monte deprehendit. Sed cum nihil de suo inveniat apud eum, percutiunt foedus invicem se non esse transituros ad se invicem, et in testimonium pacti acervum lapidum ponunt, unum nomen acceptabile. Lapis iste est Christus [62 1Kb] , sed plures ibi dicuntur poni propter multa in quibus habemus Christi testimonium. [Col. 0387D] In tribus enim montibus ascendit Christus, unde triplex dedit nobis testimonium: primum de contemptu mundanorum, secundum de gloria resurgentium corporum, tertium de gloria angelorum. Ascendit enim in montem, unde diabolus ostendit ei omnia regna mundi [63 1Kb] quae contempsit. Secundo ascendit in montem Thabor [64 1Kb] , quod interpretatur veniens lumen, et ibi se coram discipulis suis transfiguravit, ostendens futuram gloriam resurrectionis. Tertio de monte Oliveti [Col. 0388A] ad Patrem ascendit [65 1Kb] , quia per amorem sumus ascensuri, ibi refulsit facies ejus sicut sol. Sunt enim quatuor ejus facies, unde dicitur: »Quatuor facies uni et quatuor pennae uni [66 1Kb] .« Prima est humanae nativitatis, secunda mundanae calamitatis, tertia glorificatae humanitatis, quarta divinae majestatis. In prima fuit »speciosus forma prae filiis hominum [67 1Kb] ;« in secunda, »vidimus eum leprosum et percussum a Deo et humiliatum [68 1Kb] ;« in tertia »ascendit in coelum formosus in stola sua [69 1Kb] ;« in quarta »desiderant angeli prospicere [70 1Kb] ,« quia »splendor est lucis aeternae et speculum sine macula [71 1Kb] .« In prima est quaerendus conformando ad Christi humilitatem; in secunda imitando ejus passionem; in tertia, deposito veteri homine, teneamus [Col. 0388B] vitae novitatem; in quarta si assidue suspiramus ad videndam supernam majestatem. De prima: »Ostende faciem tuam et salvi erimus [72 1Kb] ,« Haec est facies Joseph, unde »erat Joseph pulchra facie et decorus aspectu [73 1Kb] .« Hanc nos docebat Christus quaerere sic: »Discite a me quia mitis sum et humilis corde [74 1Kb] .« De secunda dicitur: »Conspuebant in faciem ejus [75 1Kb] .« Haec fuit facies David quam immutavit coram Achis rege [76 1Kb] . De tertia: »Transfiguratus est in monte Thabor: erat facies ejus sicut sol [77 1Kb] .« Item: »Erat facies ejus euntis in Hierusalem [78 1Kb] :« haec fuit facies Moysi. De qua splendida facta est facies Moysi dum respiceret Dominus in eum. De quarta dicit Eliu: »Videbis faciem ejus in jubilo [79 1Kb] .« Pro hac vidit Joannes [Col. 0388C] »angelum descendentem de coelo, et erat facies ejus sicut sol [80 1Kb] .« Item sicut sunt quatuor facies sponsi, sic sunt quatuor facies sponsae, id est quatuor affectiones conscientiae. Prima respondet primae Christi ut cum ipso humiliemur. De qua Job: »Si abstuleris iniquitatem quae in manu tua est, etc., tunc levare poteris faciem tuam absque macula [81 1Kb] .« Secunda respondet secundae, ut patienti Christo prae dolore compatiamur; unde: »Intumuit facies mea a fletu [82 1Kb] .« Tertia tertiae respondet, si glorificato Christo adhaerentes, in novitate vitae ambulemus [82* 1Kb] et in eo nostra glorietur conscientia, et sequentes eum non respiciamus; inde de animalibus dicitur: »Unumquodque eorum coram facie sua ambulabat [83 1Kb] .« Quarta respondet quartae, si Dei [Col. 0388D] faciem in regno videre desideramus, inde de eisdem dicitur: »Et facies eorum et pennae eorum extentae desuper erant [84 1Kb] .«


Dentes tui sicut grex tonsarum quae ascenderunt de lavacro.

[THO.] Sicut in capillis Ecclesiae populi fragilioribus adhuc dediti, sic perfectiores ad regendam Ecclesiam apti designantur dentibus, quia illi numerositate, isti praestant firmitate. Isti intus verbo reficiunt, illi Ecclesiam bonis operibus [Col. 0389A] ornant. Dens erat Petrus cum ei dicebatur: »Surge, macta et manduca [85 1Kb] .« Et idem superius dicti sunt oculi quia secreta Ecclesiae vident prae caeteris. Dentes quia improbos verbo veritatis corripiunt: et ad sanctae Ecclesiae membra reducunt, dentes sunt, quia panem doctrinae debilioribus parant. Hi dentes gregi tonsarum quae ascenderunt de lavacro comparantur, quia et baptismi fonte sunt mundati, et facultatum suarum sunt abjectione nudati. Sunt dentes serpentum, et sunt dentes ovium; hi venenati mordent ut occidant, illi blande premunt ut vivificent. De quibus dictum est in Apocalypsi, quia draco quem vidit Joannes in ore habebat tres ordines dentium [86 1Kb] . Sic enim distingui solent: Dentium alii sunt morsorii, alii canini, alii maxillares [Col. 0389B] vel molares. Primi mordent, secundi lacerant, tertii ruminant. Mordent verbo, lacerant facto, ruminant odio. 79 Mordent blasphemia, contumelia, dura increpatione, lacerant detractione, ruminant nocendi machinatione. Mordent ut confundant, lacerant ut bona eorum minuant. Ruminant ut nocendi opportunitatem quaerant, ut confundant, et sic ratione destituantur; minuunt bona, ut sic viles habeantur, quaerunt opportunitatem, ut omnino deleantur. His dentibus usi sunt Judaei in Stephanum, quando stridebant dentibus in eum. »Filii hominum, dentes eorum arma et sagittae, et lingua eorum gladius acutus [87 1Kb] .« Quibus etiam usi sunt in Christum et mordebant eum, dicentes: »Daemonium habes [88 1Kb] .« Lacerabant cum dicebant: »Non est [Col. 0389C] hic homo a Deo qui Sabbatum non custodit [89 1Kb] .« Ruminabant, quia collegerunt pontifices et Pharisaei concilium dicentes: »Quid facimus quia hic homo multa signa facit [90 1Kb] ?« De primis ait Apostolus: »Si mordetis et comeditis, videte ne ab invicem consumamini [91 1Kb] .« De aliis Job: »Conterebam, inquit, molas iniqui, et de dentibus ejus auferebam praedam [92 1Kb] .« Dentes ovium et ipsi mordent, lacerant et ruminant. Mordent increpatione, lacerant comminatione, ruminant eruditione. Increpatione vitiorum, comminatione infernalium poenarum, eruditione coelestium beatitudinum. Isti sunt dentes mandibulae asini [93 1Kb] , in qua Samson qui interpretatur sol eorum, id est Christus qui est Sol justitiae, [Col. 0389D] occidit Philisthiim, qui interpretatur duplex ruina, vel potione torquens, scilicet daemones, qui dentes, scilicet doctores, sunt sicut oves quae ascenderunt de lavacro, quia prius se ipsos laverunt, deinde aliis praedicaverunt.

Septem modis fit istud lavacrum. Lavantur enim peccata baptismo, poenitentia, eucharistia, martyrio, eleemosynam dando, peccatorem convertendo, quod in se commissum est remittendo. Sunt et dentes molares, sensus interiores, quibus ruminamus, id est distinguimus actus nostros et mores, scilicet [Col. 0390A] quid sit bonum, quid malum, quid verum vel falsum, quid commodum vel incommodum. De quibus in Levitico, de holocaustis bonis instruimur: »Detracta, inquit, pelle,« id est non gloriando in ejus conversione exteriori, »artus in frusta concident,« id est discernent: »supponent ignem« charitatis, »composita ante strue lignorum,« id est sanctarum cogitationum quae ignem amoris nutriunt, sicut ligna; »ordinabunt membra, quae caesa sunt desuper [94-96 1Kb] ,« id est opera distincta in cogitationibus charitativis. De iis Jeremias: »Confregit ad numerum dentes meos [97 1Kb] .« De his etiam dictum est quod Moyses non mutavit dentes [97* 1Kb] , quia semper actus suos discutiebat. Audi dentes ruminantes. Revolvunt intra se peccata sua et aliena, praeterita, [Col. 0390B] praesentia et futura, ut praeteritis satisfaciant, de praesentibus se explicent, de futuris caveant. In his debet praecedere circumspectio, sequi ratio, subsequi deliberatio. Circumspectio praeponit negotium, ratio facit judicium, deliberatio apponit consilium. Circumspectioni dicitur: »Si nosmetipsos dijudicaremus, non utique judicaremur [98 1Kb] .« Deliberationi dicitur: »Omnia fac cum consilio, et post factum non poenitebis [99 1Kb] .« His respondet circumspectio. »Recogitabo tibi omnes annos meos in amaritudine animae meae [100 1Kb] .« Et ratio: »Feci judicium et justitiam [1 1Kb] .« Et deliberatio: »Quid retribuam Domino pro omnibus quae retribuit mihi [2 1Kb] ?« Ista ruminantes et sibi et aliis dentes isti sunt, quasi grex tonsarum quae vellera sua in tonsione deponunt, qui [Col. 0390C] similiter deponunt veterem conversationem, quasi tonsae vellus. Notandum autem quod dentes isti sunt praedicatores pro Ecclesia. Primo tondentur, secundo tunduntur, tertio tenduntnr. Tondentur in relinquenda vetere conversatione, tunduntur mundana persecutione, tenduntur infatigabili longanimitate. Tondentur juxta sententiam apostoli Petri: »Deponentes omnem malitiam et omnem dolum et simulationes et invidias, sicut modo geniti infantes rationabile sine dolo lac concupiscite, ut in eo crescatis in salutem [3 1Kb] .« Tunduntur cum tribus pueris in camino ignis, sed consolationem habent, quia angelus Domini facit medium fornacis [4 1Kb] , etc. Tenduntur cum Jacob cui videbantur dies pauci, [Col. 0390D] propter amoris magnitudinem [5 1Kb] . Sumamus ab imo exemplum. Paulus tondebatur cum relinquebat pristinam conversationem, substantiam temporalem, cognationem. Audi conversationem. Paulus ait: »Fui blasphemus et persecutor, sed misericordiam consecutus sum [6 1Kb] .« Audi substantiam temporalem: »Quae fuerunt mihi lucra facta sunt mihi detrimenta, propter Christum, propter quem omnia detrimenta feci et arbitratus sum ut stercora, ut Christum lucrifacerem [7 1Kb] .« Audi derelictam cognationem: »Paulus autem magis convalescebat et [Col. 0391A] confortabat Judaeos [8 1Kb] ,« ex quibus natus erat. Haec tria sunt quibus impeditus erat Lazarus in tumulo ne resurgeret [9 1Kb] . Erat enim institis pedes et manus ligatus, sudario involutus, lapide coopertus. Institis, id est amore temporalium bonorum, ne ea erogaret. Sudario, id est amore carnalium amicorum ne ab eis recederet. Lapide induratae conversationis, ut obstinatus remaneret. Ecce quo tondentur magistri, sequitur ut tendantur et intendantur. Propter primum dixerunt apostoli ad Jesum: »Ecce nos reliquimus omnia,« propter secundum, »et secuti sumus te« per passiones et multas tribulationes; »propter tertium, quid ergo erit nobis [10 1Kb] ?« Ac si dicerent: Per longanimitatem pro his exspectamus a te praemium. Audi ergo quomodo tundebatur [Col. 0391B] Paulus. Tondebatur verbo, tundebatur periculo, tendebatur flagello. Verbo irrisionis, periculo timoris, flagello passionis. Nonne verbum irrisionis erat: »Paule, multae litterae te deduxerunt ad insaniam [11 1Kb] .« De periculo ipse ait: »Periculum in mari, periculum in falsis fratribus,« etc; audi tunsionem flagelli: »Ter virgis caesus sum, semel lapidatus sum, ter naufragium feci [12 1Kb] .« Ecce quomodo tusus, audi quomodo tensus. Tensus est in longanimi oratione, in portando suam infirmitatem; tensus in continua persecutione, tensus in praemiorum exspectatione. De primo: »Datus est mihi angelus Satanae, qui me colaphizet, propter quod ter Dominum rogavi [13 1Kb] .« Et sequitur: »Libenter gloriabor in infirmitatibus meis [14 1Kb] .« Inde nos admonebat [Col. 0391C] sine intermissione orare [15 1Kb] . Audi quomodo tensus est in persecutione. »Quis nos separabit, ait, a charitate Christi? Tribulatio, an angustia [16 1Kb] ,« etc. Audi tensum in exspectatione. »Sed quae non videmus speramus, per patientiam exspectamus [16* 1Kb] .« Non solus autem, sed similiter tendebantur patres antiqui, tenduntur et moderni, tenduntur universi. Primi, quia exspectabant adventum primum Christi, secundi secundum, tertii tertium. Primi ut eos ab inferno liberaret, secundi ut eos a peccatis absolveret, tertii ut in regno eos glorificaret. De primo gaudebat David quasi jam factum esset, dicens: »Exspectans exspectavi Dominum et intendit mihi, et eduxit me de lacu miseriae et de luto faecis [Col. 0391D] [17 1Kb] .« Unde et alius propheta ait: »Si moram fecerit, exspecta eum, quia veniens veniet et non tardabit [18 1Kb] .« De secundis dicitur: »Tibi peccavimus, exspectatio Israel, et salvator eorum in tribulationis tempore [19 1Kb] .« Et illud: »Domine, miserere nostri; te enim exspectavimus, esto brachium nostrum in mane, et salus nostra in tempore tribulationis [20 1Kb] .« Pro tertiis ait Jacob: »Salutare tuum exspectabo, Domine [21 1Kb] .« Et Jeremias: »Bonum est praestolari cum silentio Salutare Dei [22 1Kb] .« Ecce isti sunt grex tonsarum, grex tunsarum, grex tensarum. Sequitur: Quae ascenderunt de lavacro. [Col. 0392A] Quatuor sunt lavacra de quibus ascendimus; primum est baptismatis, secundum Dominici sanguinis, tertium confessionis, quartum superni fontis. Primum lavat, secundum liberat, tertium relevat, quartum reformat. Lavat a peccato, liberat ab inferno, relevat a lapsu quotidiano, reformat liberans a miseria quae est in hoc exsilio. Juxta haec quatuor, quatuor assignamus interpretationes huic nomini lavacrum: juxta primum dicitur lavacrum lavans crimen, juxta secundum dicitur lavacrum lavans cruore, juxta tertium dicitur lavacrum lavans crudos, juxta quartum dicitur lavacrum lavans cruciatus. De primo ait propheta: »Erit fons patens domus David in ablutionem peccatoris et menstruatae [23 1Kb] ,« de secundo: »In sanguine testamenti [Col. 0392B] tui redemisti vinctos tuos de lacu in quo non erat aqua [24 1Kb] ,« de tertio Jeremias: »Quis dabit capiti meo aquas et oculis meis fontem lacrymarum, et plorabo super interfectos populi mei [25 1Kb] ?« Haec enim est lacrymosa confessio, de qua dicitur: »Confitemini alterutrum peccata vestra [26 1Kb] ,« et item: »Qui baptizatur a mortuo si iterum tetigerit mortuum, quid prodest lavatio illa [27 1Kb] ?« Inde et Christus: »Qui mundus est, non indiget nisi ut pedes lavet, sed est mundus totus [28 1Kb] .« Ac si diceret: Loti estis in baptismate et ideo mundi. Sed quia sine peccato, saltem cogitationum, non potestis vivere, necesse habetis pedes vestros, id est affectus, quotidie in confessione lavari. »Septies enim cadit justus [29 1Kb] ,« sed per hanc fortior resurgit. [Col. 0392C] Quartum lavacrum dicitur fons hortorum, puteus aquarum viventium quae fluunt impetu de Libano [30 1Kb] .« Et Sedulius:

   Fonte superno
Laetificata seges, spinis mundatur ademptis.
De primo itaque ascendit homo mundior, de secundo securior, de tertio fortior, ad quartum ascendit gloriosior. In primo itaque sunt quatuor effectus. Relaxat culpam, remittit poenam, fomitem peccati debilitat, gratiam donat. Ista figurata sunt in his quae acciderunt filiis Israel in mari Rubro. Hostes in eo submersi sunt, ecce peccata remissa; a labore luti et lateris liberati, ecce poena peccati dimissa; qui prius sub Aegyptiis non audebant repugnare, [Col. 0392D] contra reges incircumcisos pugnaverunt viriliter in deserto, ecce fomes peccati debilitatus; in deserto manna de coelo comederunt [31 1Kb] , ecce gratia. Secundum lavacrum fit per sanguinem Christi. Notandum autem quod triplex est sanguis, scilicet holocausti, sanguis Christi, sanguis martyrii. Per primum lavabatur caro humana, per secundum mundatur conscientia, per tertium acquiritur corona. De primo et secundo ait Paulus: »Si sanguis hircorum et vitulorum inquinatos sanctificat ad emundationem carnis, quanto magis sanguis Christi [Col. 0393A] emundabit conscientias nostras, ad serviendum Deo viventi [32 1Kb] .« De tertio canit Ecclesia: »Viri sancti gloriosum sanguinem fuderunt pro Christo, et ideo coronas triumphales meruerunt, Rubri nam fluido sanguine laureis ditantur bene fulgidi.« Primus historialiter fundebatur in atrio, secundus figurabatur in vitula rufa, tertius in pellibus arietum rubricatis in tabernaculo. Tertium lavacrum fit per lacrymosam confessionem. Istud primo est amarum. secundo verecundum, tertio asperum. Amarum in contritione, verecundum in prolatione, asperum in satisfactione. Habet igitur amaritudinem Ezechiae, verecundiam mulieris sanguinariae, asperitatem Joannis Baptistae. De primo habetur. »Ego dixi in dimidio dierum meorum: Vadam ad portas [Col. 0393B] inferi [33 1Kb] .« De secundo, mulier, cum non auderet ad Christum accedere, dicebat stans a tergo: »Si tetigero fimbriam vestimenti ejus, salva ero [34 1Kb] .« De tertio dicitur quod Joannes Baptista, erat vestitus pilis camelorum et zona pellicea circa lumbos ejus [35 1Kb] . Quartum lavacrum est fons supernus. Hic fugat inopiam, aufert tristitiam, expellit miseriam. Pro primo confert omnium bonorum copiam, pro secundo laetitiam, pro tertio vitam aeternam. De primo: »Qui biberit ex hac aqua, fiet ei fons aquae salientis in vitam aeternam [36 1Kb] ,« ecce vita aeterna. In primo ergo lavit nos Christus »per lavacrum regenerationis et renovationis Spiritus sancti quem effudit in nos abunde [37 1Kb] .« In secundo: »Sancti [Col. 0393C] laverunt stolas suas et dealbaverunt eas in sanguine Agni [38 1Kb] .« In tertio »qui lotus est [39 1Kb] ,« dicit: »Lavi, pedes meos quomodo inquinabo illos [40 1Kb] ?« In quarto. Lavabit nos Christus cum abluerit sordes filiarum Sion et laverit sanguinem Hierusalem de medio ejus, in spiritu judicii et spiritu ardoris [41 1Kb] .


Dentes tui sicut greges tonsarum quae ascenderunt de lavacro.

[CAR.] Greges tonsarum sunt illi qui possessionum onera tanquam vellera deponentes, omnia reliquerunt pro Christo, qui quanto plus se abstraxerunt de mundo, tanto liberiori animo sacras Scripturas intelligere potuerunt; quibus 80 quoque non fecerunt objicere peccatorum tenebrae. Nam lacrymis poenitentiae et devotionis frequenter abluti [Col. 0393D] ascenderunt de virtute in virtutem ut viderent Deum deorum in Sion [42 1Kb] , quod interpretatur speculum; ut videlicet mundi cordis oculo Deum conspicerent in speculo Scripturarum. His igitur omnibus qui quasi grex Domini in pascuis sacrae Scripturae ruminaverunt, assimulantur dentes Virginis, id est, sensus et studiositas, quibus ipsa decerpsit, attrivit, masticavit, ruminavit, et incorporavit animae suae velut herbas virentes, sacrae Scripturae sententias. Sequitur.


Omnes gemellis fetibus, et sterilis non est in eis.

[Col. 0394A] [THO.] Gemellos fetus pariunt oves Christi: quia eorum praedicatione habetur amor Dei et proximi vel fides et opera, et sic non est sterilis in eis, quia fecundae sunt operibus et affectionibus et virtutibus. Ovis triplicem patitur sterilitatem scilicet: Lactis, agni, velleris. Primum ex inedia pascuae, secundum ex corruptione vulvae, tertium ex veprium frequentatione. Pascuae doctrinae, vulvae obstinatae malitiae, veprium malorum frequentationes. Istae sic non sunt steriles sed dant lac simplicitatis, agnum mansuetudinis, vellus bonae conversationis. De primo: »Lac concupiscite, ut in eo crescatis in salutem [43 1Kb] ,« De secundo: Jubetur agnus offerri in lege, mulieri quae peperit [44 1Kb] . De tertio Dominus: »Attendite a falsis prophetis qui veniunt ad vos in [Col. 0394B] vestimentis ovium, intrinsecus autem sunt lupi rapaces [45 1Kb] .« Vel lac simplicis doctrinae. Unde: »Lac vobis potum dedi, non escam [46 1Kb] ; agnum patientiae et innocentiae: »Sicut agnus coram tondente se obmutescit et non aperuit os suum [47 1Kb] ;« vellus necessariae providentiae: »De velleribus ovium mearum calefactus est [48 1Kb] .« Sed hi qui ascendunt de lavacro, quidam ascendunt a superbia, quidam a concupiscentia, quidam a charitate. Ascendentibus a superbia sunt tres gradus, videlicet, timor, dolor, amor; ascendentibus a concupiscentia carnis, tres, scilicet patientia, misericordia, compunctio; ab ignorantia, cognitio, meditatio, contemplatio; a charitate, temperantia, prudentia, fortitudo. Adam [Col. 0394C] primum creatus fuit in charitate, sed cecidit in superbiam [49 1Kb] ; deinde in concupiscentiam, postmodum in ignorantiam. Ergo ubi primum cecidit, inde primum ascendit, id est a superbia, et ibi calcat caput serpentis, id est superbiam; in secundo calcavit ventrem serpentis, id est concupiscentiam; tertio calcavit pectus serpentis, id est ignorantiam. Ascendens de charitate unde ceciderat, totum pressit serpentem complicatum; quando primo coepit reverti ejus caudam rupit, qua in malo perseveravimus usque ad poenitentiam. Quia igitur isti lapsus Adae fuerunt radix humanae ruinae oportebat ut veniret homo, qui radix esset ex qua repullularet in nobis charitas. Haec alia non fuit quam Christus, qui accenderet iterum in nobis charitatem, et sacrificium [Col. 0394D] fieret pro Ecclesia. Hunc ideo invocabant patres antiqui, cum magno desiderio dicentes: »O radix Jesse, qui stas in signum populi, super quem continebunt reges os suum, quem gentes deprecabuntur; veni ad liberandum nos in bracchio extento, jam noli tardare [50-54 1Kb] .« Jesse dicitur incendium vel sacrificium insulae, ut scilicet per radicem Jesse charitas accendatur in Ecclesia pro qua sacrificatur. Ipsa enim est quasi insula undis tribulationum concussa.

Quadruplex est radix: est enim radix arboris [Col. 0395A] exsiccatae, est radix de terra sitiente, est radix quae mittitur ad humorem aquae, est quoque radix Jesse. Prima est mala voluntas peccatoris, secunda bona voluntas poenitentis, tertia est voluntas affecta gratia devotionis, quarta est filius Virginis. Prima reviviscit apposito cophino stercorum, secunda languet ex vehementia desideriorum, tertia viret et germinat prae magnitudine spiritalium gaudiorum, quarta stat in signum populorum. Super primam aperient praedicatores os suum, super secundam aperient oratores os suum, super tertiam aperient laudatores os suum, super quartam continebunt reges os suum. Primae enim mandata Dei praedicabuntur, secundae desideria sua impetrabuntur, tertiae spiritalia charismata augebuntur, [Col. 0395B] quartam gentes deprecabuntur, et sic veni, ad liberandum nos; jam noli tardare.« De prima dicitur: »Dimitte arborem hoc anno ut fodiam circa radicem ejus et mittam stercora [55-64 1Kb] ;« de secunda: »Egredietur quasi virgultum coram eo, et quasi radix de terra sitienti [65 1Kb] ;« de tertia: »Erit tanquam lignum quod plantatum est secus decursus aquarum, quod ad humorem mittit radices suas [66 1Kb] ;« de quarta hic habemus: Igitur super primam aperient praedicatores os suum et audiet Dei mandata, et reviviscet apposito cophino stercorum.

Quatuor sunt genera stercorum quae in divina pagina inveniuntur. Est enim stercus hominis, est [Col. 0395C] stercus bovis, est stercus jumenti, est stercus columbae. Primum est praelatorum peccatum, secundum pecuniosorum, tertium luxuriosorum, quartum idiotarum. Primi cum sint magistri, peccant scienter, secundi confidenter, tertii impudenter, quarti simpliciter. De primo Ezechiel [67-68 1Kb] . »Fili hominis, fac panem et coques eum in stercore hominis;« de secundo: »De stercore boum lapidatus est piger,« ait Salomon [69 1Kb] ; de tertio: »Computruerunt jumenta in stercore suo [70 1Kb] ;« de quarto, in lib. Regum legitur quod vendebatur prae fame stercus columbae [71 1Kb] . Primi enim aliis praedicantes inde cadunt in vanam gloriam et superbiam; secundi quasi boves pro temporalibus laborantes et inde eleemosynas dantes confidentius malis quaerunt pecuniam: tertii [Col. 0395D] quasi jumenta portantes onus poenitentiae, impudenter cadunt in luxuriam: Quarti, cum sint idiotae, peccant per ignorantiam. De primis: »Qui alios doces, teipsum non docos: qui praedicas non moechandum, moecharis [72 1Kb] ;« secundis Apostolus: »Si expendero omnes facultates meas in cibum pauperum, charitatem autem non habeam, nihil mihi prodest [73 1Kb] ;« tertiis dicitur: »Induimini Dominum, id est Christum, et curam carnis ne feceritis in desideriis [74 1Kb] ;« quartis, idem: »Timeo ne sicut serpens [Col. 0396A] seduxit Evam astutia sua, ita corrumpantur sensus vestri, et excidant a simplicitate quae est in Christo [75 1Kb] .« Primis igitur proponatur quomodo cecidit diabolus per superbiam, secundis quomodo periit dives ille evangelicus purpuratus, tertiis quomodo submersa est Sodoma, quartis quomodo seducta est Eva. Ecce cophinus stercorum huic radici appositus est. Transeat ergo in secundam radicem scilicet in poenitentium bonam voluntatem, et erit de terra sitienti, dum cor siccum scilicet sine devotione desiderat devotionem.

Hoc ergo ordine procedat: primo duritia confringatur, secundo de peccato conteratur, tertio bonum a malo discernatur, ut dum soli bono vacatur devotio quam desiderat habeatur; hunc docet Isaias [Col. 0396B] ordinem sic: »Confractione confringetur terra, contritione conteretur terra, agitatione agitabitur terra [76-77 1Kb] .« Confringetur igitur quasi in alveo per malleum, conteretur quasi in mortario per pistillum, agitabitur quasi in cribro per aperturas foraminum. Confringetur in alveo occurrentis damnationis, malleo timoris conteretur in mortario propriae reprehensionis, pistillo compunctionis, agitabitur in cribro jugis meditationis per foramina discretionis. Sic enim pigmentarii solent in pulverem species suas redigere. Audi alveum damnationis. »Mitte eum in tenebras exteriores, et ibi erit fletus et stridor dentium [78-79 1Kb] .« Audi malleum timoris: Timor mortis conturbat me quia in inferno nulla est [Col. 0396C] redemptio. Unde subdit idem Isaias [80 1Kb] : »Formidinem et foveam et laqueum Domini quis effugiet.« Formidinem moriendi, foveam inferni, laqueum judicii. De primo: »Cor meum conturbatum est in me et formido mortis cecidit super me [81 1Kb] ;« de sesecundo: »Ut mitiges ei a diebus malis, donec fodiatur peccatori fovea [82 1Kb] ;« de tertio, »Pluet super peccatores laqueos [83 1Kb] .« Audi mortarium propriae accusationis: »Peccavimus cum patribus nostris, injuste egimus, iniquitatem fecimus [84 1Kb] ,« pistillum docet David: »Quae dicitis in cordibus vestris, et in cubilibus vestris compungimini [85 1Kb] ,« audi cribrum assiduae meditationis: »Meditatus sum nocte cum corde et exercitabar et scopebam spiritum meum [86 1Kb] ;« audi foramina discretionis: »Omnia probate, [Col. 0396D] quod bonum est tenete. Ab omni specie mala abstinete vos [87-88 1Kb] .« Ecce inutilis grossitudo quae remanet circa cribrum, id est peccatum. »Quod bonum est tenete.« Ecce pulvis subtilis, qui transit foramina cribri. Hoc gustato pulvere, sentit dulcedinem devotionis quam desideravit. Ergo jam desinit esse radix de terra sitienti et ut languores deponat, fit tertia radix quae ad humorem est.

Tertia radix est quae ad humorem mittatur, scilicet voluntas affecta devotione. Primo habet aquam [Col. 0397A] munditiae, secundo rorem gratiae, tertio hilaritatem in devotione, quarto charitatem in aedificatione. Aquam munditiae, qua radix humectata germina bonorum operum producit; rorem gratiae, qua messem virtutum ad maturitatem provehit; hilaritatem in devotione qua gustando superna gaudia quadam novitate gloriae conscientiam afficit; charitatem in aedificatione, cujus exemplo, quasi quadam sagitta amoris, sancta aemulatione cor proximi transfigit. Hanc seriem ostendit Job, ita: »Radix mea aperta est juxta aquas [89 1Kb] .« Ecce primum. »Et ros in messione morabitur [90 1Kb] .« Ecce secundum. »Gloria nostra semper innovabitur [91 1Kb] .« Ecce tertium. »Et arcus in manu mea instaurabitur [92 1Kb] .« Ecce quartum. Arcus enim in manu instauratur cum ex [Col. 0397B] interna devotione juxta mandata novae legis ac veteris, quae designantur in arcu, operatur. Inde quoque sagitta aemulationis per exemplum ad cor proximi transmittitur. De primo: »Effundam super vos, ait Dominus per prophetam, aquam mundam et mundabimini ab omnibus inquinamentis vestris [93 1Kb] .« De secundo ait Dominus per Osee prophetam [94 1Kb] : »Ero quasi ros, Israel germinabit quasi lilium.« Et subjungit: »Et odor ejus ut Libani [95 1Kb] ,« scilicet odor bonae opinionis quae proximos ad amorem accendit. Unde sponsa: »Vulnerata charitate ego sum.« Hoc enim vulnus amoris fecit radix Jesse, scilicet succensio charitatis, quod dicitur Jesse, vel sacrificium insulae, id est Ecclesiae, quae pulsatur adversitatibus mundi quasi maris fluctibus insula. [Col. 0397C] Ad hoc enim dicitur: »Qui stat in signum populorum [96-97 1Kb] ,« scilicet in signum crucis.

Radicis Jesse sunt quatuor signa: primum est signum miraculorum, secundum sacramentorum, tertium populorum, quartum glorificatorum. Primum Dei incarnati, secundum Dei regenerantis, tertium Dei morientis, quartum Dei vivi. Per primum enim ad fidem illuminamur, per secundum a peccatis regeneramur, per tertium a diabolo liberamur, per quartum in gloria coronamur. De primo ait Nicodemus: »Nemo potest haec signa facere quae tu facis, nisi fuerit Deus cum eo [98 1Kb] .« Et Dominus: »Signa eos qui crediderint haec sequentur, in nomine meo daemonia ejicient [99 1Kb] ,« etc. De secundo [Col. 0397D] in Apocalypsi [100 1Kb] : »Dignus es, Domine, accipere librum, et solvere septem signacula ejus,« id est aperire sacramenta. De tertio dictum est in Ezechiel [1 1Kb] , viro qui erat indutus lineis, ut imprimeret lignum Thau in frontibus credentium, id est signum crucis. De quarto in Apocalypsi [2 1Kb] : »Vidi angelum descendentem de coelo, habentem signum Dei vivi.« Et ex omni tribu filiorum Israel visi sunt duodecim millia signati [2* 1Kb] . Habebant enim quoddam insigne prognosticum futurae resurrectionis in gloria. [Col. 0398A] In primo igitur signo Christus ambulavit 81 In secundo jacuit, in tertio stetit, in quarto sedit.

Ambulavit, nos ad regnum trahendo. Sedit nobiscum participatione sacramentorum se humiliando; stetit in cruce viriliter pro nobis pugnando, sedebit in throno majestatis suae nos judicando. Ad primum nos invitat Apostolus dicens: »Qui dicit se in Christo manere, debet sicut ipse ambulavit et ipse ambulare [3 1Kb] .« Secundum nobis ostendit, quando bapizatus est a Joanne [4 1Kb] , qui et in praesepio jacuit [4* 1Kb] , pro nobis humilians se. De tertio in Apocalypsi: »Vidi supra montem Sion Agnum stantem similem occiso [5 1Kb] .« De quarto in Daniele: »Throni positi sunt et Antiquus dierum sedit [6 1Kb] .« Sic enim sedebit cum venerit ad judicandum, habens [Col. 0398B] signum et veritatem gloriosae resurrectionis. Habebit enim »in vestimento suo et in femore suo scriptum: Rex regum et Dominus dominantium [7 1Kb] .« Signum vero crucis dicitur signum populorum, quia per illam congregavit nos in unum Christi amor, ut essemus »populus ejus, et oves pascuae ejus [8 1Kb] .« »Super quem, ait, continebunt reges os suum [9 1Kb] .« Imo continebunt super eum os suum oratores, continebunt philosophi, continebunt et reges. Oratores non habentes adversus eum argumentosam allegationem; philosophi ignorantes quae supra naturam est veritatem; reges humiliantes ei imperiosam potestatem. De primo dicebant Pharisaei quasi insolubile proponentes: »Licet censum dari Caesari an non? Et ille respondit: Reddite ergo quae sunt [Col. 0398C] Caesaris Caesari, et quae sunt Dei Deo [10 1Kb] .« Et ultra ait Scriptura: »Nemo ausus fuit eum interrogare [11 1Kb] .« De secundo ait Pilatus, nesciens quid diceret: »Quid est veritas [12 1Kb] ?« Ipse autem sciebat. Nam de se dixit: »Ego sum via, veritas et vita [13 1Kb] .« De tertio: Continuit os suum, ne quid improperaret ei »regulus cujus filius infirmabatur Capharnaum [14 1Kb] .« Sed et Tiberius Caesar audiens ejus miracula inter deos eum praecepit coli. Sequitur: »Ipsum gentes deprecabuntur [15 1Kb] .« Notandum quod ipsi Judaei imprecantur, gentes deprecantur, Christiani precantur. Imprecantur damnationem, deprecantur peccatorum remissionem, precantur salvationem. De primo dicunt: »Reus est mortis [16 1Kb] ;« Et: »Crucifige, [Col. 0398D] crucifige eum [17 1Kb] .« Secundo deprecantur gentes dicentes: »Veni ad liberandum nos; jam noli tardare [18 1Kb] .« Tertio precantur Christiani dicentes: »Veni ad salvandum nos, Domine Deus noster [19 1Kb] .«


Omnes gemellis fetibus; et sterilis non est in eis.

[CARD.] Et quod in hoc loco dicitur ad tria praemia refertur, scilicet oculos, capillos, et dentes, qui omnes habent gemellos, geminos, sive fructus, vel fetus, quia intellectus et affectus beatae Virginis, qui per oculos designantur; et coelestium contemplatio, [Col. 0399A] quae signatur in capillis; ingenium quoque et studiositas, quae notantur in dentibus, et in ipsa Virgine fructum fecerunt per meritum et in nobis per exemplum, et in illis omnibus, oculis scilicet, capillis et dentibus, nullus actus fuit sterilis et absque praemio, quia postquam concepit filium sic fuit tota charitate condita, ut pie credatur de ipsa quod omnis motus rationis in ipsa fuit fructuosus et meritorius: quod ipsi convenit tanquam privilegium singulare. Sequitur.


Sicut vitta coccinea labia tua: et eloquium tuum dulce.

[THO.] Labia sponsae cocco assimilantur, quia Domini sanguinis quo redempta est, pretium non cessat praedicare Ecclesia. Sed decantat: »Mihi absit [Col. 0399B] gloriari, nisi in cruce Domini nostri Jesu Christi [20 1Kb] .« Nec simpliciter coccum dicit, sed vittam coccineam. Vitta enim solet capillos astringere. Si ergo in capillis ejus fideles accipiuntur, vitta quae hos astringit, et ad caput quod est Christus coaptat, doctrina veritatis intelligitur, quae eos ne defluant per illicita, ad caput suum, quod Christus est, colligit. Et eloquium tuum dulce; quia lascivos nihil sic retrahit, sicut pietas Dominicae passionis eis praedicata. Sanguinem Christi in manibus habemus. Multi sunt sanguines. Est enim sanguis appetitus, et est sanguis culpae, sanguis poenae, sanguis compunctionis, sanguis redemptionis. De primo: »Vita animae in sanguine est [21 1Kb] ;« de secundo: [Col. 0399C] »Carnem cum sanguine non comedetis [22 1Kb] ,« de tertio: »Sanguis ejus super caput ejus [23 1Kb] ;« de quarto Gregorius: »Lacrymae poenitentium quidam sanguis animae est.« De quinto: »Lavit nos a peccatis nostris in sanguine suo [24 1Kb] .« Primus suggerit, secundus offendit, tertius punit, quartus implorat, quintus impetrat. Primus suggerit venenum, secundus offendit Deum, tertius punit reum, quartus implorat misericordiam, quintus impetrat veniam. Primus suggerit leviter, secundus offendit miserabiliter, tertius punit serviliter, quartus postulat suppliciter, quintus impetrat universaliter.

Pro his quinque in Levitico, quinque genera animantium immolari jubentur. Primum est bos qui est magni corporis, cujus sanguis significat appetitum [Col. 0399D] carnis, qui effundendus est, ne perveniat ad peccatum. Quod si pervenerit, sequitur de capra quod est fetidum animal, cujus sanguis qui designat fetorem peccati effundi debet, ne amplius agatur. Sequitur de ove, quae est innocens animal, cujus sanguis contra petram effunditur, ne irae Dei flagello puniatur. Sequitur quarto de avibus, quae alte volant, quarum sanguis designat lacrymas ad Deum missas. Praedictorum sanguis funditur ad ostium tabernaculi, quia nondum propinqui sunt Deo. Avium vero juxta altare, quia lacrymae nos appropinquare Deo faciunt. Nota quod triplex est altare. Altare [Col. 0400A] dicitur Ecclesia, juxta illud: »Cum intraveritis terram quam Dominus daturus est vobis, facietis altare Domino de lapidibus quos ferrum non tetigit [25 1Kb] ,« id est de pacificis et non de schismaticis. Dicitur et Christus altare. Unde Apostolus: »Altare habemus de quo non habent potestatem edere qui tabernaculo deserviunt [26 1Kb] ,« id est carni. Est et cor nostrum altare. Unde: »Oblatio justi impinguat altare [27 1Kb] ,« id est cor. Sanguis iste lacrymarum in altari, quod est Ecclesia debet effundi, quia in fide Ecclesiae, et in altari cordis, quia de corde debent emanare, vel juxta altare dicit orientalem plagam, id est ad Christum, qui est sol justitiae; vel notitiam Dei, et vesiculam gutturis, id est superbiam, et plumas, id est levitatem conversationis, quia [Col. 0400B] visa celsitudine Dei, superbiam nostram deponimus, et sanguinem lacrymarum pro his fundimus. Est et sanguis redemptionis, scilicet Christi: »In sanguine, inquit, Testamenti tui redemisti vinctos tuos de lacu in quo non erat aqua [28 1Kb] .« Hic significatus est in vitta coccinea. Sed ad idem significandum invenimus funiculum coccineum in domo Rahab meretricis per quem dimisit exploratores Jericho [29 1Kb] . Ad idem etiam cum manus Zarae nasceretur, involuta est panno serico coccineo [30 1Kb] . In his tribus sanguis significatur Christi, sed ad diversa. Vitta enim stringit, funiculus trahit, pannus ornat. Stringit dissolutos, trahit aversos, ornat justos: dissolutos ne a capite suo recedant, scilicet Christo; aversos, ne in infernum descendant; justos, ut in judicio [Col. 0400C] gaudeant. Quidam habent vittam, funiculum quidam, quidam pannum. Vittam in ore, funiculum in corde, pannum in corpore. In ore doctores, in corde spirituales, in corpore martyres. Doctores in praedicatione, spirituales in voluntate, martyres in sanguinis effusione. Praedicatoribus enim dicitur:

Et eloquium tuum dulce. Meretrix Rahab, scilicet caro nostra, quae est in Jericho, id est in mundo; Jericho enim luna dicitur, propter instabilitatem: habet domum, id est conversationem. Haec habet duo solaria, scilicet inferius sensualitatem, et spiritualitatem superius; in hoc absconduntur duo exploratores, scilicet ratio et affectus. Affectus ad passionem invitat, ratio quomodo fiat ordinat. Sed [Col. 0400D] in illo quaerit eos rex Jericho, id est diabolus, ut quod non potest per carnem, per vanam gloriam faciat. Sed absconduntur in vili stipula lini, quia humilitate se protegunt, tandem per funiculum coccineum descendunt [31 1Kb] , ad passionem Christi confugiendo.

Iste funiculus triplex est, quia »triplex funiculus difficile rumpitur [32 1Kb] ,« et hoc propter tres effectus: Peccata remittit, tentationes excludit, justis regnum aperit. Audi adhuc triplicem: petras scidit, velum rupit, infernum spoliavit, scilicet dura corda molliendo, inimicitias inter Deum et hominem dissolvendo, [Col. 0401A] justos de inferno extrahendo. Adhuc audi triplicem: Intulit terris tremorem, inferis timorem, coelo stuporem. De primo: »Terra tremuit et quievit [33 1Kb] ;« de secundo: »Attollite, portas, principes, vestras. Quis est iste Rex gloriae [34 1Kb] ?« De tertio angeli: »Quis est iste qui venit de Edom tinctis vestimentis de Bosra [35 1Kb] ?« Est et coccinum, quo Christus est vestitus in passione. In his quatuor coccinis designatur sanguis agni paschalis, in quatuor partibus domorum Israeliticarum positus [36 1Kb] , scilicet in inferiori limine, in superiori, id est in sensualitate et devotione, et in sinistro poste, id est opere, et in dextro, id est ore. Qui est in sinistro, id est opere, nos redimit, scilicet coccinum in manu Zarae. In inferiore limine, id est sensualitate, nos abluit: [Col. 0401B] hoc est coccinum quo Christus est vestitus, in passione; in dextro poste, id est in ore, nos portat: haec est vitta coccinea, et in superiori limine, id est devotione nos ornat: hic est funiculus Rahab in superiori solario. Quomodo digne sumatur, additur in assatis carnibus, azymis panibus, lactucis agrestibus [37 1Kb] . De hoc coccino ait David ad filias Israel: »Qui vestiebat vos coccino in deliciis [38 1Kb] ,« id est Saul quem plangebant. Funiculum coccineum volebat eum esse cui dicebat: »Fac tibi duas tubas argenteas et ductiles, quibus convocabis populum, quando movenda sunt castra [39 1Kb] ,« scilicet ad annuntiandam purpuram Dominicae passionis, ad coccinum mutuae in Christo scilicet dilectionis. »Duas,« ait, »tubas,« ad concepti flatus emissionem; »argenteas,« [Col. 0401C] ad castitatis et innocentiae demonstrationem; »ductiles,« ad sustinendam quam annuntiamus Christi passionem; »quibus convoces populum« ad mutuam inimicorum expugnationem; flatum, quem Spiritus sanctus per inspirationem immittit; innocentiae, qua colorat Deus, dum peccata remittit; dilectionem, qua Spiritus sanctus animos accendit; inimicorum expugnationem, quibus nos Deus tentari permittit.

Primo est notandum quod est tuba aenea, est tuba argentea, est tuba cornea. Prima est fusilis, secunda ductilis, tertia perductilis. Prima enim est prophetica, secunda apostolica, tertia angelica. Prima fusilis, quia igne sancti Spiritus inflammata, praeco fuit superni consilii; secunda praedicatio sancti [Col. 0401D] Evangelii; tertia fuit Angelus magni consilii. Audi fusilem: »Et scintillae quasi aspectus aeris candentis [40 1Kb] .« De prima, et secunda et tertia: »In tribus ductilibus et voce tubae corneae [41 1Kb] .« De prima: »Sicut locutus est per os sanctorum qui a saeculo sunt prophetarum ejus [42 1Kb] .« De secunda: »Annuntiaverunt opera Dei, et facta ejus intellexerunt [43 1Kb] .« De tertia. »Erexit Dominus nobis cornu salutis, in domo David pueri sui [44 1Kb] .« Pro prima dicitur: »Canite [Col. 0402A] tuba in Sion [45 1Kb] ,« Pro secunda: »Buccinate in neomenia tuba in die solemnitatis vestrae [46 1Kb] ;« de tertia: »Pro tanti regis victoria tuba intonet salutaris [47 1Kb] .« Prima sonat voce gravi, secunda acuta, tertia superacuta. Prima, quia sub legis duritia, secunda sub gratia, tertia promittitur gloria. Prima, quia »dedit abyssus vocem suam [48 1Kb] ,« et: »abyssus abysssum invocat [49 1Kb] .« Abyssus enim dicuntur corda prophetarum propter profunditatem et obscuritatem sententiarum. Cataractae Dei sunt inspirationes. Secunda ergo acuta, quia »in omnem terram exivit sonus eorum, et in fines orbis terrae verba eorum [50 1Kb] .« Tertia est superacuta, quia intonuit de coelo Dominus, et Altissimus dedit vocem suam [51 1Kb] .« Prima enim subobscure annuntiat sacramenta, ut de [Col. 0402B] baptismo: »Erit tons patens domus David in ablutione peccatoris et menstruatae [52 1Kb] .« Secunda aperte denuntiat Christum advenisse. Unde: »Apparuit gratia Domini Jesu Christi omnibus hominibus erudiens nos [53 1Kb] .« Tertia apertissime vocat nos ad gloriam. Unde: »Transite ad me, omnes qui concupiscitis me et a generationibus meis adimplemini [54 1Kb] .«

Primam designant septem tubae quibus septem angeli in Apocalypsi canebant [55 1Kb] , ad primam quarum facta est grando et ignis mistus sanguine. Figuram secundae tenuerunt tubae Gedeonis, ad quarum sonum apostoli fugerunt. In figura tertiae fuerunt septem tubae, quibus muri 82 Jericho corruerunt.

[Col. 0402C] Istae tubae aeneae sunt quasi decoloratae non habentes perfectam claritatem. Tuba aenea erat Isaias, dum minaretur inferorum angustiam; erat Ezechiel, dum proponeret mundi miseriam; erat Joannes Baptista, dum provocaret ad poenitentiam. Primum nobis incutit horrorem, secundum dolorem, tertium fervorem. Horrorem quem fugiamus; dolorem, ut mundum minus diligamus: fervorem, ut peccata diluamus. Ait enim Isaias: »Subter te sternetur tinea, et operimentum tuum erunt vermes [56 1Kb] .« Ezechiel. »Ventus turbinis veniebat ab aquilone, et nubes magna et ignis involvens [57 1Kb] .« Joannes: »»Poenitentiam agite, appropinquavit enim regnum coelorum [58 1Kb] .« Ecce verbi gratia [Col. 0402D] prima de septem tubis Apocalypsis, ad cujus sonum fit grando mundanae tribulationis, mista sanguine culpae et igne aeternae damnationis. Sed quia jam tempus gratiae advenit, jubemur facere duas tubas argenteas, scilicet Petrum et Paulum, quia »Petrus apostolus et Paulus doctor gentium, ipsi nos docuerunt legem tuam, Domine [59 1Kb] .« Primo debent esse tubae, secundo argenteae, tertio ductiles. Tubae, quae flatu doctrinae praebeant alimoniam; argenteae [Col. 0403A] ut sint candidae per simplicitatem, castitatem et innocentiam; ductiles, ut inter malleum afflictionis et incudem poenitentiae perfectam habeant justitiam. De tuba dicitur: »Canite tuba in Sion [60 1Kb] ;« ac si diceret: »Pascite qui in vobis est gregem Domini [61 1Kb] .« Candorem argenti habuit per simplicitatem, castitatem, et innocentiam. Simplicitatem, ut sint pennae columbae deargentatae [62 1Kb] ; per innocentiam, ut sint argentum de electro [63 1Kb] : quod ut ex argento humanitatis et auro divinitatis, scilicet Christus, »qui peccatum non fecit, nec inventus est dolus in ore ejus [64 1Kb] .« Castitatem, ut sicut scyphus argenteus in quo solet Joseph augurari [65 1Kb] ; qui stuprum dominae meretricis recusavit [66 1Kb] . De simplicitate: »Estote simplices sicut columbae [67 1Kb] .« [Col. 0403B] De innocentia: »Innocens manibus et mundo corde [68 1Kb] ;« de castitate: »Non in comessationibus et ebrietatibus, non in cubilibus et impudicitiis [69 1Kb] .« Primi sunt lilia convallium [70 1Kb] ; secundi, lilium inter spinas [71 1Kb] ; tertii sicut acervus tritici vallatus liliis [72 1Kb] . Ecce isti sunt sicut duo hinnuli capreae gemelli [73 1Kb] ; qui pascunt inter lilia, donec aspiret dies, et inclinentur umbrae [74 1Kb] .« Sicut ductiles, inter malleum et incudem formatae per propriam passionem, per proximi compassionem, per contumeliarum susceptionem. Audi Paulum ductilem: »Periculis ex genere, periculis latronum, periculis fluminum, periculis in falsis fratribus. Ter virgis caesus sum; semel lapidatus sum, ter naufragium feci [75 1Kb] .« Vidit et Petrum carceri mancipatum, verberibusque caesum, [Col. 0403C] contumeliis affectum, ultimo crucifixum. Ecce tubae, ecce argenteae, ecce ductiles. Inde est quod in candelabro tabernaculi erant scyphi et spherulae et lilia [76 1Kb] . Scyphi qui ministrent potum doctrinae; lilia simplicitatis, castitatis et innocentiae; spherulae, quae rotundae fuerunt argumento tornaturae, perfectio justitiae. Quibus ait: »Convocabis populum quando movenda sunt castra [77 1Kb] .«

Istae enim tubae primo populum revocant, secundo convocant, tertio provocant. Revocant ab errore ad veritatem; convocant ad unanimitatem; provocant ad supernam felicitatem. Primum, ut habeant fidei firmitatem, secundum, ut habeant, charitatem, tertium, ut perveniant ad regni claritatem. [Col. 0403D] Audi Petrum revocantem: »Deponentes omnem malitiam et omnem dolum et simulationes et invidias et omnes detractiones, sicut modo geniti infantes, rationabiles et sine dolo lac concupiscite, ut in eo crescatis in salutem: si tamen gustatis quoniam dulcis est Dominus [78 1Kb] ,« ut dicat: »Eratis aliquando sicut oves errantes; sed conversi estis nunc ad pastorem et episcopum animarum vestrarum [79 1Kb] .« Audi Paulum revocantem: »Nox praecessit, dies autem appropinquavit: abjiciamus [Col. 0404A] ergo opera tenebrarum, et induamur arma lucis, ut in die honeste ambulemus [80 1Kb] ;« quo facto possit dicere: »Eratis aliquando tenebrae, nunc autem lux in Domino [81 1Kb] .« Audi Petrum convocantem: »Instruite in fide vestra virtutem; in virtute scientiam, in scientia abstinentiam; in abstinentia patientiam; in patientia pietatem; in pietate fratrum amorem; in fratrum amore charitatem [82 1Kb] .« Audi et Paulum convocantem: »Obsecro vos, ut digne ambuletis vocatione qua vocati estis cum humilitate et mansuetudine, cum patientia supportantes invicem in charitate [83 1Kb] .« Audi Petrum provocantem ad aeternam felicitatem: »Benedictus Deus, qui regeneravit nos in spem vivam, in haereditatem incorruptibilem, et incontaminatam et [Col. 0404B] immarcessibilem, conservatam in coelis [84 1Kb] .« Incorruptibilem, quia non patietur defectum; incontaminatam, quia ibi non erit peccatum; immarcessibilem, quia ibi nemo patietur taedium. Audi et Paulum provocantem: »Si consurrexistis, ait, cum Christo, quae sursum sunt quaerite, ubi Christus est in dextera Dei sedens; quae sursum sunt sapite, non quae super terram. Mortui enim estis et vita vestra abscondita cum Christo in Deo [85 1Kb] .« Sequitur:

»Quando movenda sunt castra.« Notandum quod tria sunt genera castrorum, Castra Aegyptiorum, castra Israeliticorum, castra angelorum. De primis dicitur: »Respexit Dominus super castra Aegyptiorum [86 1Kb] ;« de secundis: »Qui leprosus est, egrediatur [Col. 0404C] extra castra [87 1Kb] ;« de tertiis ait Job: »Castra Dei sunt [88 1Kb] .« Prima sunt removenda, secunda movenda, tertia admovenda; prima enim sunt castra mundi, secunda deserti, tertia coeli. Prima militant ut rapiant; secunda, ut ad patriam perveniant; tertia, ut pervenientes introducant. Prima ergo relinquamus, secunda eligamus, ad tertia suspiremus. Relictis ergo primis, in secundis militemus: in quibus nos oportet habere unanimitatem cordium, providentiam in posterum, contra tentationes ad Christum refugium, bene operando cor habere sursum.

De his quatuor ait Salomon: »Quatuor sunt minima terrae et ipsa sunt sapientiora sapientibus, scilicet »locusta, quae regem non habet et universa [Col. 0404D] volat per turmas [89 1Kb] :« haec est unitas cordium. »Formica quae laborat in aestate, unde vivat in hieme [90 1Kb] :« haec est providentia. »Lepusculus plebs invalida, quae ponit cubile suum in petra [91 1Kb] :« ecce refugium ad Christum, »Stellio qui manibus graditur et in domo regis habitat [92 1Kb] :« ecce bonum opus, et cor sursum elevatum. De primo: »Unus spiritus et una fides erat in eis [93 1Kb] ;« de secundo: »Vade ad formicam, o piger, et contemplare vias [Col. 0405A] ejus, et disce sapientiam [94 1Kb] ;« de tertio: »Esto nobis, Domine, turris fortitudinis a facie inimici [95 1Kb] ;« de quarto: »Nostra conversatio in coelis est [96 1Kb] .« De operibus: »Dum tempus habemus, operemur bonum ad omnes: maxime ad domesticos fidei [97 1Kb] .« Has tubas populus Gedeonis in manu habebat, id est opera apostolorum, praecepta tamen nondum promulgata faciebat. Lagenas comploserunt, id est corpora, et fractae sunt, et aperuerunt lampades fulgentes, scilicet cordis charitatem. Ecce omnia »terribilis ut castrorum acies ordinata [98 1Kb] .« Sequitur:

»Tuba cornea«, quae est Christus triplici ratione. Cornu non contrahens carnis mollitiem, de carne nascitur. Est instrumentum cujus sono lupus ab [Col. 0405B] ovibus abstrahitur; per calorem ad arbitrium operantis flectitur. Hoc cornu est Christus, qui natus est de carne, nec tamen de ea ab ipso contracta est pollutio: quod est contra diabolum nostra protectio, ut nostrae miseriae se applicaret fecit dilectio. De primo: »Venit in similitudinem carnis peccati [99 1Kb] qui peccatum non fecit, nec inventus est dolus in ore ejus [100 1Kb] .« Pro secundo dicitur: »Pastor bonus qui posuit animam suam pro ovibus suis [1 1Kb] ,« et pro grege suo mori dignatus est. Pro tertio: »Exinanivit semetipsum formam servi accipiens [2 1Kb] ,« utpote ille Eliseus qui contraxit se ad mensuram pueri filii Sunamitis [3 1Kb] . Cantu hujus tubae muri Jericho corruerunt, scilicet mundi fortitudo. [Col. 0405C] Unde: »Confidite, ego vici mundum [4 1Kb] .« Haec tuba nos invitat ad sui imitationem, ad spiritualem resurrectionem, ad regni participationem. Primum ut peregrinemur confidenter; secundum, ut vivamus suaviter; tertium ut regnemus cum eo feliciter. De primo: »Qui vult venire post me, abneget semetipsum et tollat crucem suam et sequatur me [5 1Kb] ;« de secundo: »Venite ad me, omnes qui laboratis et onerati estis; et ego reficiam vos [6 1Kb] : Qui sitit, veniat et bibat: et de ventre ejus fluent aquae vivae [7 1Kb] ,« de tertio: »Beati pauperes spiritu, quoniam ipsorum est regnum coelorum,« et caetera opera bona quae inde sequuntur, usque »Beati qui persecutionem patiuntur propter justitiam, quoniam ipsorum est regnum coelorum [8 1Kb] .« Ad quod [Col. 0405D] nos perducat Jesus Christus, cui est honor et gloria in saecula saeculorum. Amen.


Sicut vitta coccinea [sive funis coccineus secundum aliam litteram], labia tua, et eloquium tuum dulce.

[CARD.] Ac si dicat: Labia tua, fusis ad Deum precibus, sicut vitta constringit capillos, sic cogitationes hominum constringunt et astringunt capiti suo Christo, ne defluant vel elongentur ab ipso. Dicitur autem funis coccineus triplex ille funiculus, qui cum praedicatione Trinitatis verbum admiscet de coccinio passionis. »Et sicut ista praedicatio [Col. 0406A] cogitationes nostras constringit in Christo, et conservat in eo, ita facit beatae Virginis deprecatio, pro eo quod eloquium ejus dulce est in precibus. Sequitur:


Sicut fragmen mali punici, ita genae tuae, absque eo quod intrinsecus latet.

[THO.] Per genas verecundia significatur, quia in erubescentia solet nos subitus rubor perfundere. Malum autem punicum, quia rosei coloris est, passionem Domini convenienter significat. Quia ergo non erubescit Ecclesia crucem Christi, sed gaudet in passionibus et contumeliis pro Christo, vexillumque crucis illius gestare solet in facie, merito genas mali punici gestare dicitur. Et bene dicitur sicut fragmen mali punici, quia in eo pars [Col. 0406B] ruboris quae patebat, videtur, et pars quae intus latebat candoris, aperitur. Hunc ergo ruborem, cum Domini passionem fatetur, monstrat. Ostendit albedinem mali punici, cum pulsata pressuris puritatem servat cordis. Et sicut multa grana mali punici videri non possunt, nisi frangatur: sic nec virtutes Ecclesiae, nisi tribulationibus probetur. Comparatur anima malo punico propter imitationem passionis Christi, qui fuit malum punicum hac ratione: malum punicum habet in cortice pallorem; in specie granorum ruborem; interius latenter candorem. Similiter Christus in humanitate assumpta habuit pallorem nostrae infirmitatis, qua fracta in passione, apparuit rubor sanguinis. Interius autem latebat candor divinitatis. In carne [Col. 0406C] tali visitavit terram, in sanguine inebriavit eam, ex divinitate virtutibus locupletavit eam. Sed haec triplex est terra: Est enim terra uterus beatae Virginis, et est terra Ecclesiae militantis, et est terra Ecclesiae triumphantis. In prima assumpsit carnem, in secunda sustinuit tribulationem, in tertia recepit beatitudinem. Primam visitavit afferens benedictionem: »Benedixisti, Domine, terram tuam [9 1Kb] .« Secundam, afferens reconciliationem et pacem. Unde propheta: »Erit pax in terra cum venerit [10 1Kb] .« Tertiam, reducens captivitatem: »Ascendens Christus in altum captivam ducit captivitatem [11 1Kb] .« Primam, id est beatam Virginem, visitavit angelica salutatione; inebriavit sancti Spiritus obumbratione, [Col. 0406D] multipliciter locupletavit sua incarnatione. Angelica scilicet, ut adventus institueretur; obumbratione, ut fomes peccati in ea exstingueretur et gratia augeretur; sua incarnatione, ut totus mundus per eam locupletaretur. Sed quia ista »mirabilis facta est, et non potero ad eam [12 1Kb] ,« ad secundam me transfero, scilicet militantis Ecclesiae, istam sequendo et venerando consilio poetae:

Tu longe sequere, et vestigia semper adora.
Domine Jesu, parumne erat tibi descendisse de Hebron in Sichem nisi descendisses de Sichem in Dothaim [13 1Kb] . Hebron dicitur visio aeterna, id est [Col. 0407A] coelestis patria. Unde venit in Sichem, quod dicitur humerus, vel labor, id est in uterum Virginis, ubi labores nostros suscepit. Inde in Dothaim, id est defectum, scilicet mortis. Scire velim, Domine,

Quae te vicit clementia,
Ut feras nostra crimina [14 1Kb] .
»Ego, inquit, videns vidi afflictionem populi mei qui est in Aegypto, et descendi liberare eum [15 1Kb] .« Vere enim vicit clementia. »Vidit enim Joseph fratrem suum, commota sunt omnia viscera ejus [16 1Kb] ,« et ingressus in cubiculum Virginis flevit, ubi fletus et dolores nostros suscepit. Bene advenisti, Domine, quia »fecisti judicium meum et causam meam [17 1Kb] .« In tribus habebamus judicium cum diabolo. In tribus causam cum Deo, quia, ut diximus, seminavit inimicitias [Col. 0407B] inter Deum et hominem, foedera dirupit inter creaturam et Creatorem. Chaos magnum firmavit inter hoc exsilium et patriam coelestem. Unde Isaias: »Dissipatae sunt viae, cessavit transiens per semitas [18 1Kb] .« Ecce chaos. »Irritum factum est pactum [19 1Kb] ,« ecce foedus ruptum. »Projecit civitates, non reputavit homines [20 1Kb] ,« ecce inimicitiae. His facto chirographo diabolus nos tenebat obnoxios morti perpetuae. Sed quod fecit judicium, Paulus non tacuit: »Delevit chirographum 83 decreti, quod erat contrarium nobis: et tulit de medio affigens illud cruci [21 1Kb] .«

Deus Pater in tribus habebat causam adversum nos, scilicet ut restitueremus ei hominem absque [Col. 0407C] peccato, quem in Adam ei abstulimus; ut satisfaceremus ei de injuria, quia, Deo relicto, diabolum secuti sumus, ut repararemus viam ad regnum, quae nostra negligentia deleta est. Sed, quia pauper sum [22 1Kb] et bonorum meorum non eget [23 1Kb] , solvit debitum sine peccato, de Virgine nascendo. »Quae non rapuit tunc exsolvebat [24 1Kb] .« Expiavit reatum in passione, sanguinem fundendo. »Vere languores nostros ipse tulit et dolores nostros ipse portavit [25 1Kb] .« Iter reparavit ad regnum a mortuis resurgendo, quia facta sunt »prava in directa et aspera in vias planas [26 1Kb] .« Item solvendo debitum inimicitias dissolvit, quia »inventus est justus et in tempore iracundiae factus est reconciliatio [27 1Kb] ;« sic pacem Deus reddidit in se reconcilians ima summis, scilicet [Col. 0407D] expiando reatum foedera renovavit. Unde gaudens Petrus ait: »Benedictus Deus qui regeneravit nos in spem vitae in haereditatem incorruptibilem et incontaminatam et immarcescibilem conservatam in coelis [28 1Kb] .« Vere incorruptibilem, quia non patietur defectum; incontaminatam, quia ibi non erit peccatum; immarcescibilem, quia ibi nullus patietur taedium. Reparando iter ad regnum chaos dissipavit, quando »contrivit portas aereas et vectes ferreas confregit [29 1Kb] .«

[Col. 0408A] Inferni claustra penetrans
Suos captivos redimens [30 1Kb] .
»Et deduxit eos in viam rectam, ut irent in civitatem habitationis [31 1Kb] .« Audistis quomodo Deus terram Virginis visitavit, multipliciter eam locupletavit. Sed qualiter terram Ecclesiae visitavit? Visitavit in passione; inebriavit aqua et sanguine; multipliciter locupletavit dono gratiae. Visitavit in passione, ut ejus exemplo vitam nostram ordinemus. Quia »Christus passus est pro nobis, vobis relinquens exemplum [32 1Kb] .« Et hoc, contumelia sermonis, asperitate mortis, confusione crucis. Contumelia sermonis, ut nos in judicio liberaret »a verbo aspero [33 1Kb] ,« ut est: »Ave, rex Judaeorum [34 1Kb] ,« et: »Daemonium habet [35 1Kb] .« Asperitate [Col. 0408B] mortis, ut nos liberaret a poenali inferno. Unde propheta: »O vos omnes qui transitis per viam, attendite et videte si est dolor sicut dolor meus [36 1Kb] .« Confusione crucis, ut nos glorificaret in regno. Unde Paulus: »Proposito sibi gaudio crucem sustinuit. Confusione contempta et nunc in dextera Dei sedet. Ejus exemplo curramus ad propositum nobis certamen, aspicientes in auctorem fidei [37 1Kb] ,« quia nos pati meruimus non ipse. »Nos quidem digna factis recipimus. Hic autem quid fecit [38 1Kb] ?« Merito haec patimur, »quia peccavimus, iniquitatem fecimus [39 1Kb] .«

Igitur libenter sustineamus sermonis contumeliam, asperam passionem, omnimodam confusionem, ut dicamus cum Paulo: »Maledicimur et benedicimus; [Col. 0408C] persecutionem patimur et sustinemus; blasphemamur et obsecramus, tanquam purgamenta hujus mundi facti sumus [40 1Kb] .« Domine Deus, vide si tunica filii tui sit an non [41 1Kb] quae pendet in cruce pro nobis, ut habeas dicere pigris et refugientibus poenitentiam. »Fera pessima,« id est mors, »devoravit filium meum [42 1Kb] .« Et ecce convenit nos in patibulo, ne nos conveniat in judicio dicens: »Populo meus, quid feci tibi, aut in quo contristavi te? Responde mihi [43 1Kb] .«---»O homo, tu quis es, qui respondeas Deo [44 1Kb] ?«---»Si volueris contendere cum eo, non poteris respondere unum pro mille [45 1Kb] .« Sed tu, bone Jesu, qui ad hoc venisti, responde pro me. Sequitur quomodo sanguine inebriavit, scilicet triplici modo: ille enim sanguis attulit incarceratis [Col. 0408D] redemptionem, maculatis ablutionem, languidis unctionem: incarceratis redemptionem: »Redemptionem misit Dominus populo suo [46 1Kb] .« Vere, »apud Dominum misericordia et copiosa apud eum redemptio [47 1Kb] .« Sicut dicitur per prophetam: »In sanguine Testamenti tui redemisti vinctos per mortem tuam de lacu ubi non erat aqua [48 1Kb] .« Maculatis attulit ablutionem, ut in Apocalypsi: »Ipse prior dilexit nos [49 1Kb] et lavit nos a peccatis nostris in sanguine suo [50 1Kb] , ut mundaret sibi populum acceptabilem [Col. 0409A] sectatorem bonorum operum [51 1Kb] .« Attulit unctionem languidis. Quia »misit Verbum suum et sanavit eos [52 1Kb] «

Quos sacer cruor perunxit
Fusus Agni corpore [52* 1Kb] .
Sed et in aqua lavit, utpote homo ille de quo idem dixit discipulis: »Intrantibus vobis in civitatem occurret vobis homo lagenam aquae portans [53 1Kb] ;« ubi etiam formam dedit nostri profectus, ut prius lagena aquae lavemur, postmodum in coenaculo devolionis reficiamur, sicut ait Job: »Antequam comedam suspiro [54 1Kb] .«

Ut haec ablutio toti mundo sufficeret, de corpore ejus quatuor rivi manaverunt tanquam quatuor flumina de paradiso, quae irrigant universam terram, scilicet passio Christi: sanguis, aqua de latere, aqua [Col. 0409B] sudoris, aqua lacrymarum,

Terra, pontus, astra, mundus
Quo lavantur flumine [54* 1Kb] .
In lacrymis triplicem fletum nobis insinuavit, quia tertio lacrymatus est: Primum ad sepulchrum Lazari [55 1Kb] : ecce lacrymae contritionis. Secundo, »videns civitatem, flevit super eam [56 1Kb] :« ecce lacrymae compassionis. Tertio quando, imminente passione, »ascendit in montem solus orare,« cum »factus est in agonia [57 1Kb] :« ecce lacrymae devotionis. Sic invenitur super Jeremiam: »Divisiones aquarum deduxerunt oculi mei [58 1Kb] .« Sequitur quomodo locupletavit dono sapientiae qua collata conservaremus; quia

Non minor est virtus quam quaerere parta tueri. (OVID. Art. amor. II, 13.)
[Col. 0409C] Et ut ad illam accedamus clamat ipsa Sapientia: »Transite ad me omnes qui concupiscitis me, et a generationibus meis implemini [59_60 1Kb] .« Tres sunt generationes sapientiae: scilicet saecularis prudentia, litteralis scientia, coelestis sapientia. Ecce quomodo terrae Virginis attulit benedictionem, terrae Ecclesiae militantis reconciliationem et pacem: sequitur quomodo terrae Ecclesiae triumphantis reduxit captivitatem. Eam enim visitavit in Ascensione quando »ascendit in altum [61 1Kb] « Dominus, propriam scilicet remeans. Inebriavit jucunditate laetitiae; quia gavisa sunt coeli regna reditu Unigeniti. Multipliciter locupletavit angelicae ruinae reparatione, sicut scriptum est: Reparabuntur ruinae Jerusalem. Locupletavit [Col. 0409D] glorificatae carnis exaltatione, Patris praesentans vultibus victricis carnis gloriam. Locupletavit angelos et homines socians in amore; quia soli polique patriam unum facit rempublicam. Huic malo grana, sponsa comparatur.


Sicut fragmen mali punici, ita genae tuae absque eo quod intrinsecus latet.

[CAR.] Fragmen enim mali punici ruborem ostendit et candorem. In genis autem mulieris species consistit et decor. Dicitur ergo mater Domini speciosa propter ruborem verecundiae et candorem [Col. 0410A] innocentiae, absque eo quod intrinsecus latet, soli Deo cognitum, nemini manifestum. Nam quanta sit species beatae Virginis ille solus novit qui dedit. Sequitur:


Sicut turris David collum tuum, quae aedificata est cum propugnaculis; mille clypei pendent ex ea, omnis armatura fortium.

[THO.] Supradictum est quod collum doctores significat, caput est Christus, corpus est Ecclesia. Igitur a capite Christo per collum, scilicet praedicatores, transit cibus doctrinae ad corpus, scilicet Ecclesiam. Unde in Evangelio, »Dedit discipulis suis panem, discipuli autem turbis apposuerunt, et manducaverunt, et saturati sunt [62 1Kb] .« Hoc collum bene turri comparatur. Si enim civitas Jerusalem est Ecclesia; in ea merito est turris doctorum constantia. [Col. 0410B] Quae turris, id est constantia a David, id est manu forti Christo est constructa. Propugnacula quibus haec turris defenditur sunt sacra Scriptura, vel Ecclesiae sacramenta, vel facta ab eis miracula. Mille clypei qui pendent ex turre, mille sunt praesidia divinae dispensationis, quibus a Domino sunt ad uti, ne vinci possint. Omnis armatura fortium est quam Paulus enumerat, dicens: »State succincti lumbos vestros in veritate [63 1Kb] ,« et caetera quae ibi sequuntur. Et bene dicitur turris David non Salomonis, quia fortitudine opus est in bello; Salomonis autem turris usum habet in pace. Constantia dicitur turris ista. Clypei sunt patientiae diversa genera. Sed quia mille dicuntur, facilius est tractare genera singulorum, quam singula generum.

[Col. 0410C] Quatuor igitur ponimus clypeos: primus est ferreus, secundus aeneus, tertius argenteus, quartus aureus. Primus est obstinationis, secundus simulationis, tertius innocentiae, quartus charitatis. Primus est rebellium, secundus hypocritarum, tertius mansuetorum, quartus diligentium. Primum portavit Saul, et in montibus Gelboe sub eo est prostratus [64 1Kb] ; aeneum Golias, et a David est interfectus [65 1Kb] ; argenteum habuit Josue, et eo elevato adjutus, a sociis combussit civitatem [66 1Kb] ; aureum Machabaei [67 1Kb] , et dissipaverunt gentium fortitudinem. Primi sunt asini ad corporalem afflictionem; meretrix ad illatam confusionem: aspis ad verborum correctionem; ursus insidians ad ultionem. De primo: »Percussisti eos [Col. 0410D] et non sunt sanati. Afflixisti eos et renuerunt accipere disciplinam [68 1Kb] .« De secundo: »Frons meretricis mulieris facta est tibi [69 1Kb] .« De tertio: »Furor illis secundum similitudinem serpentis, sicut aspidis surdae et obturantis aurem suam [70 1Kb] .« De quarto: »Ursus insidians factus est mihi [71 1Kb] ,« sicut ait Jeremias: »Maledictus furor eorum,« quia pertinax; »et indignatio eorum [72 1Kb] ,« quia dura. In consilio eorum non sit anima mea. Hanc imponebant amici Job dicentes ei: »Quis est vir, ut est Job, bibens subsannationem quasi aquam [73 1Kb] ?«

[Col. 0411A] Hunc clypeum habuit Saul, qui Samuelis increpationes sustinebat, et a malis non cessabat, et ideo in montibus Gelboe, id est superbiae abjectus est clypeus ille. Secundus, scilicet aeneus est hypocritarum, qui videtur habere aureum colorem, et non est aurum, sicut hypocritae videntur pati ex charitate, quod patiuntur ex vanitate. Et hoc ex tribus causis, ut vitent imminens incommodum. Unde Satan de Job: »Felicem pro pelle, et quidquid habet homo dabit pro anima sua [74 1Kb] .« Secunda est cum compatiuntur propter aliquod temporale emolumentum, scilicet quia quaestum existimant pietatem, sicut Apostolus dicit [75 1Kb] . Tertia est cum patiuntur propter laudes hominum, sicut illi qui »exterminant facies suas, ut appareant hominibus jejunantes [76 1Kb] .« [Col. 0411B] Hic erat clypeus Goliae. »Et clypeus, ait, aeneus tegebat humeros ejus [77 1Kb] .« In eo tota erat fiducia Philistinorum qui fortis putabatur, et ejus clypeus inexpugnabilis. Tertius clypeus dictus est argenteus. Hic est naturalis innocentia, scilicet quando in homine est bona temperata compositio humorum, quae tamen per se non est virtus, sed informata charitate transit in virtutem. Hunc habuit Josue qui cum expugnaret urbem Hai, persequentibus autem viris civitatis illius elevavit eum in altum. Quem videntes socii ejus qui erant in insidiis accurrerunt et adjuverunt eum [78_79 1Kb] . Quidam enim clypeum istum dimittunt in terram, dum ad terrena commoda suam applicant innocentiam. Quidam in altum levant, qui [Col. 0411C] ad hoc habent ut eam in Dei servitio expendant: tunc associantur ei aliae virtutes, et quasi socii de de insidiis exeuntes ad devincendos accurrunt et adjuvant. Hanc Job habebat cum diceret: »Qui deridetur ab amicis suis sicut ego, invocabit Deum et exaudiet eum [80 1Kb] .« Quartus clypeus est aureus scilicet patientia, quae ex sola charitate habetur. Ista portat in se Christi imaginem, dat proximis fulgorem, adversariis terrorem, sicut hic advertere possumus. »Refulsit sol in clypeos aureos [81 1Kb] :« ecce imago veri Solis, id est Christi. »Et resplenduerunt montes ab eis [82 1Kb] :« ecce proximis fulgorem. Montes sunt mundi hujus potentes, qui religiosorum potentiam videntes illuminantur; »et fortitudo gentium dissipata est [83 1Kb] :« ecce adversariis terrorem, qui adversus [Col. 0411D] patientes se vident nihil posse »qui corpus possunt occidere, animae autem non habent quid faciant [84 1Kb] .« Hi dicunt cum Job: »Qui cepit ipse me conterat, solvat manum suam et succidat me [85 1Kb] .« Idem: »Si flagellat, occidat me semel [86 1Kb] .« Et Habacuc: »Ingrediatur putredo in ossibus meis, et subter me scateat, ut requiescam in die tribulationis, et ascendam ad populum accinctum nostrum [87 1Kb] .« Tales clypei pendent in turri quae est collum sponsae.

Sciendum vero quod tres sunt turres. Prima virginitatis, secunda martyrii, tertia humilitatis. Omnes enim continentes simul sunt una civitas, in qua supereminet [Col. 0412A] quasi turris virginitas. Item omnes sustinentes tribulationem, una civitas esse videntur, in qua martyrium quasi turris erigitur. Item quasi quaedam civitas sunt omnes participes humilitatis in qua turris erigitur, scilicet amor propriae dejectionis. Prima est contra luxuriam; secunda contra perfidiam; tertia contra superbiam. 84 Ne autem quis hos clypeos patientiae sufficere praesumeret ad vitam aeternam sine gratia, dicit Apostolus: »Existimo quod non sunt condignae passiones hujus temporis ad futuram gloriam quae revelabitur in nobis [88 1Kb] .«

Unde notandum est quae sunt passiones primi temporis. Sunt passiones hujus temporis; sunt passiones futuri temporis; sunt passiones nullius temporis. Primae sunt temporalis miseria; secundae [Col. 0412B] poenitentia voluntaria; tertiae flamma purgatoria; quartae infernalium pressurarum angustia. Primae venerunt per primi parentis transgressionem; secundae operantur reconciliationem; tertiae suppliciter poenitentiae imperfectionem; quartae habent aeternam damnationem. Sub primis: »Omnis creatura ingemiscit et parturit usque adhuc [89 1Kb] .« In his ingemiscit Job inveniens vitium, miserabile exsilium, tristem exitum. Primum nascendo, secundum vivendo, tertium moriendo. »Homo, inquit [90_91 1Kb] , natus de muliere:« ecce primum. »Brevi vivens tempore:« ecce secundum. »Repletur multis miseriis: Ecce tertium. Et adjungit [92 1Kb] .« Qui quasi flos egreditur:« ecce primum. »Et conteritur:« ecce secundum. »Et fugit velut umbra:« ecce [Col. 0412C] tertium. Has gemunt continuis miseriis affecti, gravioribus tribulationibus oppressi, ad supernam gloriam desiderio suspensi. Pro primis dicebat Job: »Pereat dies in quo natus sum; et nox in qua dictum est: Conceptus est homo [93 1Kb] .« Cum secundis dicebat: »Quare de vulva eduxisti me, qui utinam consumptus essem, ne oculus me videret [94 1Kb] ?« Cum tertiis dicebat:« Quare data est miseris lux, et vita iis qui in amaritudine animae sunt, qui exspectant mortem, et non venit, quasi effodientes thesaurum et gaudent vehementer cum inveniunt sepulcrum [95 1Kb] .« Hae sunt passiones primi temporis.

Hujus temporis passiones sunt, voluntaria poenitentia, [Col. 0412D] de qua dicitur: Afflicti corde, pro peccatis nostris, cum lacrymis exspectemus finem nostrum. Hujus est ordo: Primo debemus malis operibus renuntiare; secundo, cor per lacrymosam confessionem abluere; tertio faciem quae prius peccato premebatur, id est conscientiam, ad Dominum levare; quarto, stabilem in bono propositio se exhibere; quinto, angustias poenitentiae pro amore coelestium oblivioni tradere. Inde Job: »Si abstuleris iniquitatem quae in manu tua est [96 1Kb] :« ecce primum. »Et in tabernaculo tuo non fuerit injustitia [97 1Kb] ,« ecce secundum. »Tunc levare poteris faciem [Col. 0413A] tuam absque macula [98 1Kb] ,« ecce tertium.« Et eris stabilis et non timebis [99 1Kb] ,« ecce quartum. »Miseriae quoque oblivisceris [100 1Kb] :« ecce quintum. Et quis fructus sequitur ex poenitentia ostendit, adjungens: »Tunc meridianus fulgor consurget ad vesperam, et cum consumptum te putaveris, orieris ut lucifer [100* 1Kb] .« De hac significatione est in lege, ubi dictum est: »Si fuerit vas aeneum, defricabitur, et lavabitur aqua [1 1Kb] ,« et mundus eris. Aes sonorum est. Aeneum igitur est vas poenitentis in oratione, defricabitur in satisfactione, lavabitur aqua in lacrymosa confessione. Mundus enim in perseverantia innocentiae, et sic non timebuntur passiones flammae purgatorii. O quam commodius esset in tali flamma modo fervere quam in purgatoria [Col. 0413B] flamma misere ardere, in qua erit Dominus »quasi ignis conflans et emundans argentum, et purgabit filios Levi in spiritu ardoris [2 1Kb] .« Si sic ergo egeris poenitentiae passiones, erit in te quod ait propheta: »Cum ambulaveris per ignem, non ureris, et flamma non ardebit in te, quia ego Dominus Deus tuus sanctus Israel, Salvator tuus [3 1Kb] .« Ibi comburentur ligna, fenum, stipula [4 1Kb] , id est peccata levia, quae venialia sunt, ut stipula, vel aliquantulum graviora, ut fenum. Illa gravissima, licet venialia, ut ligna. Ibi, »uniuscujusque opus quale fuerit dies Domini probabit, quia igne revelabitur. Si cujus opus arserit, detrimenta patietur; ipse autem salvabitur, sic tamen quasi per ignem [5 1Kb] .« O quanto [Col. 0413C] securius esset aedificare modo aurum, argentum, lapides pretiosos [6 1Kb] , id est charitatem in corde, innocentiam in conversatione, splendorem boni operis in exempli demonstratione. Hi enim purgatorium ignem non formidant. Primi igitur, ut diximus, venerunt in mundum propter primi hominis transgressionem, secundi operantur reconciliationem. Istae tres supplent primae imperfectionem. Sed multo fortius fugiendae sunt passiones quae habent aeternam damnationem. Putasne has viderat Job cum diceret: »Dimitte me, ut plangam dolorem meum, antequam vadam ad terram tenebrosam et opertam mortis caligine [7 1Kb] ,« ubi erit perpetuus ignis, perpetuum frigus, quia transibunt de frigore nivium ad calorem nimium [8 1Kb] : Ubi perpetui vermes [Col. 0413D] corrodent miseros, quia »vermis eorum non morietur, et ignis eorum non exstinguetur [9 1Kb] :« ubi erit aeterna fames et sitis. Inde: »Servi mei comedent et vos esurietis. Servi mei bibent, et vos sitietis [10 1Kb] .« Ubi fetor continuus, quia »ignis et sulphur, et spiritus procellarum pars calicis eorum [11 1Kb] .« Ibi flagella tortorum, quia ibi dabitur peccator »tortoribus quoad usque reddat universum debitum [12 1Kb] .« Ibi horror intolerabilis, tenebrae obscurissimae, fletus assiduus. Inde: »Mittite eum in tenebras exteriores, ibi erit fletus et stridor dentium [13 1Kb] .« Ibi vinculis igneis ligabuntur dissolutorum membra. [Col. 0414A] Melius est ergo pro iis vitandis nunc laborare, quam eas sine fine tolerare. In omnibus iis increpat nos, ut ad ipsum redeamus, sicut habetur in Job: »Increpationes ejus ne reprobes: ipse enim vulnerat et medetur: percutit et manus ejus sanat [14 1Kb] .« Et quomodo subjungit:

»In sex tribulationibus liberabit te, et in septima non tanget te malum: quas enumerat sic: »In fame eripiet te a morte, et in bello de manu gladii; a flagello linguae absconderis, et non timebis calamitatem cum venerit, in vastitate et fame ridebis, et bestiam terrae non formidabis.« Incipiamus ergo exponere a principio: »in fame, ait, eripiet te de morte, et in bello de manu gladii.« Fames ista est desiderium placendi Deo. Istud eripiet te de morte [Col. 0414B] qua moriuntur qui student placere mundo; bellum hoc est tentationum. In hoc eripimur de manu gladii diaboli, ne vulneremur. Dixit enim inimicus: »Persequar et comprehendam, dividam spolia, implebitur anima mea. Evaginabo gladium meum, interficiet eos manus mea [15 1Kb] .« Persequitur diabolus, dum nos fatigat suggestionibus; comprehendit, dum consentimus; dividit spolia, dum membra nostra instrumenta peccandi suggestioni exhibemus; impletur anima ejus, dum, desidiis et voluptatibus vacantes, voluntati ejus obsequimur; evaginat gladium suum, dum desperatione tenemur; interficit manus ejus, dum obstinati usque ad mortem remanemus. Sequitur: »A flagello linguae absconderis,« [Col. 0414C] ne maledici habeant contra te aliquid sinistrum dicere. Vel in judicio: »Ite, maledicti, in ignem aeternum [16 1Kb] .« Sequitur: »Non timebis calamitatem,« scilicet cum venerint inopinata Dei flagella, sicut Job. Sequitur: »In vastitate et fame ridebis.« Vastitas a vastando dicitur. Tunc enim miseri vastabuntur, quoniam »ignis ante ipsum praecedet: et inflammabit in circuitu inimicos ejus [17 1Kb] ,« et cruciandi tradentur poenis inferni. Fames erit tunc quando desiderabitur mori, et mors fugiet ab eis [18 1Kb] . Sequitur: »Bestiam terrae non formidabis.« Bestia dicitur quasi vastia, a vastando, scilicet diabolus actor tormentorum. Omnes hae »passiones non sunt condignae ad futuram gloriam quae revelabitur in nobis [19 1Kb] .«

[Col. 0414D] Dicitur enim praeterita gloria, dicitur praesens, dicitur futura. Praeterita fuit in paradiso; praesens in corde humano; futura erit in regno. Prima fuit ex primi status temperantia; secunda in pura conscientia; tertia quae cessabit hujus miseriae molestia. Prima transiit, et inveterata est, quia primi parentes »mutaverunt gloriam suam in similitudinem vituli comedentis fenum [20 1Kb] .« Et facta est »omnis caro fenum, et omnis gloria ejus quasi flos feni [21 1Kb] .« Ad cujus renovationem suspirabat Job, cum diceret: »Gloria nostra semper renovabitur, et arcus in manu nostra instaurabitur [22 1Kb] .« [Col. 0415A] De secunda quae est in corde scilicet conscientia dicitur: »Gloria nostra haec est testimonium conscientiae nostrae [23 1Kb] .« Juxta istam: »Qui gloriatur, in Domino glorietur [24 1Kb] .« De tertia: »Satiabor, cum apparuerit gloria tua [25 1Kb] .« Prima ergo nascitur a nobis, secunda revelabitur nobis, tertia revelabitur in nobis. Nascitur a nobis per passiones primi temporis; secunda revelabitur in nobis nube passionum hujus temporis quae aliquatenus manifestabitur per passiones futuri temporis: »Uniuscujusque opus quale fuerit ignis probabit [26 1Kb] .« Tertia revelabitur in nobis, quando, istis cessantibus passionibus, in miseriis permanebunt passiones nullius temporis, id est interminabiles. Primae ergo non sunt dignae ad futuram gloriam, tertiae [Col. 0415B] dignae ad futuram gloriam. Quartae penitus indignae ad futuram gloriam. Secundae autem non sunt condignae ad futuram gloriam, scilicet quia sufficere non possunt ad ipsam promerendam, nisi gratia Dei adjuventur, et quae nobis modo est operta revelabitur post judicium: quam nubes nostrae ignorantiae adhuc occultam tenet, quisquis in Christo jam manifestetur. Inde scriptum est: »Postquam consummatum est tabernaculum, nubes aperuit illud, et gloria Domini implevit illud tabernaculum [27 1Kb] .« Tabernaculum hoc corpus Christi fuit: quod consummatum fuit in passione nubes operuit in sepulcri observatione, impletum est gratia in resurrectione.


[Col. 0415C] Sicut turris David collum tuum [sive cervix tua secundum aliam litteram], quae aedificata cum propugnaculis. Mille clypei pendent ex ea, omnis armatura fortium.

[CARD.] Cervix beatae Virginis eminentiam sublimitatis ejus designat, propter quam ipsa dicitur turris David, quam Christus David in Jerusalem, id est in Ecclesia sua, aedificavit et erexit, ut esset peccatoribus munimen et refugium. Haec turris aedificata est cum propugnaculis. Propugnacula ista sunt virtutes et gratiae, dignitates et praerogativae, intentionum puritas et operum sanctitas, virtus orationum et merita operum, per quae beata Virgo peccatorem poenitentem protegit, et expugnat inimicum. Mille clypei pendent ex ea, omnis [Col. 0415D] armatura fortium. Clypei sunt virtutes quae repellunt jacula tentatoris, virtutes scilicet per quas resistitur contra tentationis insultus. Clypeus est prudentia quae repellit insidias diaboli. Item, clypeus est fortitudo, quae resistit contra impetus adversitatum. Clypeus est temperantia; quae repellit ignea tela concupiscentiarum carnalium. Armatura vero fortium sunt opera virtutum: per quas impugnatur et debellatur diabolus quasi in gladio et lancea, qualia sunt opera justitiae, pietatis et misericordiae, crationes, et eleemosynae. Dicit ergo quod mille clypei pendent ex ea, et omnis armatura [Col. 0416A] fortium: nam ad defensionem nostram et impugnationem hostium ipsa nobis subministrat adjutorium: et omnium exempla virtutum. Sequitur:


Duo ubera tua sicut duo hinnuli capreae gemelli; qui pascuntur in liliis, donec aspiret dies et inclinentur umbrae.

[THO.] Iidem praedicatores qui supra oculorum nomine et dentium et colli designati sunt, nunc uberum vocabulo exprimuntur. Qui recte dicti sunt oculi, quia occulta sacramentorum perspiciunt; dentes, quia improbos corripiendo mortificant, et in corpus Ecclesiae masticatos trajiciunt; collum, quia Ecclesiae, quasi vitalem flatum, aeterna gaudia praedicando, ministrant. Ubera apte dicuntur, quia parvulis adhuc in Christo lac verbi salutaris [Col. 0416B] infundunt. Sicut hinnuli capreae sunt, quia mundis cordis sui oculis quae agenda sunt, et quia vitanda sunt discernunt. Hinnuli pedum pernicitate et oculorum acumine plurimum valent. Per quos hi significantur qui rudibus viam scientiae et virtutis demonstrant. Bene gemelli, quia in una fide, una matre Ecclesiae geniti. Pascuntur inter lilia, id est paris Scripturarum floribus, donec aspiret dies, id est usque ad finem saeculi. Postquam enim aspiravit dies illa de quo dicit David: »Melior est dies una atriis tuis supra mille [28 1Kb] .« Jam non erit locus docendi, sed inclinabuntur umbrae; id est, consumptis tenebris hujus mundi, »fulgebunt justi sicut sol in regno Patris eorum [29 1Kb] .« Duo ubera [Col. 0416C] sponsae sunt: Compassio et congratulatio. Prima de malis, secunda de bonis. In quatuor compatiendum est proximo, in paupertate, in infirmitate, in tentatione, in afflictione: in paupertate deficientium, in infirmitate corporum, in tentatione suggestionum, in afflictione persecutorum; primo conferendo subsidium, secundo solatium, tertio consilium, quarto auxilium. 35 De primo enumerat Job opera misericordiae quae agebat. »Si comedi, inquit, buccellam meam solus [30 1Kb] ,« etc.; de secundo: Praecipimus visitare infirmos; de tertio Paulus: »Tentatio nos non apprehendat, nisi humana [31 1Kb] ,« de quarto Job: »Benedictio perituri super me veniebat [32 1Kb] .«

Verumtaten paupertas quadrifaria est. Prima est [Col. 0416D] paupertas census, secunda sensus, tertia fructus, quarta spiritus. De prima: »Semper pauperes habetis vobiscum [33 1Kb] ;« de secunda: »Tu dicis: Dives sum et locupletatus, cum sis miser et pauper [34 1Kb] ;« de tertia: »Cito anticipent nos misericordiae tuae, quia pauperes facti sumus nimis [35 1Kb] ;« de quarta: Beati pauperes spiritu, quoniam ipsorum est regnum coelorum [36 1Kb] .« Prima est onerosa, secunda probrosa, tertia criminosa, quarta gloriosa. Prima est sustinenda, secunda supplenda, tertia fugienda, quarta amplectenda. Prima est sustinenda, per patientiam; secunda supplenda, per sapientiam; tertia fugienda, [Col. 0417A] propter suam sterilitatem; quarta amplectenda, quia ducit ad beatitudinem. Et haec de ubere compassionis. Sequitur de ubere congratulationis: quae est de supernis bonis. Tria sunt in quibus debemus congratulari fratri nostro. Si liberatura peccatis, de profectu religionis, de exspectatione aeternae salutis. De primo dictum est: »Congratulamini mihi, quia inveni drachmam quam perdideram [37 1Kb] .« Angelis enim est gaudium super uno peccatore poenitentiam agente [38 1Kb] . Et de filio prodigo: »Gaudere, inquit, oportebat, et epulari, quia hic filius meus mortuus erat et revixit; perierat et inventus est [39 1Kb] .« De secundo Apostolus: »Gratias ago Deo quod fuistis aliquando servi peccati; obedistis autem ex corde in eam formam [Col. 0417B] doctrinae in quam traditi estis [40 1Kb] .« De tertio: »Laetatus sum in iis quae dicta sunt mihi: In domum Domini ibimus [41 1Kb] .« Ibimus inquit, non ibo, quia sic gratulatur de salute proximi sicut de sua. Haec ubera sunt sicut hinnuli qui sunt veloces: quod pertinet ad compassionis velocem et hilarem operationem. Acute vident quod spectat ad congratulationis discretam inspectionem.

Qui pascuntur in liliis. Lilium habet odorem qui est in compassionis opere; habet jucunditatem in aspectu, quae est in congratulatione, donec aspiret dies aeternae claritatis, et inclinentur umbrae hujus miseriae et caliginis. Item, hinnuli velocitas spectat ad velocem obedientiae impletionem; acutus visus, [Col. 0417C] ad sui et angeli et Dei speculationem. Sed speculum in quo haec videamus debemus tenere, tergere, inspicere. Ipsum enim est ratio cordis humani quod tenere debemus, ne corruens terrae per amorem inhaereat; tergere, ne in vanum cogitationum pulvere sordescat; inspicere, ne ad inania studia, intentionis suae oculum reflectat. In hoc sunt quasi tres coeli, quia alia est dignitas spiritus humani, alia spiritus angelici, alia vero excelientia spiritus divini. Humanus enim subjacet culpae et poenae; angelicus est expers utriusque: sed inopinabiliter supergreditur divinus, qui fecit utrumque, hoc est ad tres coelos ascendere. Cognitionem Dei quae hic potest haberi possumus tribus gradibus distinguere: et secundum triplicem graduum differentiam per [Col. 0417D] tres coelos dividere. Aliter enim Deus videtur per fidem, aliter cognoscitur per rationem, aliter cernitur per contemplationem. Prima visio ad primum coelum, secunda ad secundum, tertia ad tertium pertinet. Prima est infra rationem, secunda juxta rationem, tertia supra rationem. Ad primum et secundum possunt homines ascendere, sed non ad illud quod est supra rationem, nisi in excessu mentis humanae. Hos duos hinnulos credo Petrum et Paulum esse, qui viguerunt cursus velocitate et visus acumine. Fuerunt enim veloces ad subveniendum [Col. 0418A] proximo et obediendum Deo. Acumine visus viguerunt per Dei cognitionem et per miraculorum illuminationem. Audi obedientiam: »Venite post me, ait Dominus. At illi relictis retibus et navi secuti sunt eum [42 1Kb] .« Et Paulus: »Domine, quid vis me facere [43 1Kb] ?« Audi visus acumen: »Isti sunt duae olivae et duo candelabra lucentia ante Dominum, ut hoc acumine visus mundum explorarent [44 1Kb] .« De quibus scriptum est: »Misit Josue duos exploratores Jericho [45 1Kb] ,« qui non solum exploraverunt, sed deploraverunt, sed imploraverunt. Exploraverunt diaboli machinamenta, deploraverunt hominum deliramenta, imploraverunt hominibus spiritualia emolumenta. Primum ut deprehenderent daemonum astutiam; secundum, deliramenta reducerent [Col. 0418B] ad morum consonantiam; tertium, ut impetrarent hominibus sapientiam. Primum ut deprehenderent quando angelus Satanae transfiguravit se in angelum lucis [46 1Kb] ; secundum, ut venter spiritualis tanquam cithara sonet ad Moab, et viscera ad murum cocti lateris [47 1Kb] ; tertium ut Sapientia in nobis aedificet sibi domum et mittat servos et ancillas vocare ad arcem et ad moenia civitatis [48 1Kb] .« Explorare nos docebat Paulus cum diceret: »Nolite credere omni spiritui [49 1Kb] , angelus enim Satanae transfigurat se in angelum lucis [50 1Kb] .« Petrus quoque insidias diaboli exploraverat in Simone Mago, cum diceret: »Pecunia tua tecum sit in perditione [51 1Kb] .« Deplorabat Paulus cum diceret: »Flens dico inimicos [Col. 0418C] Crucifixi, quorum finis interitus, quorum deus venter, et gloria in confusione ipsorum [52 1Kb] .« Et Petrus: »Respexit eum Dominus, et egressus foras flevit amare [53 1Kb] .« Implorabat Paulus dum diceret: »Oro ut charitas vestra magis ac magis abundet insensu et scientia [54 1Kb] .« Et Petrus: »Gratia Domini cum omnibus vobis, iis qui sunt in Christo Jesu [55 1Kb] .« Si veri sumus exploratores debemus explorare infernum, explorare mundum, explorare cor nostrum, explorare coelum.

Itaque in inferno videmus intolerabiles angustias; in mundo, fallaces blanditias; in corde, multiformes phantasias; in coelo, incomparabiles delicias. Primis damnati affliguntur, secundis stulti derelinquuntur, tertiis providi alliciuntur, quartis [Col. 0418D] aeternaliter beati delectantur. Infernum exploraverat qui dicebat: »Dimitte me paululum ut plangam dolorem meum antequam vadam ad terram tenebrosam et opertam mortis caligine [56 1Kb] .« Mundum exploraverat qui ait: »Omne quod in mundo est, concupiscentia carnis et concupiscentia oculorum est, et superbia vitae [57 1Kb] .« Et cor, qui ait: »Meditatus sum in nocte cum corde meo [58 1Kb] ,« etc. Et coelum, qui ait: »Ad te levavi oculos, qui habitas in coelis [59 1Kb] .« Hoc ordine processerunt exploratores Jericho [60 1Kb] .« Primo intraverunt domum Rahab, quae [Col. 0419A] dicitur superbia, scilicet infernum; secundo latuerunt in stipula lini, id est in nativitate mundi, tertio, aperta fenestra, id est corde inspecto suspenderunt in ea funiculum coccineum, scilicet memoriam sanguinis Christi; quarto conscenderunt ad montana, scilicet coelum inspiciendo. Primo fuerunt exploratores Aegypti. »Per salutem, ait, Pharaonis exploratores estis [61 1Kb] .« Secundo exploratores Jericho. Tertio exploratores Lais [62 1Kb] , quod dicitur sibimet. Quarto exploratores Tharsis [63 1Kb] , quod dicitur exploratio gaudii, in ea quod exploratores fuerunt. Secundo oculi sponsae. Inde: »Oculi tui columbarum [64 1Kb] ;« in eo quod deploratores fuerunt, duo fontes, scilicet Jor et Dan qui Jordanem faciunt, in eo quod imploratores duae tubae quibus populus convocabatur, [Col. 0419B] conscio clangore, scilicet oratione et praedicatione. In his fuit commendabilis forma mutuae dilectionis, exemplum aedificationis, constantiae fortitudo, devotae spei exspectatio. Pro primo fuerunt »duo cherubim super propitiatorium, qui respiciebant se mutuo versis vultibus in propitiatorium [65 1Kb] .« Inde: »Gloriosi principes terrae, quomodo dilexerunt se in vita sua, ita et in morte non sunt separati [66 1Kb] .« Unde diligamus invicem quia »charitas ex Deo est [67 1Kb] .« Pro secundo fuerunt Obdab, quod dicitur protectio mea pater et Besdechel qui dicitur in umbra Dei. Inde Paulus: »Ego plantavi, Apollo rigavit [68 1Kb] .« Inde: »Cumque intraveritis terram quam Dominus daturus est vobis, aedificate altare Domino de lapidibus quos ferrum non tetigit [69 1Kb] .« Pro tertio [Col. 0419C] fuerunt duae columnae in porticu Salomonis, Booz, quod in fortitudine et lachim, quod dicitur firmitas [70 1Kb] . Inde: »Quis nos separabit a charitate Dei? Tribulatio an angustia [71 1Kb] ,« etc. Inde: »Fortes estote in bello.« Pro quarto fuerunt duo vituli capreae gemelli: qui pascunt inter lilia. Inde Apostolus: Unde autem »quae posteriora sunt obliviscens, ad ea quae anteriora sunt me extendo, ad bravium supernae vocationis [72 1Kb] «: ecce exploratores. Sunt etiam deploratores.

Notandum quod sunt pastores qui malo suo exemplo subditos non dubitant ad peccandum provocare; sunt qui subditis suis negligunt vacare: sunt qui subditos laborant ab errore revocare. [Col. 0419D] Primi rident, secundi dormitant, tertii lugent Primi contemnunt Dei sapientiam, secundi in vanum receperunt Dei gratiam, tertii exspectant Dei clementiam. De primis dicitur: »Peccata populi mei comedent, et ad iniquitatem eorum sublevabunt animas eorum [73 1Kb] .« Isti rident, imo potius Dominum irrident. Inde propheta: »Pasce pecora occisionis: quae qui possidebant occidebant, et non dolebant: venundabant dicentes: Benedictus Deus. [Col. 0420A] divites facti sumus [74 1Kb] .« Iidem contemnunt Dei patientiam. Unde Apostolus: »An divitias, bonitatis Dei et longanimitatis et patientiae contemnis [75 1Kb] ?« Isti sunt principes, quos praecepit Dominus suspendi in patibulo, quia fecerunt peccare populum. Isti sunt senes qui voluerunt incestare Susannam [76 1Kb] , de quibus dicitur in Jeremia: »Ponat te Dominus sicut Acha et Sedeciam, quos frixit rex Babylonis in camino Chaldaeorum [77 1Kb] .« Unde Isaias: »Omne caput languidum et omne cor moerens [78 1Kb] .« Secundis dicitur: »Quod crassum erat assumebatis, lanis operiebamini, lac comedebatis; quod infirmum erat non solidastis [79 1Kb] .« Isti dormitant, et utinam dormirent inter medios cleros [80 1Kb] . Sed sunt illi homines de quibus dicitur: »Dum dormirent homines, [Col. 0420B] inimicus homo superseminavit zizaniam [81 1Kb] .« Audiant ergo: »Non dormitabit neque dormiet qui custodit Israel [82 1Kb] .« Inde est quod Dominus arguit Petrum dormientem dicens: »Simon, dormis: una hora non potuisti vigilare mecum [83 1Kb] ?« Audiant, quia pastoribus custodientibus vigilias noctis super gregem suum apparuit angelus, Christum natum nuntians [84 1Kb] . Audiant David: »Si dedero somnum oculis meis et palpebris meis dormitationem [85 1Kb] .« Isti in vacuum recipiunt gratiam Dei, sicut ait Apostolus: »Videte ne in vacuum gratiam Dei recipiatis [86 1Kb] .« Tales sunt isti qualis servus ille qui abscondit pecuniam domini sui [87 1Kb] , non attendens illud Danielis: »Qui ad justitiam erudierint multos, fulgebunt quasi stellae in perpetuas aeternitates [Col. 0420C] [88 1Kb] .« Non sicut fidelis servus et prudens conservis suis in tempore erogavit tritici mensuram [89 1Kb] . Audiant Salomonem: »Thesaurus absconditus et scientia abscondita, quae utilitas in utrisque [90 1Kb] ?« Philosophus ait: Scientia est nobilis possessio, etc. Tertii student peccatores a deliramentis suis revocare. Inde Paulus: »Surge, qui dormis, et exsurge a mortuis, et illuminabit te Christus [91 1Kb] .« Et Petrus: »Obsecro vos tanquam advenas et peregrinos abstinere vos a carnalibus desideriis: quae militant adversus animam [92 1Kb] .« Isti lugent ex compassione. Inde: Inter vestibulum et altare plorabant sacerdotes dicentes: »Parce, Domine, parce populo tuo [93 1Kb] .« Inde est quod Dominus »videns civitatem [Col. 0420D] flevit super illam [94 1Kb] .« Et David flevit super Saul et Jonatham filium ejus [95 1Kb] . Et ad Samuel dicit Dominus: »Usquequo tu luges, Saul [96 1Kb] ?« Isti exspectant Dei misericordiam, qui ait: »Ego cogito cogitationes pacis et non afflictionis [97 1Kb] .« Alioqui plangimus Ecclesiam tanquam desolatam dicentes: »Facti sumus principes ejus velut arietes, non invenientes pascua [98 1Kb] .« Et Isaias: »Omnes canes muti non valentes latrare [99 1Kb] ,« tales magistri, qui [Col. 0421A] ex compassione lugent sunt quasi Joseph qui fratres suos graviter affligebat, ut sicut deliquerant in ejus venditione punirentur, et ingressus cubiculum cordis sui flevit, quia ex compassione non poterat se continere [100 1Kb] . Sequitur de imploratoribus.

Primi implorant veniam, secundi justitiam, tertii patriam; primum est corpus misericordiae, secundum gratiae; tertium gloriae, primum poenitentibus, secundum peregrinantibus, tertium suspirantibus; primum dat sanctitatem, secundum virtutum fecunditatem, tertium gloriae felicitatem. De primo: »Miserere civitati tuae Jerusalem, civitati requiei tuae [1 1Kb] .« De secundo: »Reple Sion inenarrabilibus virtutibus tuis [2 1Kb] .« De tertio: »Et gloria [Col. 0421B] tua populum tuum [3 1Kb] .« Per primum, vivite sobrie, per secundum juste, per tertium, pie. De his tribus dicitur a Domino: »Quaerite et invenietis, petite et accipietis, pulsate et aperietur vobis [4 1Kb] .« Quaerite veniam et accipietis misericordiam, petite justitiam, et accipietis virtutum copiam; pulsate per perseverantiam, et aperiet vobis Deus regni januam. Qui in primo gradu sunt, sunt »duo cherubin versis vultibus in propitiatorium respicientes se [5 1Kb] .« Qui in secundo, sunt duae tubae argenteae 86 quae congregent populum suo clangore [6 1Kb] . Qui in tertio, sunt duo splendoris filii qui assistunt dominatori universae terrae. Primi sunt duo olivae, scilicet implorantes misericordiam; secundi, duo candelabra lucentia ante Dominum per justitiam; [Col. 0421C] tertii habent potestatem claudere coelum nubibus et aperire portas ejus, ut introducant ad gloriam. Sciendum autem quod aliquo modo implorant superiores inferioribus, aliquando inferiores superioribus, aliquando aequales aequalibus. Primum sit ex humilitate, secundum ex utilitate, tertium ex fraterna charitate. Primo implorabat Moyses pro populo Israel, dicens: »Aut dele me de libro vitae, aut dimitte eis hanc noxam [7 1Kb] .« In secundo oravit populus pro Jonatha, dicens: »Vivit Dominus, si ceciderit capillus de capite ejus, quia hodie cum Domino operatus est [8 1Kb] .« In tertio, mulier Sunamitis implorabat Eliseum pro filio suo, dicens: »Vivit Dominus, et vivit anima mea: non [Col. 0421D] dimittam te [9 1Kb] .«

Tu ergo ad imitationem istorum explora, deplora, implora. Esto ergo explorator secretorum cordis; deplorator fetorum repertae sordis, implorator adjutorii Dei misericordis. Per primum enim habebis tui cognitionem, in secundo pro Deo sustinebis confusionem, in tertio a Deo recipies consolationem. Si ergo vis fieri explorator cordis, non timeas hoc verbum: »Pravum est cor hominis et miserabile, et quis cognovit illud [10 1Kb] ?« Sed audi: »Redite, praevaricatores, ad cor [11 1Kb] .« Deprehende ergo peccatum in corde tuo [Col. 0422A] et dic: »Iniquitatem ego cognosco et peccatum meum contra me est semper [12 1Kb] .« Laban enim qui dicitur dealbatio, id est diabolus scrutatur supellectilem Jacob et tabernaculum Rachel non inveniet idola sua, sed delusa erit sollicitudo quaerentis [13 1Kb] . Ergo pro peccatis sustine confusionem ad momentum, ne patiaris in aeternum. Ad momentum, ut dicas: »Confusio faciei meae cooperuit me [14 1Kb] .« Non in aeternum, sed dicas: »In te, Domine, speravi: non confundar in aeternum [15 1Kb] .« Sequitur ut implores Dei adjutorium: Adjutorium ad fidei confirmationem, adjutorium ad peccati eliminationem, adjutorium ad sustinendam tribulationem, adjutorium ad recipiendam Dei visionem. Pro primo dic illud Evangelii: [Col. 0422B] »Domine, adjuva incredulitatem meam [16 1Kb] ;« pro secundo:« Adjuva nos, Deus salutaris noster, et propter gloriam nominis tui libera nos [17 1Kb] ;« pro tertio: »Dominus refugium et virtus, adjutor in tribulationibus quae invenerunt nos nimis [18 1Kb] ;« pro quarto »:Fluminis impetus laetificat civitatem Dei [19 1Kb] ,« in qua non erit umbra mundanae vanitatis, sed aspirabit dies summae veritatis.


Duo ubera tua, duo hinnuli capreae gemelli qui pascuntur in liliis, donec aspiret dies et inclinentur umbrae.

[CAR.] Duo ubera beatae Virginis, de quibus, velut lac piae subventionis dulcedo sugitur, sunt affectus pietatis: et misericordiae quae velut capreae acuto lumine considerant, et quanta indigeat ope, [Col. 0422C] et per talem considerationem discurrunt et per festinatam subventionem accurrunt velociter, ut hinnuli. Et propter varios subventionum modos, per hinnulos signantur qui pulchra sunt varietate distincti. Dicuntur quoque gemelli, scilicet sociales et consimiles, quia valde sibi sunt similia, et quasi ex uno fonte prodeuntia misericordiae et pietatis beneficia qui in ingratis moriuntur et deficiunt: in illis nutriuntur et deficiunt, qui propter candorem et odorem bonorum operum, liliis assimilantur. Haec autem ubera beatae Virginis lac suum propinare non cessant tota ista praesenti vita, donec videlicet aspiret dies, id est donec veniat dies illa quae ad corpora de [Col. 0422D] pulvere reformata spirabit spiritum vitae et vitam gloriae, et donec inclinentur et deficiant umbrae praesentis miseriae. Sequitur ex persona Virginis.


Ibo mihi ad montem myrrhae et ad colles Libani, et loquar sponsae meae.

[THO.] In myrrha mortificatio carnis vel passionum pro pietate tolerantia; in thure devotio celsiperax orationis exprimitur. Mons autem myrrhae et collis thuris, est sublimitas mentis eorum qui et carnem vincunt, et ad amorem coelestium se ardenter levant. Ad quem montem [Col. 0423A] et collem vadit Dominus, quia illorum corda qui virtutibus student saepius visere et inhabitare dignabitur. Hoc est aperte dicere: Frequentabo colles, et pia devotione et illustratione glorificabo. Et loquar sponsae meae eruditionem, consolationem, promissionem, et hoc interna inspiratione. Item, ibo mihi, ait. Sibi vadit, quia singularis amor participem secreti non recipit. Sponsus est Deus, sponsa est anima; ideo sponsa, quia donis gratiarum subarrhata; ideo sponsa, quia casto amore ei sociata; ideo sponsa, quia prole virtutum fecundata. Omnis anima hujus sponsi arrham suscepit. Sed est arrha communis et est arrha specialis. Communis est, quia nati sumus, quia sentimus, quia sapimus, [Col. 0423B] quia discernimus. Specialis est arrha, quia regenerati sumus, quia remissionem peccatorum accepimus, quia charismata virtutum accepimus, et quod quisque habet boni unicuique arrha est. Ibo mihi, inquit, ad montem myrrhae. Myrrha quae amara est significat mortis significationem. Libanus qui interpretatur candidatio, munditiam cordis. Haec est via per quam sponsus ad sponsam venit, scilicet mons myrrhae et colles Libani, quia primum per abstinentiam concupiscentiam carnis occidit; deinde per munditiam cordis ignorantiam mentis abstergit; postremo, quasi tertio die ad colloquium sponsae veniens desiderio suo animam accendit. Bene dixit mons myrrhae, quia in afflictione debemus esse constantes. Et colles Libani, [Col. 0423C] quia in successu virtutum debemus esse humiles. In monte myrrhae accipimus fortitudinem contra carnis concupiscentiam; in collibus Libani illuminationem mentis contra ignorantiam; in colloquio sponsae, charitatem contra malevolentiam: potentia ad Patrem, sapientia ad Filium, charitas ad Spiritum sanctum pertinet.

Loquar, inquit, sponsae meae. Duobus modis loquitur Deus ad animam. Aliter ad fornicariam et aliter ad sponsam; aliter ad foedam, aliter ad pulchram; aliter ad peccatricem, aliter ad justificatam. Illius foeditatem increpat; hujus pulchritudinem laudat. Illam increpando timore concutit, istam laudando ad amorem accendit. Illi loquitur cum ei maculas suas ostendit; isti quando dona quae contulit ad memoriam reducit. Loquar, inquit, [Col. 0423D] sponsae meae. Item, tria proponuntur. Mons myrrhae, collis Libani vel thuris, colloquium sponsae. Ad primum venit Dilectus sustinens mundi calamitatem, ad secundum interpellans pro nobis Patrem, ad tertium afferens praedicationem. In primo suo exemplo nos invitat ad amaritudinem passionis; in secundo, proponit nobis formam orationis; in tertio, docet nos viam salutis. Audi primum: »Vere languores nostros ipse tulit et delicta nostra ipse portavit [20 1Kb] .« De secundo: »Pro transgressoribus [Col. 0424A] oravit ut non perirent [21 1Kb] . »Pro tertio, clamabant Patres antiqui: »Veni ad docendum nos viam prudentiae [22 1Kb] .« Venit primo ad vallem myrrhae, secundo ad collem myrrhae, tertio ad montem myrrhae. Ad vallem, suscipiens nostrae carnis infirmitatem; ad collem, sustinendo tribulationes et derisionem; ad montem, perferendo passionem. Vallis ad quam venit fuit Virginis humilitas; collis, justorum sanctitas; mons, martyrii sublimitas. Venit ergo ad vallem Mariae, ad collem Joannis-Baptistae, ad montem Calvariae. Ad primum per incarnationem, ad secundum per asperae conversationis conformitatem, ad tertium per passionem. De valle dicitur: »Missus est Joseph de valle Hebron (quod dicitur visio aeterna), [Col. 0424B] ad visitandos fratres [23 1Kb] .« De collibus dicitur: »Exsultatione colles accingentur [24 1Kb] .« De monte Christo, qui super montem ascendit Calvariae, dicitur: »Erit mons domus Domini super verticem montium, confluent ad eum omnes colles [25 1Kb] .« In hunc itaque montem Calvariae, qui dicitur mons myrrhae, propter amaritudinem passionis Christi, venit dilectus homini, venit angelo, venit sibi. Ibo mihi, ait, ut totum acquisitum legatur, id est ad utilitatem. Venit homini, ad necessitatem; angelo, ad jucunditatem: sibi, ad sublimitatem. Ad necessitatem, ut redimeretur; ad jucunditatem, ut angelica ruina repararetur; ad sublimitatem, ut Dilectus exaltaretur. De primo clamabant Patres antiqui: »Veni ad redimendum nos in brachio [Col. 0424C] extento [26 1Kb] .« Propter secundum in nativitate Christi, facta est cum angelo multitudo coelestis, laudantium et dicentium: »Gloria in excelsis Deo, et in terra pax hominibus bonae voluntatis [27 1Kb] .« Pro tertio dicebat David: »Exaltabo te, Domine, quia suscepisti me [28 1Kb] .« Et: »Exaltabo te, Deus meus rex, et benedicam nomini tuo in saeculum et in saeculum saeculi [29 1Kb] .

Notandum quod invenitur myrrha prima, myrrha electa, myrrha probatissima. Prima est infirmorum, secunda justorum, tertia martyrum. Prima est in poenitentialis satisfactionis angustia; electa, non jam poenitentialis, sed sponte asperitas causa ferventioris religionis assumpta in virtutum elegantia; probatissima, in passionis experientia. De prima: »Labia sponsi stillantia myrrham [Col. 0424D] primam [30 1Kb] .« Labia enim sponsi dicuntur labia peccatoris confitentis peccata sua in amaritudine animae suae. De secunda: »Quasi myrrha electa dedi suavitatem odoris [31 1Kb] .« De tertia: »Manus meae distillaverunt myrrham, et digiti mei pleni myrrha probatissima [32 1Kb] .« Non est simplex haec triplex myrrha, sed condita. Prima enim condita est vini austeritate; secunda, auro et thure; tertia, aromatum dulcedine. Vinum primae est austeritas in poenitentia; aurum secundae est charitatis [Col. 0425A] splendor; thus vero orationum fragrantia aromata. Tertiae sunt superni saporis affluentia. In figura primae dederunt Judaei Domino vinum myrrhatum bibere [33 1Kb] , ut myrrha designet cordis contritionem. Vinum exterioris poenitentiae austeritatem. In figura secundi obtulerunt magi Domino aurum, thus et myrrham [34 1Kb] . Pro tertio dictum est: Myrrha et gutta et casia a vestimentis tuis, a domibus eburneis [35 1Kb] . Sunt colles diaboli; sunt colles mundi; sunt colles Libani vel thuris, quod idem est. Primi sunt qui imitantur diabolum in superbia; secundi, qui elevantur in mundi dignitatibus et potentia; tertii sequuntur Christum in justitia. De primis ait Isaias: »Omnis mons et collis humiliabitur [36 1Kb] .« De secundis Habacuc: [Col. 0425B] »Incurvati sunt colles mundi ab itineribus aeternitatis ejus [37 1Kb] .« De tertiis: »Suscipiant montes pacem populo et colles justitiam [38 1Kb] .« Et David: »Exsultatione colles accingentur [39 1Kb] .« Ad primos venit Christus ut conferat humilitatem; ad secundos, ut amoveat aequitatem; ad tertios, ut doceat veritatem: humilitatem sui, aequitatem judicii, veritatem ad cognoscendam viam fidei, charitatis, spei. Humilitatem sui mediante confessione, aequitatem judicii dictante ratione, veritatem ad cognitionem viae ductu prudentiae. Primi colles se elevant in superbiam, dum caput erigitur, lingua dissolvitur, manus extenditur: caput erigitur ad abstergendum, lingua dissolvitur ad objurgandum, manus extenditur ad opprimendum. [Col. 0425C] Sed confessio caput, id est cogitationem stultam, quae est initium peccati, abscindit in contritione, lingua in peccati prolatione, manus in satisfactione.

Hoc totum designat illud factum Judae Machabaei. Demetrius enim qui dicitur nimium persequens, id est diabolus, misit Nicanorem qui dicitur lucerna stans, id est exaltatio cordis, contra Judam qui dicitur confessio; qui Nicanor praeerat elephantibus quorum ossa juncturis carent, quia superbia inflexibilis est. Sed Judas eum occidit, et abscidit caput ejus et linguam et manus [40_41 1Kb] . Sed in corde peccatoris tres sunt scrupuli qui confessionem deprimunt: timor, dolor, pudor. Desperat timor [Col. 0425D] propter peccati magnitudinem, dolor propter poenitentiae austeritatem, pudor propter turpitudinem. Cum igitur recolit turpia quae gessit, merito erubescit confiteri. Cum vero multitudinem, merito dolore ingemiscit. Cum autem magnitudinem, merito timore languescit. Scrupuli isti ut lapis sunt expoliendi. In lapidum politione ponuntur tria, oleum, lapis, manus. Oleum profunditur, lapis supervolvitur, manus manum trahendo volvitur. Oleum ergo benignitatis asperitatem lenit. Assiduitas poenitentiae quasi lapis peccatorum scrupulos terit. 87 Puritas conscientiae quasi manus [Col. 0426A] sordes tergit. Hoc est oleum spiritus, hic est lapis angularis, haec est dextera Dei Patris.

Primum lenit, secundum premit, tertium trahit. Primo igitur Deus dolorem lenit, secundo animi timorem premit, tertio opera manuum suarum dexteram porrigit. Haec de primis collibus. Secundo ad aequitatem invitat; quod sic fit: primo debet rationem consulere, secundo justum ab injusto separare, tertio cuique, quod suum est, tradere. Consule igitur Salomonem meretrices mulieres judicantem [42 1Kb] . Primo praecepit gladium afferri, secundo infantem dividi, tertio utrique partem suam dari. Haec de secundis collibus. Tertio vero invitat ad veritatem, ut teneant viam fidei, spei, et charitatis: ut sciant quid credere, quid amare, quid [Col. 0426B] sperare debeant, ne inveniatur in fide scrupulus erroris, in spe defectus terroris, in charitate offendiculum rancoris. Fides igitur muniatur boni operis exercitio, spes aeternitatis desiderio, charitas exhibitionis obsequio. Propter fidem quae est de occultis Raab meretrix exploratores Jericho abscondit [43 1Kb] ; propter charitatem pactum salutis suae cum eis composuit [44 1Kb] ; propter spem funiculum coccineum in fenestram misit [45 1Kb] . Isti sunt colles Libani ad quos descendit vel thuris. Thus est gutta quae prius latet in arbore propter fidem, secundo igne concrematur propter charitatem, tertio fumum mittit in altum propter spem. Et loquar, ait, sponsae meae. Aliter alloquitur stultam, aliter incautam, aliter honestam. Primam increpat, secundam [Col. 0426C] instruit, tertiam laudat. Propter primam ait: Sub arbore malo suscitavi te, ibi corrupta est mater tua, ibi violata est genitrix tua [46 1Kb] . Propter secundam: Si ignoras te, o pulcherrima mulierum, egredere et i post vestigia gregum [47 1Kb] . Propter tertiam: Ecce tu pulchra es, amica mea: ecce tu pulchra [48 1Kb] . Isti dicit: Et loquar sponsae meae. Quid autem loquatur subdit: Veni de Libano, sponsa, ubi cubam in meridie [49 1Kb] .


Vadam ad montem myrrhae, etc.

[CARD.] Inter laudes suas quasi tacta cordis dolore ex praesentia passionis filii laudes ipsius enarrantis exclamat: Vadam ad montem myrrhae. Myrrham autem dicit amaritudinem compassionis in passione filii; et montem myrrhae dicit, quia major acerbitas [Col. 0426D] doloris esse non potuit in corde matris. Verum post dolorem subjungit de consolatione doloris, dicens: Vadam ad collem thuris. Thuris fragrantia Dominicae resurrectionis gratum odorem demonstrat, cujus odoris consolationem collem thuris vocat: ad quem pro doloris lenimento se ituram pronuntiat. Per hoc autem quod dicit montem myrrhae et collem thuris, cum collis minor sit monte, insinuare videtur quod tunc dolori consolatio non respondit, morientem enim filium et morientis dolorem plene vidit et gustavit: sed licet [Col. 0427A] resurgentem videret, nondum tamen tunc plene vidit gloriam resurgentis. Sequitur:


Tota pulchra es, amica mea, et macula non est in te.

[THO.] Omnis anima vel aversa est a Deo, vel conversa ad Deum. Aversa: alia revicta, alia remotissima. Conversa: alia propinqua, alia proxima. Quae remota est, turpis est, sed non tota; quae remotissima est, tota turpis est. Item quae propinqua est, speciosa est, sed non tota; quae proxima est, tota pulchra est. Quid sponsus dixerit audivimus; qua via debet venire sponsa audiamus: Veni de Libano, sponsa. Venies et pertransibis per montem Sanir, vel Seir. Seir interpretatur hispidus vel pilosus: Sanir nocturna avis vel fetor. Seir est concupiscentia carnis. Seir habet montem, habet [Col. 0427B] campum habet vallem; in valle debilis, in campo fortis, in monte insuperabilis. In monte est appetitus carnis in necessitate, in campo appetitus carnis in satietate, in valle est appetitus carnis in voluptate. Quando ad vincendum tantum caro sustentamentum accipit, Seir in monte est; quando ad nutrimentum robur quaerit, Seir in campo est; quando ad lasciviendum delicias poscit, Seir in valle est. In monte est insuperabilis, quando sustentamentum in hoc exsilio viventibus necessarium est; in campo est fortis, quia robur carnis aliquando animae profectibus utile est; in valle debilis, quia voluptas carnis semper superflua est. In valle prohibetur, in campo conceditur, in monte remuneratur; [Col. 0427C] in valle servat, in campo pugnat, in monte regnat; in valle est luxuria, in campo temperantia, in monte parcimonia; in valle, adjuvante gratia, facile calcatur, in campo cum difficultate vincitur, in monte ne superari valeat ipse quotidianus noster defectus vires jugiter subministrat. Qui superflua resecat, Seir in valle conculcat; qui de necessariis aliquid minuit, Seir in campo vincit: qui ad sustentamentum tantum naturae necessaria tribuit, quando Seir in monte exactori obsequium reddit. Si legatur Sanir, idem judicium designat: interpretatur enim fetor vel nocturna avis; quia voluptas carnis et fetida et occulta venit. Hermon interpretatur anathema ejus. Cujus ejus? scilicet diaboli, qui primus separatus est a Deo. Anathema vero anathematis [Col. 0427D] est, qui separatur ab eo. Notandum quod alii sunt mons Hermon, alii campus, alii vallis. Vallis sunt qui per fidem a diabolo jam separati sunt, sed adhuc per vitam carnalem in desideriis jacent; campus sunt, qui medium statum tenentes, nec per voluptatem in ima descendunt, nec per spiritualem conversationem ad superna erigi possunt; mons sunt, qui non solum per fidem a diabolo sunt separati, sed per eminentiam virtutis et constantiam mentis contra diabolum sunt erecti. Per cubilia leonum, sopita crudelitas intelligitur, id est carnis voluptas, quae prius placet per experientiam, secundo torquet per conscientiam, tertio flagellabit [Col. 0428A] per gehennam. Leopardus varii coloris est, per quem designatur haereticus vel hypocrita, vel variis viliis dediti et superbi amatores hujus saeculi. Item ab illo loco: Tota pulchra es, amica mea, et macula non est in te; non in eximioribus tantum membris electorum: quae supra enumeravi, pulchra es, verum etiam in illis qui pusilli ac fragiles. Ac decore refulges virtutum, et vitiorum macula cares. Libanus secundum Hebraicam etymologiam candidatio dicitur; secundum Graecam thus: eamque ad se venire admonet. Cum enim videt Dominus animam fidelem bonis actibus candidatam et incensum sibi purae orationis offerentem, delectatus ejus piis studiis, ut coeptis insistat hortatur. Tertio sponsam de Libano venire praecipit: quia profectum in electis suis [Col. 0428B] bonae operationis, salutiferae locutionis, purae requirit cogitationis. Vel certe, veni per optimam vitam quam in corpore vivens exerceas, veni absoluta corpore, ad percipiendam animae vitam perennem; veni tertio recepto corpore, ad videnda resurrectionis gaudia perfecta, tunc enim coronaberis perfecta. Tunc enim coronaberis. Sed unde? de capite Amana, de vertice Sanir et Hermon, de cubilibus leonum, de montibus pardorum. Amana, Sanir et Hermon montes sunt Ciliciae et Judaeae leonibus pardisque et aliis feris lustra praebentes. Haec sunt superba infidelium corda in quibus inmundi spiritus sedem habent. Leones sunt daemonia propter superbiam, pardi propter crudelitatis suae varietatem artium malignarum. Item ab illo loco: Ibo [Col. 0428C] mihi ad montem myrrhae; myrrha amara est et ideo passiones designat.

Myrrha habet campum, habet collem, habet montem; campum asperae conversationis, collem interioris compunctionis, montem in effusione sanguinis. In colle ordinat, in campo pugnat, in monte triumphat; ordinat exercitum, pugnat adversus inimicum, triumphat ut accipiat praemium. Exercitum virtutum, inimicum, scilicet diabolum, praemium, scilicet gloriam angelorum. Haec sunt tria genera martyrii. In campo sunt tria, scilicet continentia in juventute, largitas in paupertate, sobrietas in ubertate; item in colle tria sunt, contritio peccati, compassio proximi, anxietas desiderii; in [Col. 0428D] monte vincimus per tria, si sustineamus contumeliae exprobrationem, vilitatis confusionem, passionis asperitatem. Christus in colle ordinavit, in mundo praedicando; in campo pugnavit, tentanti diabolo resistendo; per mortem triumphavit in monte Calvario. Venit Dominus ad colles Libani qui interpretatur candidatio, per resurrectionem. Unde triplicem nobis ostendit corporis glorificationem: scilicet claritatem, subtilitatem, agilitatem. Primum in monte Thabor, per transfigurationem, quando facta sunt vestimenta ejus alba sicut nix [50_52 1Kb] ; secundum in monte Sion, quando intravit ad discipulos januis clausis [53 1Kb] ; tertium in monte Oliveti, [Col. 0429A] unde ascendit ad Patrem [54 1Kb] . Sic veniens loquitur sponsae, scilicet haec quatuor quae sequuntur: primo, Tota pulchra es, secundo, Veni a Libano, tertio, coronaberis, quarto, Vulnerasti cor meum. Primo laudat, secundo vocat, tertio invitat, quarto rememorat. Primo laudat munditiam, secundo vocat ad patriam, tertio invitat ad coronam, quarto rememorat ei suam beneficentiam. Primo laudat munditiam, ut hilaris fiat: secundo vocat ad patriam, ut peregrina ad suam civitatem redeat; tertio invitat ad coronam, ut per praemia alliciat; quarto rememorat beneficentiam, ut ei gratias referat; sed tertio dicit: Veni de Libano. Libanus candidatio dicitur, quod et ad bonum et ad malum spectare potest.

[Col. 0429B] Triplex enim est candidatio in malo, scilicet voluptas, vanitas, simultas; prima carnalium, secunda superborum, tertia hypocritarum. De prima: »Si apparuerit candor in vulnere, lepra est,« ait Moses [55 1Kb] ; de secunda: »Qui habuerit albuginem in oculo, non ministret in tabernaculo [56 1Kb] ;« de tertia: vocat Dominus hypocritas sepulcra dealbata [57 1Kb] . Est et triplex dealbatio in bono, scilicet: continentia, innocentia, sapientia. De prima et secunda: »Candidiores nive, nitidiores lacte [58 1Kb] ;« de divina sapientia dicitur: »Candor est lucis aeternae [59 1Kb] .« De triplici in malo nos peccatores vocat ut convertat in triplicem in bono. Vocat sponsam: ut in melius proficiat, Coronaberis, ait, sed ob quam victoriam debeat coronari, adjungit sic: de [Col. 0429C] capite Amana, id est diaboli qui est caput omnium malorum. Et ejus capita sunt tria: primum superbia, secundum suggestio, tertium fomes peccati, sive originale peccatum. Primum praecipitavit eum de coelo, secundum Adam de paradiso, tertium inquinat omnem hominem in mundo. De his David: »Contribulasti capita draconum in aquis [60 1Kb] .« Tu confregisti capita draconis in aquis, scilicet baptismi. Sanir dicitur fetor, scilicet carnis, cujus vertex est superbia carnis; Hermon dicitur anathema, id est separatio, qui verticem habet mundanam elationem, ab eo separari debemus: cubicula leonum latens ferocitas; montes pardorum apertae malitiae varietas. Ergo coronabitur anima quae haec omnia vicit.


Tota pulchra es, amica mea, et macula non est in te.

[Col. 0429D] [CARD.] Revertitur autem filius ad prosequendam laudem matris, dicens: Tota pulchra es, amica mea, quia in omni sensu corporis virginalis integritatis munditiam retines, et macula non est in te, quia in nullo corporalium sensuum instrumento concupiscentiae carnalis adhaesit macula. Vel sic: Tota pulchra es mente et corpore, et macula non est in te, quae te repellat vel impedire valeat, quin de te Domino gratum offeras holocaustum. Igitur: Veni de Libano, sponsa mea, veni de Libano, veni coronaberis de capite Amana, de vertice Sanir et Hermon, [Col. 0430A] de cubilibus leonum, de montibus pardorum. Libanus siquidem interpretatur candor: et est etiam Libanus arbor thuris odorifera. Vocatur ergo beata Virgo, ut de meritis veniat ad coronam: et dicitur ei: Veni de Libano; veni de candore virtutum: veni de Libano; veni de odore fragrantium bonorum operum, pro ipsis praemium receptura: veni coronaberis, pro multiplici victoria, quia videlicet triumphasti de capite Amana, de vertice Sanir et Hermon. Ipsa enim triumphat de malitia 88 diaboli, quae signatur per caput Amana; de mundana scilicet sapientia, quae notatur in vertice Sanir; de perfidia haeretica, quae signatur per verticem Hermon. Amana siquidem interpretatur dens vigiliarum, et designat omnium daemonum collegium [Col. 0430B] qui dente tentationis hominem rodunt et semper ad ejus subversionem vigilant sicut dicit Job: »Nocto os meum perforatur doloribus [61 1Kb] .« Ac si dicat: Nocte, dum videlicet mihi non provideo, os meum, id est robur virtutis meae, perforatur tentationibus, quae sunt causae dolorum; et subdit: »Qui me comedunt,« scilicet tentatores, »non dormiunt, sed in multitudine eorum consumitur vestimentum meum [62 1Kb] ,« bonae conversationis scilicet ornamentum.

Huic verbo concordat Petrus dicens: »Sobrii estote et vigilate, quia adversarius vester diabolus circuit quaerens quem devoret [63 1Kb] .« Hujus autem collegii quod per Amana designatur, caput est ille princeps daemonum, cujus caput beata Virgo contrivit [Col. 0430C] [64 1Kb] . Sanir interpretatur avis nocturna, quae de nocte volat et videt, et caecatur ad solem. Hi sunt philosophi et sapientes hujus mundi, qui ad lucem divinae sapientiae caeci sunt: ad sapientiam vero hujus mundi et ad malitiam subtiliter vident; de quibus dicit Jeremias: »Filii insipientes et vecordes sunt; sapientes sunt ut faciant mala, bene autem facere nescierunt [65 1Kb] .« De his triumphat beata Virgo, et pro hac victoria coronatur, quia peperit Sapientiam per quam sapientia hujus mundi stultitia comprobatur [66 1Kb] . Ipsa quoque coronatur de vertice Hermon, id est de capitaneis haereticorum; quia ipsa universas haereses interemit in universo mundo. Hermon interpretatur anathema vel separatus. Hi sunt haeretici, de quibus sub nomine Ephraim dicit [Col. 0430D] Osee ad Judam, id est ad viros fideles et catholicos: »Particeps idolorum Ephraim, dimitte eum. Separatum est convivium eorum [67 1Kb] ;« ac si dicat: Haeretica perfidia participat cum idololatria; tu ergo, vir catholice, dimitte eum, ne communices cum haereticis; separatum est enim convivium eorum; nam anathematizata est haereticorum doctrina perfida, et falsa religio. Coronatur quoque de cubilibus leonum, de montibus pardorum; quia aufert diabolo qui per ea designatur. Significant autem cubilia torporem et mollitiem luxuriae; per leones intelliguntur [Col. 0431A] superbi, iracundi, potentes hujus saeculi, quos tamen velut leones sic emollit luxuria, ut in cubilibus libidinum suarum torpeant et marcescant. Unde de muliere meretrice dicitur in Parabolis: »Multos enim vulneratos dejecit, et fortissimi quoque interfecti sunt ab ea [68 1Kb] .« Pardus, qui est diversi coloris et quibusdam notis sive maculis variatur, illos designat, qui bonis operibus mala commiscent, quos pro colore diverso Dominus arguit per Jeremiam [69 1Kb] dicens: »Nunquid avis discolor haereditas mea mihi?« Tales cum deberent humiliari ex opere malo quod per bonum opus inficitur, ex ipso tamen opere bono in superbiam extolluntur: quae superbia per montes exprimitur, cum dicitur de montibus pardorum, et quoniam tam his per beatam [Col. 0431B] Virginem subvenitur, quam illis qui per leones signantur, ideo ipsa de cubilibus leonum et de montibus pardorum coronari dicitur. Sequitur:


Vulnerasti cor meum, soror mea, sponsa mea, vulnerasti cor meum.

[THO.] Commemoratione vulnerati cordis, magnitudinem amoris quem erga Ecclesiam habet, exprimere voluit, quam recte sororem suam nominat et sponsam, quia coelestis eam thalami sibi foedere conjunxit; quia et ipse homo fieri ac frater ei naturaliter existere dignatus est. Potest et juxta illud intelligi quod Isaias [70 1Kb] dicit: »Ipse autem vulneratus est propter iniquitates nostras.« Et qua de causa hoc fit, ipse subjungit: In uno oculorum tuorum, et in uno crine colli tui. Supra in pluribus oculis piures [Col. 0431C] magistros, in pluribus capillis plures subditos significavimus: nunc in uno oculo unitas magistrorum; in uno crine unitas subditorum accipitur, ac si diceret: Tota forma tui corporis mihi pulchra apparet. Inde est quod prae caeteris ad te amandam me accendit, quia unitatem fidei ac dilectionis, et in subditis et praelatis habere probaris; hoc me ad excipiendum vulnus pro tua vita adduxit. Charitas hujus vulneris causa fuit qua ad imitationem Christi vulnerantur multi, non solum autem, quia video alios vulneratos, alios ligatos, alios languentes, alios deficientes. Charitas vulnerat, charitas ligat, charitas languidum facit, charitas defectum adducit. Audi de charitate vulnerante: Vulnerasti cor [Col. 0431D] meum, soror mea sponsa. Audi de charitate ligante: »In funiculis Adam traham eos, in vinculis charitatis [71 1Kb] .« Haec charitatis vincula sunt Dei beneficia, scilicet bona naturae, gratiae et gloriae; naturam condidit, gratiam contulit, gloriam repromisit. Ecce funiculus triplex: dona conditionis, bona justificationis, praemia glorificationis. »Funiculus triplex difficiliter rumpitur [72 1Kb] ,« hic tamen ruptus est. Adjecit autem Dominus resarcire charitatis vincula, nobis bona contulit, mala nostra pro nobis pertulit: et nos ex utraque sibi obnoxios reddidit. Audi de charitate languente: Filiae Jerusalem, nuntietis ei [Col. 0432A] quia amore langueo [73 1Kb] . Audi de charitate defectum adducente: »Defecit in salutare tuum anima mea [74 1Kb] .«

In pravis desideriis vide quid agant isti gradus. In primo transfigit affectionem, in secundo ligat cogitationem, in tertio dissolvit actionem. Affectio itaque captivatur in primo, cogitatio in secundo, actio in tertio, quarto, cui nil satisfacere potest, humanae possibilitatis metas excedit. Hic defectum adducit, et de medio desperare facit. Primus itaque gradus est, quando mens desiderio suo resistere non potest, secundus quando oblivisci non potest, tertius quando nil sapere ei potest, quartus quando nil ei satisfacere potest. In primo amor est insuperabilis, in secundo inseparabilis, in tertio singularis, [Col. 0432B] in quarto insatiabilis. Insuperabilis est qui alii affectui non cedit, inseparabilis est qui a memoria nunquam recedit, singularis qui socium alium non recipit, insatiabilis cum ei satisfieri non possit. In primo gradu notatur amoris excellentia, in secundo ejus vehementia, in tertio ejus violentia, in quarto supereminentia in humanis affectibus. Primus gradus potest esse bonus, secundus semper est malus, tertius non solum est malus, sed incipit esse amarus, quartus vero omnium est pessimus. Pretiosus est primus gradus ille in Dei amore, quando est insuperabilis; pretiosior secundus, quando ardens affectus incipit esse inseparabilis; multo melior, quando in alia re quam in Deo delectari non potest; summus est, quando suo desiderio nihil satisfacere [Col. 0432C] potest. In primo: Aquae multae non potuerunt exstinguere, et flumina non obruent eam [75 1Kb] , eo quod insuperabilis sit. In secundo ponit anima dilectum suum sicut signaculum super cor suum [76 1Kb] , eo quod oblivisci non possit. In tertio: Si dederit homo omnem substantiam domus suae pro dilectione, quasi nihil despiciet eam [77 1Kb] , eo quod in alia re delectari non possit. In quarto: Fortis est ut mors dilectio, dura sicut infernus aemulatio [78 1Kb] , eo quod ei parum sit quidquid pro Deo facere vel sustinere potest. In primo amor insuperabilis dicit: »Diligam te, Domine, fortitudo mea [79 1Kb] .« In secundo inseparabilis amor dicit: Adhaereat lingua mea faucibus meis, si non meminero tui [80 1Kb] .« In tertio singularis amor dicit: »Renuit consolari anima mea, memor [Col. 0432D] fui Dei, et delectatus sum [81 1Kb] .« In quarto dicit insatiabilis amor: »Quid retribuam Domino pro omnibus quae retribuit mihi [82 1Kb] ?« In primo insuperabilis dicit: »Quid nos separabit a charitate Dei [83 1Kb] ?« In secundo: »Charitas nunquam excidit [84 1Kb] ,« eo quod inseparabilis sit; unde: »Adhaesit anima mea post te [85 1Kb] .« In tertio: »Arbitror omnia ut stercora, ut Christum lucrifaciam [86 1Kb] .« In quarto: »Mihi vivere Christus est, et mori lucrum,« eo quod cupiat »dissolvi et esse cum Christo [87 1Kb] .«

In primo gradu diligitur ex corde, in secundo ex [Col. 0433A] toto corde, in tertio ex tota anima, in quarto ex omni virtute. In primo: »In corde meo abscondi eloquia tua [88 1Kb] ;« in secundo: »Confitebor tibi, Domine, in toto corde meo [89 1Kb] ;« in tertio: »Concupivit anima mea desiderare justificationes tuas in omni tempore [90 1Kb] ;« in quarto: »Non timebo quid faciat mihi homo [91 1Kb] .« In primo fit desponsatio, in secundo nuptiae, in tertio copula, in quarto puerperium. De primo dicitur: »Sponsabo te mihi in sempiternum [92 1Kb] ;« in secundo: »Sunt nuptiae in Chana Galilaeae [93 1Kb] ; de tertio: »Qui adhaeret Deo unus spiritus est [94 1Kb] ;« de quarto: »Concepimus et parturivimus et peperimus spiritum [95 1Kb] .« In primo suspensa ad reditum dilecti, clamat: Veni, dilecte mi, similis esto capreae, hinnuloque cervorum [96 1Kb] .« In secundo [Col. 0433B] sponsa invitatur dicitur ei: Veni, de Libano, soror mea sponsa. In tertio ipsa dicit: Laeva ejus sub capite meo et dextera illius amplexabitur me [97_98 1Kb] . In quarto dicit: »Filioli mei, quos iterum parturio, donec formetur Christus in vobis [99 1Kb] .« Vulneratus est Christus pro sponsa in corpore, in corde, in capite; in corpore clavis, in corde lancea, in capite spinis. Primo ut affligeretur, secundo ut occideretur, tertio ut ei illuderetur. De primo: »Corpus meum dedi percutientibus et genas meas vellentibus [100 1Kb] ;« de secundo: »Tradidit in mortem animam suam [1 1Kb] ;« de tertio ipse ait: »Tota die exprobrabant mihi inimici mei [2 1Kb] .« Item inde: »Quoniam propter te sustinui opprobrium, operuit confusio faciem meam [3 1Kb] .« Item: »Opprobria exprobrantium tibi ceciderunt [Col. 0433C] super me [4 1Kb] .« Inde dicebant Judaei spinis coronato: »Ave, rex Judaeorum [5 1Kb] .« In primo »dolores nostros ipse portavit,« in secundo »languores nostros ipse tulit [5* 1Kb] ,« in tertio disciplinam ostendit. Dolores infirmitatis et poenae, languores culpae, disciplinam pacis nostrae: »Disciplina, inquit, pacis nostrae super eum [6 1Kb] .« Et nos imitemur eum. Habemus corpus instrumentum, cor domicilium, caput spiraculum, instrumentum laboris, domicilium amoris, spiraculum aurae vitalis. In primo igitur vulneremur clavis timoris, in corde lancea compunctionis, in capite spinis disciplinati rigoris. De primo: »Confige timore tuo carnes meas [7 1Kb] ; in figura secundi: »Percussit David cor suum, quia scidit oram chlamidis [Col. 0433D] Saul [8 1Kb] ;« de tertio: »Sepi aures tuas spinis [9 1Kb] .« In corpore vulneremur, ne propter operum dissolutionem affligamur; vulneremur in corde, ne propter evagationes cogitationum occidamur; vulneremur in capite, ne a diabolo nobis propter curiositatem illudatur. In uno oculorum vulneratus est Christus. Duo sunt oculi in anima: unus respicit interius ad ordinanda temporalia, alius superius ad cognoscenda superna. Secundo homines ascendunt usque ad coelos, primo descendunt [Col. 0434A] usque ad abyssos. Septem crines rasos de capite Samsonis septem dona Spiritus sancti scimus interpretatos. Inter haec praecipuus est spiritus sapientiae; quia quaecunque operantur alia dona, istud ducit ad saporem et delectationem. Talis crinis, qui facit hominem delectari in Deo, vulnerat amore cor sponsi. Hic crinis nascitur in capite spiritualis affectionis, descendit per collum rationis ad ornandum corpus sensualitatis: primum enim sapor ille divinus in affectu nascitur, secundo transit per rationem, a qua utrum ex Deo sit disquiritur et ordinatur, tertio descendit ad sensualitatem, quae ex eo ornatur dum gustato illo sapore consuetum usum, quo corpus sensificat, obliviscitur. Vulnus istud non ponit in Deo gravamen passionis, sed vehementiam [Col. 0434B] charitatis, quam habet in nobis. Aegritudo hujus vulnerati nobis est medicamentum, eruditio ab bellum, amoris indicium. Inde congrue in libro Regum dicitur: »Aegrotavit Elisaeus, et descendit ad eum rex Israel [10 1Kb] .«---»Beatus qui intelligit super egenum et pauperem!« cujus Dominus universum stratum ejus versavit in infirmitate [11 1Kb] . Ad eum descendit qui complantatur similitudini mortis ejus, qui discit ab eo esse vir dolorum et sciens infirmitatem. Hic rex Israel bellum habet contra Syriam quae dicitur elata, id est contra superbiam. Iste venit cum arcu, id est cum intenso studio et propenso affectu. Duo ejus arma curvantur ad invicem, cum se respiciunt ad invicem professio et consummatio mediante conversatione continua, quasi chorda [Col. 0434C] attingens a fine usque ad finem fortiter. Vel primum cornu possumus intelligere primam naturae conditionem, aliud ultimam naturae glorificationem. Haec se respiciunt per chordam, scilicet per gratiam, quae naturae statum reintegrat et gloriam confert. Cornu superius curvatur, cum illa superior gloria, ut eam possimus contemplari, capacitati nostrae se inclinat. Ita in inferioribus fit discreta disciplina, in superioribus suspensa devotio. Cum igitur per gratiam, id est chordam, sic arcus fuerit 89 intensus, sagittas spirituales emittit, qui multipliciter vulnerant. Sunt enim istae sagittae quatuor:

Prima vulneratur diabolus, secunda a Deo aversus, tertia devotus, quarta Christus. Primus, ut victus [Col. 0434D] turbetur; secundus, ut revocetur; tertius, ut inflammetur; quartus, ut pro nobis moreretur. Prima rex Achar fuit occisus [12_13 1Kb] ; de qua: »Emitte sagittas tuas et conturbabis eos [14 1Kb] .« Secunda et tertia: quas Jonathas misit in signum quod a David intelligeretur [15 1Kb] , scilicet quod pater ejus, id est diabolus, esset fugiendus. De secunda Job: »Sagittae Domini in me fixae sunt: quarum indignatio ebibit spiritum meum [16 1Kb] .« De tertia: »Sagitta Jonathae nunquam abiit retrorsum [17 1Kb] .« Et: »Sagittae potentis [Col. 0435A] acutae cum carbonibus desolatoriis [18 1Kb] .« Item: »In luce sagittarum tuarum ibunt in splendore fulgurantis hastae tuae [18* 1Kb] .«

De quarta dicitur: »Posuerunt me quasi signum ad sagittam [19 1Kb] .« Haec est sagitta qua Judas Machabaeus pro defensione populi sui est occisus [20 1Kb] . De primo vulnere dicitur: »Nunquid non percussisti superbum, vulnerasti draconem [21 1Kb] ?« De secundo: »Increpationes Domini ne reprobes. Ipse enim vulnerat et medetur, percutit et manus ejus sanat [22 1Kb] .« De tertio: »Vulnerata charitate ego sum.« Item eadem dicit: »Invenerunt me custodes civitatis, percusserunt me et vulneraverunt me, tulerunt pallium [23 1Kb] .« De quarto: Vulnerasti cor meum, soror mea sponsa. In hoc autem loco de vulnere agitur, quo hostis [Col. 0435B] vulneratur. »Aperi mihi fenestram orientalem, ait Elisaeus, et jace sagittam contra Syriam et percuties eam in Aphec [24_25 1Kb] .« Contra Syriam et contra orientem jacit sagittam qui affectum suum et cogitatum ad feriendum superbum illum intendit, de quo dicitur: »Quomodo cecidisti de coelo, Lucifer, qui mane oriebaris [26 1Kb] .« Percuties, ait, eum in affectu: id est in furore, cum fervore qui de charitate procedit. Hunc enim jactum vocat Eliseaeus jactum salutis. Hic duplicem nota ictum scilicet sagittae, qui fit de longinquo, de quo dictum a Jonatha filio Saul, ad armigerum puerum: »Porro sagitta ultra te est [27 1Kb] .« Et virgae, qui fit de propinquo, de quo nunc agitur cum dicit propheta: »Percute jaculo terram; et [Col. 0435C] percussit tribus vicibus, et cessavit [28 1Kb] .« Percute in Syria hostis superbi, quam tibi immittit suggestionem. Percute terram, quae de carne tua nascitur oblectationem. Haec est enim tibi propinqua, illa longinqua. Bona est fenestra orientalis per quam non mors intrat, sed percutitur hostis. Syriam enim ferire, est per divinam revelationem mundi occidere elationem. Terram ferit qui carnem suam castigat. Tribus vicibus, si triplex animae vitium refrenat. Est enim irascibilis, concupiscibilis, rationalis. In primo, reprimit irae furorem; in secundo, libidinem; in tertio, fervorem. Sed debes percutere quinquies, aut sexies, aut septies [29 1Kb] . Quinquies, retinendo quinque sensuum contumaciam. Sexies, per operationem bonam. Septies, per gratam mentis quietem.


[Col. 0435D] Vulnerasti cor meum, soror mea sponsa, vulnerasti cor meum in uno oculorum tuorum, et in uno crine colli tui. Sive [juxta aliam translationem], percussisti nos corde, totam videlicet Trinitatem.

[CARD.] Dicit ergo: Vulnerasti cor meum vulnere charitatis; in uno enim, id est in unitate, oculorum tuorum, affectus videlicet et intellectus, qui in te ita sunt unum, ut non aliud desideret affectus, nisi quod desiderandum judicat intellectus. Vulnerasti in uno crine cervicis tuae, id est in unitate cogitationum [Col. 0436A] tuarum: quae sic adhaerent capiti suo Christo, ut nihil aliud dicatur, nisi illud Psalmi: »Unam petii a Domino, hanc requiram [30 1Kb] .« Dicit ergo Dominus se charitate vulneratum et corde percussum, in uno oculorum et in uno crine colli matris suae, quia de corde ejus triumphat haec unitas: et ejus recordationem nulla delet oblivio, sicut fieri nequit, ne vulnus cordis continue sentiatur. Vocat autem Dominus matrem suam sororem et sponsam: sororem, propter humanae naturae contubernium; sponsam, propter inconcussam fidei constantiam. Cum enim tempore passionis fides apostolorum concussa vacillaret, ipsa velut sponsa sponso suo sine fidei titubatione constanter adhaesit. Ipsa etiam velut sponsa sponso suo familiarior majorem in sponsi bonis obtinet [Col. 0436B] portionem. Quantum autem eam concupivit sponsus coelestis, ostenditur in Ecclesiastico, cum dicitur: »Species mulieris exhilarat faciem viri et super omnem concupiscentiam hominis superducit desiderium [31 1Kb] .« Species siquidem mulieris virum potentem humiliat, severum et austerum emollit. Et hujus mulieris speciem sic concupivit Dominus et elegit, quod ipsa ejus desiderium in tantum superduxit, id est ad tantum excessum perduxit, quod ad nostram infirmitatem humiliatus est Omnipotens, et qui est vita viventium, emollitus est ad mortem. De hac sponsa dicit Ecclesiasticus: »Non est vir illius secundum filios hominum [32 1Kb] ;« et paulo post: »Adjutorium secundum illum est: et columna, et requies [33 1Kb] .« Libeat igitur attendere in hac sponsa [Col. 0436C] qualiter primae sponsae sit opposita. Prima igitur sponsa de costa viri sui formata est [34 1Kb] , sed de carne hujus sponsae formatus est sponsus ejus. Unde in Ecclesiastico dicitur ad Dominum: »Innova signa et immuta mirabilia [35 1Kb] .« Mirabile siquidem fuit de costa viri formare mulierem: immutatio mirabilium est, quod de sola carne mulieris formatus est homo. Caeterum cum de osse viri formata est caro mulieris, signum fuit quod per mulierem humana infirmaretur natura. Facta est autem signorum innovatio, cum de carne mulieris factus est vir; per quod significatum est quod per hanc generationem humana natura ab infirmitate reverteretur ad firmitatem. Illud quoque notandum est, quod prima sponsa [Col. 0436D] facta est in adjutorium viri, dicente Domino: »Faciamus adjutorium simile sibi [36_38 1Kb] ,« infirmum est autem adjutorium viro mulier. Hic autem dicitur: »Vir ejus non est secundum filios hominum« quia Christus non fuit filius hominum, sed filius hominis omnes homines dignitate praecellens, et dicitur adjutorium sponsae secundum illum, scilicet secundum sponsum, qui est adjutorium sponsae et columna, sive firmamentum et requies.



LIBER SEPTIMUS.
[Col. 0437]

[Col. 0437A] Pulchrae sunt mammae tuae, soror mea sponsa, pulchriora ubera tua vino.

[THO.] Sicut in oculis doctores coelestia contemplantes, in collo perfectioribus spiritualem gratiam infundentes, in dentibus perversos reprehendentes: sic in mammis designantur qui infirmos adhuc fuligine peccatorum nigros ad pulchritudinem justitiae adducunt. Sponsam dicit, quia de ipso accipit et ipsi parit; sororem, quia cum eo idem opus facit. Item, sponsus cibus est angelorum, in eo quod »in principio erat Verbum et Verbum erat apud Deum, et Deus erat Verbum [39 1Kb] ;« panis spiritualium, in eo quod »Verbum caro factum est [40 1Kb] ;« lac parvulorum, in eo quod »habitavit in nobis [40* 1Kb] .« Ubera sponsae pulchriora sunt vino, id est evangelicae doctrinae suavitas, [Col. 0437B] quam legalis observantiae austeritas. Omnium Christo militantium mater est gratia. Haec habet mammam, habet uber, habet mamillam. De prima ut hic: Pulchrae sunt mammae tuae. De ubere in sequenti: Pulchriora sunt ubera tua vino. De tertia Isaias: »Mamilla regum lactaberis [41 1Kb] .« De prima lac extrahitur; de secunda pinguedo effunditur; de tertia mel suscipitur. Unde dicitur mamma, quasi manu manans; uber, quasi ungens imber; mamilla, quasi manans melle. Prima blanditur, secunda consolatur, tertia sugens dulcoratur. Blanditur promissione, consolatur devotione, dulcoratur suscipiens ineffabili dulcedine supernae gloriae. Primo dicitur: »Lac vobis potum dedi, non escam [42 1Kb] ;« secundo: »Impinguasti in oleo caput meum [43 1Kb] ;« tertio dicit Salomon: [Col. 0437C] »Comede mel, fili, quoniam bonum est [44 1Kb] .« Prima potantur infirmi; secunda satiantur validi; tertia inebriantur perfecti. Unde Isaias: primis, ut potemini a lacte [45 1Kb] ; secundis, ut satiemini ab ubertate consolationis vestrae [46 1Kb] ; tertiis, epulemini ab introitu gloriae gentium [47 1Kb] . Hi inebriantur ab ubertate domus Dei. Mammae sunt pulchrae, ubera pulchriora, mamillae pulcherrimae sunt. Pulchrae lactis candore, pulchriores olei nitore, pulcherrimae materia mellis, id est florum ex quibus fit varietate. Candore innocentiae, nitore conscientiae, varietate florum excellentium; beatitudinum commemoratione. Primus est: »Innocens manibus et mundo corde [48 1Kb] .« Secundus dicit: »Gloria nostra haec est, testimonium [Col. 0437D] conscientiae nostrae [49 1Kb] .« Tertius frequenter recordatur: »Beati pauperes spiritu, quoniam ipsorum est regnum coelorum [50 1Kb] .« Primum est de corde puro [51 1Kb] ; secundum, de conscientia bona [52 1Kb] ; tertium, de fide non ficta [53 1Kb] . De mamma fluunt benedictiones abyssi jacentis deorsum; de ubere benedictiones [Col. 0438A] uberum et vulvae; de mamillis benedictiones coeli desuper. Has benedictiones dedit Jacob filio suo Joseph [54 1Kb] . De mamma fluunt veritas et misericordia; de ubere datur nobis de pinguedine terrae, et de rore coeli abundantia; de mamilla divitiae et gloria. De mamma, veritas in confessione, misericordia in remissione. Terra est corpus, coelum anima. Itaque de ubere accipimus de pinguedine terrae studium corporalis operationis; de rore coeli copiam devotionis; de mamilla divitias, scilicet exspectationem perpetuae incorruptionis, et gloriam divinae visionis. Sed paulisper loquamur de uberibus sine distinctione nominum. Tria sunt genera uberum: ubera bruti animalis, ubera mulieris, ubera Virginis. Brutum animal est praelatus carnalis, [Col. 0438B] mulier doctor spiritualis, Virgo est mater Salvatoris.

Ipsi enim praelati carnales habent ubera praedicationis. Unde Paulus: »Quid enim, »ait,« dum omnibus modis, sive per occasionem, sive per veritatem Christus annuntietur [55 1Kb] . Spiritales instruebat Petrus dicens: »Pascite qui in vobis est gregem Domini: non turpis lucri gratia, nec quasi dominantes in cleris, sed forma facti gregis ex animo [56 1Kb] .« De matre Salvatoris: »Beatus venter qui te portavit et ubera quae suxisti [57 1Kb] !« Primis uberibus dant lac herbarum succi; secundis humani cibi; tertia plena sunt de rore coeli. Herbarum succi terrae dono, humani cibi artificio, de rore coeli adveniente Spiritu sancto. Primum lac fit de herba [Col. 0438C] terrae, quia carnales praelati terrenas voluptates docent cavere, quia de spiritalibus nec sapiunt, nec sciunt erudire. Secundum fit humano cibo artificio parato, id est spiritali intelligentia Scripturae, qua docetur quae sursum sunt sapere. Tertium lac est a Spiritu sancto, quo nutritur Rex gloriae. A primo ablactatus est Samuel [58 1Kb] , ubi non est factum convivium, sed oblati sunt vituli, scilicet immolatio carnis, et similia, scilicet puritas mentis et amphora vini, scilicet fervor charitatis. A secundo ablactatus est Isaac, et factum est grande convivium [59_60 1Kb] , quod non fecit pater ejus in nativitate. Cum primo convertimur, tunc nascimur, ubi non est locus convivii laetitiae sed tristitiae. Sed dicitur, ut potemini [Col. 0438D] a lacte. Nec etiam cum ab hoc primo lacte separamur sicut Samuel. Sed cum a secundo, sicut Isaac, tunc faciendum est convivium, ut cum avulsi fuerint a lacte epulentur ab introitu gloriae ejus; id est tertio lacte. Rore coeli fuerunt ubera beatae Virginis Mariae fecundata, quibus infantia Salvatoris est educata. [Col. 0439A] Post infantiae vero ablactationem per gratiam virilis aetas pro nobis in cruce est oblata. In ejus figura dictum est: »Postquam ablactatus est Samuel, obtulit eum Anna mater sua in tabernaculo, in tribus vitulis et tribus modiis farinae, et amphora vini [61 1Kb] .« Samuel postulatio dicitur Dei. Ipse est Christus qui ait: »Rogabo Patrem meum et alium paracletum dabit vobis [62 1Kb] .« Anna dicitur gratia, scilicet beata Maria gratia plena, quae dicitur offerre Christum: de ipsa enim assumpsit carnem, quam pro nobis obtulit in crucis patibulo. Et hoc post ablactationem, scilicet post infantiae evacuationem. Itaque juxta historiam obtulit carnem, obtulit panem, obtulit vinum. Carnem quae cocta fuit in crucis patibulo; panem qui formatur in Virginis pistrino; [Col. 0439B] vinum expressum inter mortem et vitam, in resurrectionis articulo. Carnem de qua dicitur: »Verbum caro factum est [63 1Kb] .« Panem, de grano factum, de quo dicitur: »Nisi granum frumenti cadens in terram mortuum fuerit, ipsum solum manet [64 1Kb] .« Vinum, de quo dicitur: »Non bibam amodo de hoc genimine vitis, donec bibam illud novum in regno meo [65 1Kb] .« Caro est Christi praesentia. Panis, Dei virtus et gratia. Vinum, aeterna laetitia. Per primum deleta est nostrae vetustatis inedia. Secundum nobis ministrat consolationem in via. Tertium erit nobis praemium in patria. De primo: »Fidelis sermo et acceptione dignus, quia Christus venit in hoc mundo peccatores salvos facere: quorum primus [Col. 0439C] ego sum [66 1Kb] .« De secundo: »Quemadmodum mater consolatur filios suos, ita ego consolabor vos [67 1Kb] .« De tertio: »Exsultabunt sancti in gloria, laetabuntur in cubilibus suis [68 1Kb] .« Item in Canticis canticorum: »Manus ejus tornatiles et aureae plenae hyacinthis [69 1Kb] .« Tornatiles, quia quasi torno perfectorum operum eradunt peccatorum scrupulositatem. Aureae, quae per sapientiam dirigant ambulationem. Planae, quae perducant ad coeli serenitatem. Est enim vitulus novellus. Est vitulus saginatus. Est vitulus de armento tenerrimus. Primus est cornua producens et ungulas [70 1Kb] : quem David in manu sua ad immolandum in Bethlehem adduxit [71 1Kb] ; 90 secundus, quem bonus pater revertenti filio occidit [72 1Kb] ; tertius, quem Abraham sub ilice Mambrae angelis paravit [73 1Kb] . Novellus [Col. 0439D] enim fuit Christus propter peccati immunitatem; saginatus, propter gratiarum utilitatem; tenerrimus propter assumptam infirmitatem: novellus nos a peccatorum vetustate renovavit; saginatus, nos eucharistiae cibo impinguavit; tenerrimus, nos in fortitudine ad paradisum reportavit; novellus, quatuor ungulas producit contra quatuor consuetudinarias culpas. Cornua producit contra spirituales nequitias. Audi quatuor culpas: vanitas, voluptas, malignitas, mundanae sollicitudinis nimietas. Haec [Col. 0440A] sunt quatuor cornua in Zacharia, quae venundaverunt filios Israel [74 1Kb] . Hi unt quatuor reges adversus quinque reges Sodomorum [75 1Kb] . Hi sunt quatuor bajuli, qui asportabant adolescentem mortuum extra portam [76 1Kb] . Sed Christus ista abstulit per seipsum. Primum per propriam dejectionem; secundum, per carnis afflictionem; tertium, per dilectionem; quartum, per mundi renuntiationem. De primo: »Ego gloriam meam non quaero [77 1Kb] .« De secundo: »Corpus meum dedi percutientibus, et genas meas vellentibus [78 1Kb] .« De tertio: »Propter nimiam charitatem qua dilexit nos Deus cum essemus mortui peccato convivificavit nos in Christo [79 1Kb] .« De quarto: »Regnum meum, ait, non est de hoc mundo [80 1Kb] .« Isti sunt quatuor fabri qui confregerunt [Col. 0440B] cornua. Producit etiam cornua contra aerias potestates. Fuit ejus figura in Mose qui habuit cornua in fronte, tabulas in manu, claritatem in facie [81 1Kb] . Per primum aerias potestates debellavit, per secundum mandata Dei docuit, per quartum exemplo bonae conversationis invitavit.

Audi de vitulo saginato, quomodo bonus pater filium recepit et ditavit [82 1Kb] . Primo vidit a longe per inspirationem, secundo occurrit ei quaerens cordis contritionem, osculatus est eum per confessionem, irruit super collum ejus injungens satisfactionem. Jussit conferri stolam primam, scilicet animae justificationem; et calceamenta in pedibus ejus, ut muniretur, contra tentationem, et annulum in manu ejus [Col. 0440C] ad operum perfectionem. Produxit symphoniam et chorum ad gratiarum actionem. Occisus est ei vitulus sub ilice Mambrae, scilicet in cruce. Sed inde roboratus per flammeum gladium atque versatilem transiit; cherubim excessit, portas paradisi penetravit. Gladius ille flammeus atque versatilis poenae sunt temporales, per quas ad paradisum revertendum est, cherubim plenitudo scientiae: quae est charitas per quam nos oportet paradisi portas penetrare. Portae istae bifores sunt nostra obstinatio, et Dei obduratio; quae per vitulum istum nobis aperientur, scilicet per Dei misericordiam et nostram poenitentiam. Ecce quid perficiat caro cocta in crucis patibulo. Sequitur de pane formato in Virginis utero. Quis nostrum habet amicum cui dicat: »Amice, [Col. 0440D] commoda mihi tres panes [83 1Kb] .« Sunt enim tres panes Dei: panis peccatorum, panis conversorum, panis perfectorum. Primus ad conservandum, ne peccator in desperationem cadat; secundus ad conservandum, ut in bono opere proficiat; tertius ad consolandum, ut perficiat. Primum dedit Abraham Agar et Ismael, quando dimisit eos in deserto [84 1Kb] ; secundum petivit Elias a muliere in Sarepta Sidoniorum [85 1Kb] ; tertium attulit angelus Eliae subter unam juniperum [86 1Kb] . De primo: »Percussus sum ut fenum, [Col. 0441A] et aruit cor meum, quia oblitus sum comedere panem meum [87 1Kb] .« De secundo: »Ut exhilaret faciem in oleo et panis cor hominis confirmet [88 1Kb] .« De tertio: »Qui habitatis terram austri, occurrite cum panibus fugienti [89 1Kb] .« Primum ergo dat Agar et Ismael fugientibus. Dicunt quod Ismael cogebat Isaac adorare idola sua. Sara est Spiritus, Isaac opera spiritus; Agar scilicet servitus est caro, Ismael opera carnis. Idola carnis sunt dignitatum sublimitas, divitiarum superfluitas, immoderata voluptas. Inde propheta: »Fili hominis fode parietem [90 1Kb] .« Fodit et vidit imagines volucrum pictas, ecce dignitas; quadrupedum, ecce superfluitas; serpentium, ecce voluptas. Haec sunt idola pro quibus caro et opera ejus sunt abjecta. Sed ne desperent dat eis panem [Col. 0441B] spei Pater excelsus, et utrem aquae lachrymarum [91 1Kb] . Pro secundo legitur propheta dixisse: Fac mihi panem subcinericium parvulum: sed non habeo ait mulier nisi modicum olei in lechito et farinae in hydria [92 1Kb] . Sed per Prophetam haec accrescunt.

Ecce adest prophetae praesentia. Oleum in lechito, farina in hydria, primum est consilium, secundum auxilium, tertium obsequium. Consilium contra fatuitatem, auxilium contra gravitatem, obsequium ad quaerendam Dei voluntatem. De primo. Omnia fac cum consilio, et post factum non poenitebis [93 1Kb] . De secundo et de tertio. »Ut exhilaret faciem in oleo et panis cor hominis confirmet [94 1Kb] .« Hilarem enim datorem diligit Deus [95 1Kb] . Est panis perfectorum, scilicet consolationis. In fortitudine cibi illius [Col. 0441C] itur usque ad montem Dei Horeb [96 1Kb] . Sed istos aliquando insequitur turba stultarum cogitationum, aliquando impugnat turba daemonum, aliquando viae taedium. Sed consolatione hujus panis primi se reficiunt, et tamen procedunt; secundi viriliter pugnant et vincunt; tertii exhilarati cursum perficiunt. Primi sunt vaccae quae trahunt arcam. Vaccae respiciunt, sed tamen procedunt dicentes »Venite ascendamus ad montem Domini [97 1Kb] .« Item: Exspoliavi me tunica mea, quomodo induar illa? lavi pedes meos, quomodo inquinabo illos? Secundos designat Jonathas qui reptans pedibus et manibus transiit ad stationem Philistinorum [98 1Kb] ; scilicet affectibus et operibus et expugnavit eos, quasi dicens: Surge aquilo et veni auster, et perfla hortum meum. Tertios designat [Col. 0441D] Elias, qui taedio affectus jacebat subter unam juniperum, et petiit animae suae ut moreretur dicens: Quare data est misero lux, et vita iis qui in amaritudine animae sunt. Sed angelus attulit ei panem, sic confortans eum [99 1Kb] . Surge, propera, amica mea, jam enim hiems transiit, imber abiit, et recessit. Inde exhilaratus quasi »Isachar asinus fortis vidit requiem quod esset bona, et terram quod esset optima, et supposuit humerum ad portandum [100 1Kb] « [Col. 0442A] clamans. »Qui ambulat in justitiis et loquitur veritatem; qui projicit avaritiam ex calumnia, etc. [1 1Kb] . Et hoc pro primo. Pro secundo: »Munimenta saxorum sublimitas ejus [2 1Kb] ; scilicet virtutum. Pro tertio: »Panis ei datus est [3 1Kb] .« Sequitur de vino. Est vinum de vinea Sodomorum [4 1Kb] ; et vinum de vinea quam transtulit Dominus de Aegypto [5 1Kb] ; est vinum de vinea pro qua mortuus est Naboth [6 1Kb] , est vinum de vinea Soreth. Haec vinea sunt gaudia. Vinum de vinea Sodomorum sunt gaudia de prosperitate mundana. Inde: »Vae vobis qui ridetis nunc, quoniam lugebitis et flebitis [7 1Kb] ;« et: »Risum reputavi errorem, et gaudio dixi: Quid frustra deciperis [8 1Kb] ?« Tres aliae sunt tres propagines quae ascendebant de vertice pincernae Pharaonis [9 1Kb] . Primo gaudent poenitentes, [Col. 0442B] quia evaserunt de tenebris Aegypti; secundo gaudent qui digni sunt pro Christo contumeliam pati, tertio gaudent animae sanctorum, qui Christi vestigia sunt secuti.


Et odor unguentorum tuorum super omnia aromata.

[THO.] Odor unguentorum Ecclesiae, spiritualium est fama charismatum; de quibus scriptum est: »In omnem terram exivit sonus eorum, etc [10 1Kb] . Cum Maria Magdalena Dominum nardo perfudit in typum Ecclesiae, scriptum est: »Et domus impleta est ex odore unguenti [11 1Kb] .« Unde figuratum est mystice quod devotis Ecclesiae servitiis, quae erga redemptorem suum exercet, omnis esset mundus implendus. Aromatum suavissimus odor, sanctorum [Col. 0442C] rumor indicatur. Sunt unguenta pretiosa, sunt pretiosiora, sunt pretiosissima. Prima ad sanitatem, secunda ad mitigationem, tertia ad confortationem. Ad sanitatem doloris, ad mitigationem languoris, ad confortationem stuporis; doloris corporum, languoris viscerum, stuporis capitis, quando turbatum est cerebrum. Faciamus ergo quemdam interiorem hominem, cui ista assignentur, habeatque corpus congeriem virtutum tanquam membrorum, viscera affectionum, caput intentionum. Sic enim est unum corpus ex multis peccatis; unde Paulus: »Ut destruatur corpus peccati [12 1Kb] ,« sic e diverso ex multis virtutibus. Item Isaias de his visceribus: »Venter meus ad Moab quasi cithara sonabit, et viscera mea ad murum cocti lateris [13 1Kb] .« Item de capite intentionum: [Col. 0442D] »Omne caput languidum et omne cor moerens [14 1Kb] .« Corpus virtutum dolorem patitur per tentationem, viscera affectionum languent per teporem, caput intentionis stupet per errorem. Contra dolorem tentationis faciamus unguentum pretiosum ex tribus speciebus, scilicet: Afflictione, conciliatione, propitiatione. Afflictione poenitentialium operum, conciliatione eleemosynarum, propitiatione orationum. Poenitentialium operum, ut non inveniatur [Col. 0443A] adversario locus [15 1Kb] ; conciliatione eleemosynarum ut in causa nobis assistat testis egenus [16 1Kb] ; propitiatione orationum, ut judex nobis fiat advocatus [17 1Kb] . Hoc unguento venerunt mulieres ungere corpus Christi ad monumentum; [18 1Kb] hoc faciebat Angelus Tobiae cum diceret: »Bona est oratio cum jejunio, et eleemosyna magis quam comparare thesauros auri [19 1Kb] .« Affectum habemus ad nos, ad proximum, ad Deum. Ad nos, ut de peccatis nostris nos ipsos odio habeamus; de bonis in Domino gloriemur; si hoc contemnimus, languet in nobis erga nos affectus; ad proximum ut in necessitatibus ei compatiamur, in bonis ei congratulemur; quod si de malis ejus gaudemus et bonis ejus invidemus, erga eum languet noster affectus. Ad Deum, ut diligamus [Col. 0443B] eum ut patrem, honoremus ut Deum, timeamus ut Dominum; si vero hoc obliviscimur, languet noster affectus erga Deum. Sed contra haec faciamus unguentum quo unxit Maria pedes Christi [20 1Kb] ; pedes enim Christi sunt affectus nostri. Prima hujus species est memoria aeternae damnationis; haec facit redire affectum ad nos, quando cogitamus quia in inferno nulla est redemptio. Secunda est Christi passio, cum cogitamus quia »Christus passus est pro nobis vobis relinquens exemplum [21 1Kb] ; redit ad proximum affectio. Tertia est quando memoramus beneficia Creatoris, per hanc redit ad Deum affectio: »Clamabo inquit ad Deum altissimum, Deum qui benefecit mihi [22 1Kb] .« Hoc pretiosius [Col. 0443C] est primo contra languorem viscerum. Faciamus et tertium contra stuporem capitis, id est errorem intentionis. Hujus prima species est, in Domino confidentia; fidelis dilectio Dei, secunda; desiderium pacis aeternae vel supernae, tertia. Has tres uno brevi versiculo ponit Propheta: »Qui confidunt in Domino, intelligent veritatem [23 1Kb] ;« ecce prima. »Et fideles in dilectione acquiescent illi [24 1Kb] ,« ecce secunda. »Quoniam donum et pax est electis Dei [25 1Kb] ,« ecce tertia. Per hoc unguentum unctionem habemus a sancto, quae docet nos de omnibus [26 1Kb] . »Cum jejunas inquit unge caput tuum [27 1Kb] ,« scilicet hoc unguento ut sanam intentionem faciat. Hoc effudit Maria super caput Domini.

Odor primi est super quaedam aromata, odor secundi [Col. 0443D] super multa aromata, odor vero hujus tertii super omnia aromata. Aromata sunt virtutes, quaedam earum, ut prudentia et temperantia, faciunt ne tentationes veniant. Sed majus est fortiter resistere si veniant [28 1Kb] , quod facit primum unguentum, et ideo est super quaedam aromata. Item multae sunt virtutes, quae bene ordinant affectiones nostras, quod magnum est, sicut justitia, fides, spes, sed medium unguentum exordinatum reparat quod majus est, et ideo odor ejus super multa aromata. Tertio vero unguento, quia totum hominem reformat [Col. 0444A] in amorem Dei, nulla virtus comparatur, et ideo odor est super omnia aromata. Ut autem et medicum et effectum unguentorum cognoscamus, audi Joannem in Apocalypsi: »Vidi angelum fortem descendentem de coelo, amictum nube, et iris in capite ejus, et facies ejus sicut sol, etc. [29 1Kb] . Veniens in mundum Filius Dei visus est in vestibus sordidis [30 1Kb] , in vestibus lineis [31 1Kb] , amictus nube [32 1Kb] , amictus lumine [33 1Kb] . Primum designat, quia venit »in similitudinem carnis peccati [34 1Kb] ,« secundum, quia sine macula natus est de aula virginali, tertium quod latuit divinitas in carne mortali, quartum quod prae caeteris hominibus nituit gloria spirituali. In primo expurgamus vetus fermentum: »De peccato damnavit in carne peccatum [35 1Kb] ;« per secundum [Col. 0444B] ad virginitatem nos invitavit flos campi et lilium convallium; per tertium, devicto mortis aculeo, aperuit credentibus regna coelorum; per quartum in nativitate fuit »Speciosus forma prae filiis hominum [36 1Kb] ;« in resurrectione Pater jucunditate et exsultatione thesaurizavit super eum [37 1Kb] . Pro primo visus est Jesus magnus sacerdos in Zacharia in vestibus sordidis [38 1Kb] ; pro secundo in Ezechiele »vestitus lineis, et ad renes ejus atramentarium scriptoris [39 1Kb] ,« pro tertio, ut in hoc loco: »Vidi angelum fortem descendentem de coelo, amictum nube, et iris in capite ejus [40 1Kb] ; pro quarto: »Vidi angelum descendentem de coelo habentem potestatem magnam, et tota terra illuminata est a gloria ejus [41 1Kb] .« Ecce unguentarius qualis sit. Audi quem [Col. 0444C] 91 effectum habent unguenta quae sponsae confecit. In primo praedictorum vidit suavitatem, in secundo jucunditatem, in tertio utilitatem, in quarto felicitatem. Suavitatem in emissione, jucunditatem in charismatum largitione, utilitatem in redemptione, felicitatem in remuneratione. Per primum enim homo perditus ad regna coelestia revocatur; per secundum spoliatus est a latronibus, per tertium captivus liberatur, per quartum miser beatificatur. Pro primo dicitur. Hodie nobis coelorum rex de virgine nasci dignatus est, ut hominem perditum ad coeli regnum revocaret. Pro secundo, illuxit dies praeparationis antiquae. Pro tertio, illuxit dies redemptionis novae. Pro quarto, illuxit dies felicitatis [Col. 0444D] aeternae. De primo: »Suavis Dominus universis et miserationes ejus super omnia opera ejus [42 1Kb] ;« de secundo: »Jerusalem, surge, et sta in excelso, et vide jucunditatem quae veniet tibi a Deo tuo [43 1Kb] ;« de tertio: »Gratis venundati estis, et absque argento redimemini [44 1Kb] ;« de quarto: Ecce veniet propheta magnus, et ipse renovabit Jerusalem. Primo igitur de sordibus videamus. Sunt sordes quibus subjacet humana fragilitas, sunt quibus fuscatur puritas, sunt quibus maculatur sanctitas. Primae sunt levia venialia, secundae majora venialia, tertiae [Col. 0445A] criminalia. De primis. Nemo mundus a sorde, nec infans cujus vita est unius diei super terr. Inde Job: »Si fuero lotus velut aquis nivis, et fulserint velut mundissimae manus meae, tamen sordibus intinges me, et abominabunt me peccata mea [45 1Kb] .« De secundis: »Sordes ejus in pedibus ejus, nec recordatus est finis [46 1Kb] .« De tertiis: »Peccaverunt ei et non filii ejus in sordibus [47 1Kb] ,« et »qui in sordibus est sordescat adhuc amplius [48 1Kb] .« Item: »Confusus est Libanus et obsorduit [49 1Kb] .« Audi sordida Christi vestimenta: »Aspersus est sanguis eorum super vestimenta mea, et omnia indumenta mea inquinavi [50 1Kb] .« Inde, vidimus eum leprosum et percussum a Deo, et humiliatum. Visus est secundo in vestibus candidis. Inde Ezechiel: »Ecce vir vestibus indutus [Col. 0445B] lineis [51 1Kb] .« Iste venit ut coloraret, ut poliret, inflammaret; coloraret colore, poliret rigore, inflammaret ardore; candore innocentiae et castitatis, rigore sustinendae difficultatis, ardore charitatis. Inde: »Gloria Libani data est ei: decor Carmeli et Pharon [52 1Kb] .« Libanus candidatio dicitur, Carmelus scientia circumcisionis, Pharon succensio. Pro primo visus est in vestibus lineis [53 1Kb] ; pro secundo signavit Thau, frontes gentium [54 1Kb] , quod est signum crucis; pro tertio implevit manus suas prunis [55 1Kb] , quas sparsit super civitatem. In primo cum esset homo castitate floridus, in secundo fructuum cupidus, in tertio amore languidus. Unde sponsa pro primo: Fulcite me floribus; pro secundo: Stipate me malis; pro tertio: Quia amore langueo [56 1Kb] . Floridus factus est castitate, innocentia, [Col. 0445C] spirituali jucunditate. Primo jubetur sacerdos in lege vestiri linea stricta [57 1Kb] ; pro secundo: Mulier fortis »quaesivit lanam et linum, et operata est consilio manuum suarum [58 1Kb] ;« pro tertio: »Non vestieris veste lana et lino contexta [59 1Kb] .« Polit quasi in tribus, malleo, securi, subtiliori ferramento. Malleo, scilicet timore divinae animadversionis, securi satisfactionis, subtiliori ferramento circumspectionis. Per primum mundus relinquitur, per secundum homo Deo reconciliatur, per tertium elegantia acquiritur. De primo: »Nisi conversi fueritis gladium suum vibrabit, arcum suum tetendit et paravit illum [60 1Kb] .« De secundo: »Poenitentiam agite, appropinquavit enim regnum coelorum [61 1Kb] .« De tertio: [Col. 0445D] »Omni custodia serva cor tuum, quoniam ex ipso vita procedit [62 1Kb] .« Et: »Vigilate et orate, ut non intretis in tentationem [63 1Kb] .« De his tribus in Regum: »Cum domus aedificaretur, neque malleus, neque securis, neque ferramentum aliquid audita sunt in ea [64 1Kb] .« Item tripliciter facit languidos. Primo enim languet anima, quia indignam se reputat amore ab eo a quo amatur; secundo, quia timet ne occasione aliqua amor rescindatur; tertio eo quod desiderium differatur. Pro primo clamat: »Filiae Jerusalem, [Col. 0446A] nuntiate dilecto quia amore langueo [65 1Kb] .« Pro secundo: »Fulcite me floribus, stipate me malis, quia amore langueo [66 1Kb] .« De tertio: »Oleum effusum nomen tuum: ideo adolescentulae dilexerunt te nimis [67 1Kb] .« Et ideo quia ita desidero et ad desiderium meum per me non valeo, »Trahe me postte [68 1Kb] .«

Vestitus quoque nube visus est, sed nube triplici: Nube candida, nube levi, nube gloriosa. Pro prima natus est flos campi de lilio virginali [69 1Kb] , pro secunda sine onere peccati in carne mortali, pro tertia in resurrectione glorificatus est in corpore immortali. In primo denuntiavit praemia bonorum et malorum, in secundo novit delere maculas peccatorum, in tertio clarificabit corpora beatorum. De primo in Apocalypsi [70 1Kb] : Vidi nubem candidam, et super nubem [Col. 0446B] Filium hominis sedentem, et corona aurea in capite ejus, et habebat falcem in manu sua. Corona aurea est praemium bonorum, in falce praemium malorum. De secundo: »Ascendit Dominus super nubem levem, et ingredietur Aegyptum, et movebuntur simulacra Aegypti a facie ejus [71 1Kb] .« Aegyptus dicitur tenebrae scilicet cor peccatorum, simulacra peccata, cor tabescens cordis contritio: De tertio dicitur: »Simon filius Oniae quasi arcus refulgens inter nebulas gloriae [72 1Kb] .« Inde ita dicitur: »Simon filius Oniae quasi stella matutina in medio nebulae, et quasi luna plena in diebus suis lucet, et quasi sol refulgens, sic refulsit in templo Domini, et quasi arcus refulgens inter nebulas gloriae [73 1Kb] .« Fuit stella matutina in medio nebulae, luna in plenilunio, sol [Col. 0446C] egrediens de nubilo, arcus refulgens inter nebulas gloriae. Primum in partus emissione, secundum in gratiae infusione, tertium in propria resurrectione, quartum in generali regeneratione. Stella fuit lucis nuntia, luna gratiarum affluentia, sol resuscitati corporis gloria, arcus in regno meritorum differentia. De primo: »Orietur stella ex Jacob [74 1Kb] .« Inde: »Lux fulgebit hodie super nos.« Inde: Cum consummatum esset tabernaculum »nubes operuit illud, et gloria Domini implevit illud [75 1Kb] .« Consummatum fuit, quando »venit plenitudo temporis [76 1Kb] .« Nubes operuit, quando »Verbum caro factum est, et habitavit in nobis [77 1Kb] .« Gloria Domini implevit illud, quia »vidimus gloriam ejus, [Col. 0446D] gloriam quasi unigeniti a Patre plenum gratiae et veritatis [78 1Kb] .« Luna plena fuit in gratiae infusione; in se enim habuit plenitudinem, aliis autem dedit ad mensuram; cujus doctrina fulget Ecclesia ut sole luna. Inde subditur: »Plenum gratiae et veritatis [79 1Kb] .« In resurrectione, Egressus est sol de nubilo nostrae mortalitatis. Inde: »Postquam refulsit sol qui prius erat in nubilo, accensus est ignis magnus [80 1Kb] .« Tunc enim in sole posuit tabernaculum suum, scilicet carnem assumptam in claritate immortalitatis. [Col. 0447A] Inde in Apocalypsi: »Vidi angelum descendentem de coelo, et tota terra illuminata est a gloria ejus [81 1Kb] .« Sequitur: »Et iris in capite ejus [82 1Kb] ,« scilicet praemiorum differentia. Iris quinque habet colores: nigrum, viridem, rubeum, croceum, album. In nigro corona prophetarum, in viridi apostolorum, in rubeo martyrum, in croceo confessorum, in albo virginum. Prophetae enim in obscuro prophetaverunt, apostoli virtute magna Christi testimonium reddiderunt, martyres, effuso sanguine rubuerunt, confessores assidua disciplina palluerunt, virgines castitate floruerunt. Sed notandum est quod invenitur iris in capite angeli, in circuitu throni, in nubibus coeli. In primo designantur coronae praeparatae ab aeterno. In secundo quando offerentur [Col. 0447B] justis in judicio. In tertio quando coronabuntur in corpore glorificato. De primo hic: »Et iris in capite ejus [83 1Kb] ;« de secundo in Apocalypsi: »Et iris in circuitu throni [84 1Kb] ;« de tertio ad Noe: »Ponam arcum meum in nubibus coeli [85 1Kb] .« Haec omnia quae operatus est unguentarius noster sunt unguenta sponsae ab ipso praeparata. Primum scilicet poenitentiae, secundum gratiae, tertium gloriae. Primum pungit, sed sanat, secundum ungit et confortat, tertium clarificat et laetificat. Odor primi est infra aromata, odor secundi venit per aromata, odor tertii super omnia aromata. Primo unctus est David in Bethleem [86 1Kb] , secundo in Hebron [87 1Kb] , tertio in Jerusalem [88 1Kb] . Et ne forte videretur sponsa aliunde mutuasse, [Col. 0447C] species quibus haec conficiuntur unguenta unde sint collectae subdit, Hortus.


Quam pulchrae sunt mammae tuae, soror mea sponsa, pulchriora sunt ubera vino: et odor unguentorum super omnia aromata.

[CARD.] Quid enim pulchrius in oculis peccatoris afflicti quam pietas et misericordia, quae in uberibus Virginis designantur. Haec ubera pulchriora sunt peccatoribus, quam austeritas severitatis quae signatur in vino. Unguenta beatae Virginis sunt confectiones charismatum spiritualium, et congestae in ipsas virtutum pinguedines quae ipsam quasi suam substantiam locupletant, et nos delectant fragrantia, et odoris delectatione ad cursum boni operis nos invitant. Odor unguentorum istorum omnia [Col. 0447D] excedit aromata, fragrantia atque potentia. Haec enim unguenta majoris fragrantiae sunt apud Dominum, majoris potentiae contra diabolum, quam quorumlibet virtutes sanctorum, quae per aromata designantur. Post unguentorum potentiam subditur de potentia precum beatae Virginis quum dicitur.


Favus distillans labia tua, sponsa, mel et lac sub lingua tua: et odor vestimentorum tuorum sicut odor thuris.

[THO.] Favus mel in cera est; mel in cera, spiritalis [Col. 0448A] divinorum eloquiorum sensus in littera. Distillat favus, cum plus habet mellis quam capiat theca ejus. Sic est sancta Scriptura, quia brevi versiculo continetur, unde multiplex pagina impletur. Labia sponsae sunt doctores, in quibus distillat favus mellis, cum subditis suis multa exponunt de Scripturis. Mel et lac sub lingua tua. In lacte eruditio parvulorum, in melle doctrina quae perfectioribus competit, designatur. Ait Apostolus de lacte: »Facti estis quibus lacte opus est non solido cibo [89 1Kb] .« De melle ait Salomon: »Mel invenisti, comede quod sufficit tibi [90 1Kb] .« Habet sub lingua mel et lac cum recte discernit, quae parvulis, quae majoribus sunt porrigenda. In lingua habet, cum ea commode profert. Odor, inquit, vestimentorum tuorum sicut odor [Col. 0448B] thuris. Vestimenta Ecclesiae sunt ejus opera. Unde in Apocalypsi: »Uxor agni paravit se, et datum est ei ut se operiat byssino splendenti candido [91 1Kb] .« Byssinum enim sunt justificationes sanctorum. In thure desideria et orationes sanctorum, signantur; quia non solum voces et affectus sunt orationes, sed omnia bona quae operamur, ut possit impleri illud Apostoli: »Sine intermissione orate [92 1Kb] .« Quod implemus etiam dormiendo. Invenimus ignem in lingua, invenimus et mel, invenimus et lac. De primo dicitur: »Apparuerunt apostolis dispertitae linguae tanquam ignis, seditque supra singulos eorum Spiritus sanctus [93 1Kb] .« Est ignis ad examinandum, est et ignis ad illuminandum, et est ignis ad [Col. 0448C] sublevandum. Primus est ad examinandam nostram poenitentiam, qui scrutatur renes et corda [94 1Kb] , secundus ad illuminandum nostram ignorantiam, quia discipulorum corda invisibili perlustrat potentia [95 1Kb] , tertius ad sublevandum, ut ibi nostra fixa sint corda, ubi vera sunt gaudia [96 1Kb] , quartus ad erudiendam linguam humanam, ut loquatur Dei magnalia [97 1Kb] . Primus est rubus igneus qui apparuit Moysi [98 1Kb] , secundus columna ignea quae ducit filios Israel per devia deserti [99 1Kb] , tertius currus igneus qui sublevavit Eliam ad sublimia coeli [100 1Kb] , quartus de quo dicitur: Apparuerunt dispertitae linguae tanquam ignis [1 1Kb] . Primum senserunt tres pueri in fornace [2 1Kb] . Require. Per secundum datur »donum optimum et donum perfectum descendens a Patre luminum [3 1Kb] .« Require. [Col. 0448D] Tertius est currus charitatis quatuor habens fervores. Require. Quartus est qui apparuit apostolis in linguis igneis [4 1Kb] .

Notandum autem quod sunt linguae quae perierunt, sunt linguae quae paruerunt, sunt quae aperuerunt, sunt linguae quae apparuerunt. Primae perierunt ob meritum superbiae, secundae paruerunt divinae potentiae, tertiae aperuerunt secreta gratiae, quartae apparuerunt in signum gloriae miraculosae eloquentiae. Primae perierunt in Babyloniis, secundae paruerunt in hominibus et bestiis, tertiae fuerunt [Col. 0449A] in prophetis et apostolis, quartae in formam ignis. De primis ait Dominus: »Venite confundamus linguas eorum [5 1Kb] .« Istae sunt linguae murmurantium, detrahentium, adulantium, decipientium, ostentantium. Istae namque sunt vipereae, secundae lacteae, tertiae mellifluae, quartae sunt igneae. 92 Vipereae sunt per vitium locutionis perversae, lacteae, propter simplicitatem devotae orationis, mellifluae, propter dulcedinem praedicationis, ignitae propter fervorem increpationis. De primo: »Caput aspidum suget et occidet eum lingua viperae [6 1Kb] « De secundo et tertio: Mel et lac sub lingua tua. De quarto: »Apparuerunt apostolis dispertitae linguae tanquam ignis [7 1Kb] .« Item nota quod linguarum doctorum aliae sunt pigrae vel tardae, aliae tepidae, [Col. 0449B] aliae sunt aridae. Tardae per negligentiam, tepidae per charitatis indigentiam, aridae, quia non habent sapientiam. Econtra quaedam sunt fervidae, quaedam sunt veloces, quaedam medicinales. Fervidae per charitatem, veloces per spiritus instigationem, medicinales per consolationem. De primo: Apparuerunt apostolis dispertitae linguae tanquam ignis [8 1Kb] .« De secundo: »Lingua mea calamus scribae velociter scribentis [9 1Kb] .« De tertio: Lingua canum tuorum ex inimicis ab ipso [10 1Kb] .« Item: »Sed et canes veniebant et lingebant ulcera ejus [11 1Kb] .« Item quatuor sunt igneae linguae. Lingua peccantis, lingua vapulantis, lingua judicantis, lingua praedicantis. Prima est lingua mundi, secunda divitis in inferno positi, tertia Christi, quarta apostoli. De prima: [Col. 0449C] Lingua constituitur in membris nostris quae maculat totum corpus, et inflammat rotam nativitatis nostrae inflammata a gehenna [12 1Kb] . De secunda: »Mitte Lazarum ut refrigeret linguam meam, quia crucior in hac flamma [13 1Kb] .« De tertia: »Ecce nomen Domini venit de longinquo; labia ejus repleta sunt indignatione, et lingua ejus quasi ignis devorans [14 1Kb] .« De quarta: »Apparuerunt apostolis dispertitae linguae tanquam ignis [15 1Kb] .« Sequitur: Seditque supra singulos eorum. Sedet Christus, sedet discipulus, sedet Spiritus sanctus. Christus judicans in veritate; discipulus in tranquillitate, Spiritus sanctus in cordis puritate. Christus discernens merita; discipulus exspectans dona gratuita, Spiritus sanctus infundens [Col. 0449D] charismata. De primo: »Sedit Dominus contra gazophylacium [16 1Kb] .« De secundo: »Sedete in civitate quoadusque induamini virtute ex alto [17 1Kb] .« Item: »Replevit Spiritus sanctus totam domum ubi erant apostoli sedentes [18 1Kb] .« Istud secundae est requiescere. Spiritus sanctus requiescit in thalamo humilitatis, in lectulo tranquillitatis, in ostio timoris. Humilitatis, qua se homo dejiciat; tranquillitatis qua pacem teneat; timoris, quo Spiritum sanctum amittere timeat. De primo: Subjectus esto Domino, et ora eum [19 1Kb] . De secundo: »Factus in pace locus ejus [Col. 0450A] et habitatio ejus in Sion [20 1Kb] .« De tertio dicitur: Cum oras. intra in cubiculum tuum, et clauso ostio ora Patrem tuum, qui videt in abscondito [21 1Kb] . Item: Jam ostium clausum est, et pueri mei mecum sunt in cubili, modo noli mihi molestus esse [22 1Kb] .« Unde dicitur: Super quem requiescet spiritus meus, nisi super humilem et quietum, et timentem sermones meos [23 1Kb] .« Et de Christo dicitur: »Requiescet super eum spiritus Domini, spiritus sapientiae et intellectus, [24 1Kb] etc. Item. Incarnatio Christi in manibus hujus; quia Mariam versiculus iste sic alloquitur: Favus distillans labia tua, sponsa, mel et lac sub lingua tua. Tria proponuntur in virgine: labia, lingua, vestimentum. In labiis osculum, in lingua eloquium, in vestimento ornatum. Osculum [Col. 0450B] Patris, eloquium Filii, ornamentum et odor Spiritus sancti. Osculum quo Pater reconciliatur, eloquium quo Verbum et Filius Dei praedicat et praedicatur. Ornamentum virtutum, qua Virgo a Spiritu sancto obumbrante decoratur. In ipsa sub lingua id est sub ventre ejus mel divinatis, et lac scilicet caro assumpta sine peccatis. In labiis ubi est osculum, favus distillans, id est verbum incarnatum osculo Patris in se reconcilians ima summis. Odor in vestimento humanitatis ex thure divinitatis, designatur Filius, qui reformabit corpus humilitatis nostrae configuratum corpori claritatis suae. Fuit mel et lac sub lingua tua, incarnatus in utero, favus distillans in labiis et praedicans et praedicatus in mundo

Moraliter tria proponuntur:

[Col. 0450C] Favus distillans in labiis, mel et lac sub lingua, odor in vestimentis. Primum in ore, secundum in corde, tertium in corpore. Primum in ore, est sermonis gratia, secundum in corde, constantia et sapientia; tertium in corpore, sanctae conversationis elegantia. Sermonis gratia ut duros emollias, juxta illud Salomonis. »Responsio mollis frangit iram [25 1Kb] .« Et: Sermo bonus super datum optimum [26 1Kb] . Conscientia ut securus fias; semper enim praesumit saeva, turbata conscientia. Sapientia, ut in supernis delectationem habeas: »Quae sursum sunt sapite [27 1Kb] .« Conversationis elegantia, ut aliis te speculum exhibeas, »ut videntes bona opera tua, glorificent Patrem vestrum, qui in coelis est [28 1Kb] .« De sermone sapientia, et conscientia plura diximus, ideo ad [Col. 0450D] odorem vestis nos transferamus. Vestis in quatuor modis est laudabilis.

In materiae pretio, in naturae artificio, in splendore coloris, in suavitate odoris. Materia vestium triplex est. Fit enim aliquando de pilis animalium, vi de lana, quandoque de cortice herbarum, ut fit multa attritione vestis linea, quandoque de visceribus vermium, ut vestis serica. De duabus primis dicitur quod illa fortis mulier »quaesivit lanam et linum, et operata est consilio manuum suarum [29 1Kb] .« [Col. 0451A] De tertia. »Purpura et byssus indumentum ejus [30 1Kb] .« Purpura enim vestis est serica. Prima igitur est experientia in laboribus, secunda patientia in tribulationibus, tertia eleemosyna, quando ventri nostro tanquam visceribus subtrahimus, unde reficiatur egenus. De primo: »Quidquid potest invenire manus tua instanter operare [31 1Kb] .« De secundo: Beati qui persecutionem patiuntur propter justitiam, quoniam ipsorum est regnum coelorum [32 1Kb] . De tertio: »Date eleemosynam et omnia munda sunt vobis [33 1Kb] .« Est etiam haec vestis laudabilis in artificio texturae quae triplex est. Debes enim bonum facere: Prius ad Dei honorem, unde: »Honora Dominum de tua substantia [34 1Kb] .« Secundo ad tuam utilitatem; unde: Propitius esto animae tuae placens [Col. 0451B] Deo [35 1Kb] . Tertio fiat ad proximi pacem: »Pacem sequimini cum omnibus et sanctimoniam [36 1Kb] .« De his tribus dictum est de muliere forti. »Vestem stragulatam fecit sibi [37 1Kb] .« Dicitur enim stragulata quasi triangulata propter ista tria; vel stragulata a stratu. Ecce artificium hujus vestis. A splendore coloris laudatur, quando pura apparet ad exemplum hominibus, »ut luceat lux vestra coram hominibus [38 1Kb] ,« Haec est vestis Domini in transfiguratione alba sicut nix [39 1Kb] . Hic laudatur ab odore, non quolibet sed thuris. Thus bonum dat odorem cum de sua arbore colligitur; meliorem cum sole teporatur, optimum cum igne crematur. Primus est cum de temporalibus bonis, aliqua separamus a nobis, [Col. 0451C] in pauperis alimentum, secundus est, cum imitamur solem justitiae, tertius quando cremamur igne tribulationum. Hic sentit Isaac vestimentorum fragrantiam, et clamat. »Ecce odor filii mei sicut odor agri pleni, cui benedixit Dominus.« [40 1Kb] Vel thus sit oratio, qua omnis conversatio bona odoratur.


Favus distillans labia tua sponsa, mel et lac sub lingua tua, et odor vestimentorum tuorum sicut odor thuris.

[CARD.] Favus est mel in cera, et significat deitatem in carne. Labia igitur matris Jesu Christi in precibus suis distillant magnitudinem Filii, qui exauditus est pro reverentia sua, ut in favorem tanti Filii ipsa digna sit exaudiri. Et subditur. Mel et lac sub lingua tua, ubi haec praepositio sub comparative [Col. 0451D] tenetur. Mel siquidem quod de coelo trahit originem, angelicam naturam demonstrat. Lac quod de carne nascitur, in sanctis hominibus mundae vitae candorem designat, et hi omnes inferiores sunt in precibus quam lingua matris Christi, et ad precum efficacem potentiam accedit odor vestimentorum, id est odor meritorum quibus ornata refulget, qui odor est sicut odor thuris, hoc est sicut odor orationis flagrantis et fragrantis, nam ipsa pro peccatoribus non minus meritis quam precibus intercedit. Sequitur.


[Col. 0452A] Hortus conclusus soror mea sponsa, hortus conclusus, fons signatus.

[THO.] Hortus est Ecclesia, quae multa spiritualium operum germina gignit, quae sub variis aromatum vocabulis subsequenter enumerantur. Fons est qui doctrina spirituali fecundat, qua mentes fidelium, quasi areolas aromatum rigat. Unde scriptum est: »Aqua profunda verba ex ore viri, et torrens redundans fons sapientiae [41 1Kb] ,« conclusus est, quia Domini protectione munita est Ecclesia, ne daemones vel perversi homines licenter irrumpant. Fons est signatus, quia sermo fidei, qui evangelico est signaculo tutatus, nulla errantium valet inquietatione turbari. Quod signaculum vivi fontis qui solvere nititur errat. Quatuor sunt horti: Hortus [Col. 0452B] est patria coelestis, paradisus, ecclesia militans, uterus virginalis. Primus est beatitudinum. Secundus voluptatum. Tertius sacramentorum. Quartus gratiarum. De primo: Veni in hortum meum, soror mea sponsa, de secundo invenitur: »Hortus interpretatur pro paradiso;« de tertio: Descendi in hortum meum; de quarto: Veniat dilectus meus in hortum suum. In primo seminatum est semen sapientiae, sed ascendit in culmen superbiae, pervenit ad spicam angelicae ruinae protulit fructus damnationis aeternae. Triplex est sapientia a qua deviavit: Prima scire creatorem, media amare ipsum, extrema non averti ab eo. Vide quomodo in triplicem cecidit stultitiam Prima est nescire creatorem, [Col. 0452C] media contemnere, extrema nolle reverti ad Christum. Audi ejus sapientiam: »Tu signaculum similitudinis plenus sapientia et perfectus decore [42 1Kb] .« Audi quomodo ascendit in superbiam. »Ascendam super altitudinem nubium, similis ero Altissimo [43 1Kb] .« Audi ruinam. »Quomodo cecidisti Lucifer de coelo qui mane oriebaris? corruisti in terram qui vulnerabas gentes [44 1Kb] .« Audi fructum damnationis ejus. »Ite maledicti in ignem aeternum, qui paratus est diabolo et angelis ejus [45 1Kb] .« Habet hortus iste violas confessorum, rosas martyrum, lilia virginum, aurum angelorum. Ibi enim lutor confessorum vertitur in sandicem inviolabilem, sanguis martyrum in purpurae regiam dignitatem, puritas virginum in liliorum candorem, aurum angelorum perpetuam tenet [Col. 0452D] claritatem. Hic hortus conclusus est insuperabili Dei potentia. »Potestas enim ejus potestas aeterna, quae non auferetur, et regnum ejus quod non corruet [46 1Kb] . Non accedet, ait, ad te malum, et flagellum non appropinquabit tabernaculo tuo [47 1Kb] .« In eo est fons beatitudinis. Unde Augustinus. Ibi bibetur beata vita in fonte suo, quoniam apud te est Domine fons vitae, signatus est signaculo futurae praedestinationis, ut non intrent nisi praedestinati. Quos enim praedestinavit hos et vocavit misericordia, et quos vocavit misericordia, hos et justificavit gratia [Col. 0453A] et quos justificavit, hos et magnificavit in gloria.

Secundus hortus est paradisus. In eo seminavit Deus praecepium obedientiae, cum herba inobedientiae venit ad fructum miseriae. »Fuit enim incrassatus, impinguatus, dilatatus [48 1Kb] .« Incrassatus propter amoenum locum, impinguatus ob conditionis beneficium, dilatatus propter gratiae donum. Ideo recalcitravit per inobedientiae vitium. »Ita abiit in consilio impiorum, et in via peccatorum stetit, et in cathedra pestilentiae sedit [49 1Kb] .« Abiit consentiendo, stetit defendendo, sedit docendo. In abeunte levitas, in stante pertinacia, in sedente notatur superbia. In primo. »Prodigus filius abiit in regionem longinquam [50 1Kb] ; in secundo. »Adhaesit uni civium [51 1Kb] ;« In tertio. »Pavit porcos [52 1Kb] .« Praeceptum factum [Col. 0453B] est de vita animae, concessum de vita corporis. Illicitum contra vitam animae. Praeceptum ligat, concessum juvat, illicitum violat. Praecepto debent obedientiam, concesso temperantiam, illicito fugam. Sed hic inobedientia praeceptum fregit, concessum respuit, ad illicita flagrant. Audi praeceptum. »De ligno scientiae boni et mali non comede [53 1Kb] .« Audi inobedientiam. »Vidit lignum quod esset pulchrum visu et ad vescendum, etc. [54 1Kb] .« Audi miseriam. In sudore vultus tui vesceris pane tuo [55 1Kb] .« In hoc sunt arbores diversi generis. Est et fons ille qui dividitur in quatuor flumina, quatuor virtutes significantia, quorum nomina et interpretationes, quia nota sunt praetereo. Sed tam hortus ille est conclusus quam fons signatus angelica custodia, [Col. 0453C] scilicet Cherubim habentis versatilem gladium [56 1Kb] .«

Tertius hortus est militans Ecclesia, in quo crescunt fidei Christianae sacramenta. Septem sunt. Nativitas, baptismus, passio, resurrectio, in inferno descensio, ascensio, Spiritus sancti missio. Haec sunt septem signacula in Apocalypsi quae nemo dignus aperire praeter agnum qui occisus est [57 1Kb] .« In hoc horto seminatur verbum Dei. Semen est verbum Dei, germinat auditus, crescit fides, ascendit spes, charitas fructificat, »fides ex auditu, auditus est per 93 verbum Dei [58 1Kb] .« Item. »Manent autem fides, spes, charitas, tria haec [59 1Kb] .« Iste hortus est conclusus muro qui est Christus. »Urbs fortitudinis nostrae Sion salvator, ponetur in ea murus et antemurale [60 1Kb] .« Item, muro tuo inexpugnabili, etc. In [Col. 0453D] eo est fons baptismi; unde propheta: »Erit fons patens domum David in ablutione peccatoris et menstruatae [61 1Kb] .« Hic fons signatur illo signaculo, quo primogenita Aegypti moriuntur, et Israel liberatur [62 1Kb] scilicet passio Domini, sine quo baptismus non prodest. »Quicunque enim baptizati sumus in Christo Jesu, in morte ipsius baptizati sumus [63 1Kb] .«

Quartus hortus est uterus beatae Virginis. In eo crescit, integritas, singularitas, utilitas. Integritas virginitatis singularitas fecunditatis, utilitas humanae [Col. 0454A] necessitatis. Virginitatis privilegiatae in saeculo, fecunditatis sine masculo, humanae necessitatis quae liberatur a peccati vinculo. Hic est conclusus muro humilitatis. »Respexit enim Dominus humilitatem ancillae suae [64 1Kb] .« Et »Deus superbis resistit, humilibus autem dat gratiam [65 1Kb] .« Ipsa est fons gratiae. »Ave gratia plena [66 1Kb] .« Hic fons est signatus signaculo totius Trinitatis; quia ne per violentiam corrumperetur, custodivit eam Pater potentia; ne fraude circumveniretur, custodivit Filius sapientia; ne odio deputaretur, custodivit eam Spiritus sanctus benevolentia. Scriptum est autem in hoc sigillo, potentia, sapientia, benevolentia. Hortus autem iste nostrae Virginis, unde irriguum acceperit, unde semen susceperit, quid germinaverit [Col. 0454B] coelestium secretorum conscius Isaias non tacuit, dicens: »Rorate coeli desuper et nubes pluant justum: aperiatur terra et germinet Salvatorem [67 1Kb] .« Ecce dat Dominus benignitatem, et terra nostra dat fructum suum. Ecce enim coelum rorat, nubes pluit, terra germinat. De coelo venit Spiritus sanctus, in nube latet Dei Filius, terra est Virginis uterus. Coelum rorat infundens Virgini gratiam; nubes pluit, conferens virginitati generandi potentiam; terra germinat, Dei virtutem et Dei sapientam. In primo Virgo facta est gratiosa, in secundo virtuosa, in tertio fructuosa. In primo dicitur: »Ave Maria, gratia plena [68 1Kb] ;« in secundo: »Dominus tecum;« in tertio: »Benedicta tu in mulieribus, et benedictus fructus ventris tui.« Magnum [Col. 0454C] mysterium declaratur hodie, quia Pater Filium exposuit; mater contra naturam materiam carnis exhibuit; Spiritus sanctus in thalamo Virginis tunicam texuit; Dei Filius textam induit. Pater exposuit ut esset nostra redemptio; mater contra naturam materiam carnis exhibuit sine viri consortio, Spiritus sanctus texuit mirabili artificio; Dei Filius textam induit, ut fieret divinitatis et humanitatis unio. De primo: »Postquam venit plenitudo, misit Deus Filium natum ex muliere, factum sub lege; ut eos qui sub lege erant redimeret [69 1Kb] .« Vere exposuit, unde clamavit. »Ut quid me dereliquisti? [70 1Kb] « Ecce Abraham filium suum ad immolandum duxit [71 1Kb] . De secundo, scilicet mater materiam [Col. 0454D] carnis exhibuit: Fuit enim illa fortis mulier quae »quaesivit lanam et linum et operata est consilio manuum suarum [72 1Kb] .« Lana cum sit de corpore, nescit corporis passionem; linum in textura ad attritionem trahitur. In lana Christi caro non sensit passionem culpae; in lino sustinuit passionem poenae. Itaque mater exhibuit materiam, Spiritus sanctus colorem, Filius odorem. De tertio: Spiritus sanctus in thalamo Virginis tunicam texuit. Omnium enim artifex, omnem habens virtutem, omnia prospiciens. Artifex, quia omnium habet [Col. 0455A] scientiam; virtutem, quia omnium habet potentiam; omnia prospiciens, quia secretam circuit conscientiam. Ista fuit tunica Joseph talaris et polymita [73 1Kb] , talaris ad perseverantiam, polymita ad virtutum varietatem. Tribus coloribus coloravit eum Spiritus sanctus. Facta est enim tunica nivea, sandicina, rosea. Nivea, quia non habuit peccati contagionem; sandicina, quia livida fuit per afflictionem, rosea per sanguinis effusionem. Haec fuit »inconsutilis, desuper intexta per totum [74 1Kb] .« Inconsutilis, quia non ex ortu maris et feminae; desuper intexta, quia facta est Dei ordinatione. His vestibus induit eum mater, scilicet vestibus Esau, quas habebat apud se valde bonas, et pelliculas haedorum circumdedit collo ejus et manibus [75 1Kb] . Esau pilosus, [Col. 0455B] est humana natura corrupta; vestis valde bona, caro Christi a corruptione peccati in assumptione munda. Quia vero haedus peccatum designat, pelliculis haedorum circumdat. »In similitudinem carnis peccati [76 1Kb] « est natus. Ipse induens contulit odorem: quo expergiscerentur pigri, quo excitentur devoti, quo resurgant mortui. Pigri ad patientiam, devoti ad amoris essentiam, mortui ad incorruptionis gloriam. De primo Job: »Lignum habet spem, si senuerit in terra radix ejus, et in pulvere truncus ejus mortuus fuerit, ad odorem reviviscit [77 1Kb] .« Curremus ait, in odore unguentorum tuorum. De secundo: Odor tuus in me concupiscentias excitavit aeternas,« ait Joannes. Inde: Filii Jerusalem nuntiate [Col. 0455C] dilecto, quia amore langueo. De tertio: »Balsamum non mistum odor meus [78 1Kb] .« Inde: »Christus resurgens ex mortuis jam non moritur, mors illi ultra non dominabitur [79 1Kb] .« Et in membris. Non esurient neque sitient amplius, et non cadet super eum sol, neque ullus aestus [80 1Kb] , quia odor inaestimabilis in vestimentis ejus. Cum ergo sensisset, ait Isaac, vestimentorum fragrantiam: »Ecce odor filii mei, sicut odor agri pleni, cui benedixit Dominus [81 1Kb] .« Venter Virginis est ager, iste plenus angelica salutatione, plenus gratiae infusione, plenus Christi conceptione. Eo tempore exierat Isaac ad meditandum in agro et occurrit ei Rebecca, quae dicitur patientia. In utero enim Virginis assumpsit unde pro nobis mortem sustinuit.

[Col. 0455D] Sed nunc ad utilitatem nostram inferamus rorem, pluviam et gramen. Ros triplex est, quia triplex est gratia. Est enim gratia temporalis, est gratia spiritualis, est gratia coelestis. Prima est operandi instrumentum, secunda virtutum incrementum, tertia aeternae vitae praebet alimentum. Prima operandi habet habilitatem, secunda praebet utilitatem, tertia largitur immortalitatem. Prima sub Gedeone descendit in vellus [82 1Kb] , secunda expressa est in concham, tertia rigavit aream. De prima prima Paulus ad Timotheum: »Noli negligere gratiam quae in te [Col. 0456A] est [83 1Kb] .« Item: »Gratia Dei sum id quod sum, et gratia ejus in me vacua non fuit [84 1Kb] .« Item: »Videte ne in vacuum gratiam Dei recipiatis [85 1Kb] .« Iste est ros de quo dicitur. Mane apparuit manna quasi ros super terram. Et apud alios computruit, apud alios convaluit [86 1Kb] . De secunda dicitur: »Apparuit gratia Dei omnibus hominibus erudiens nos [87 1Kb] ,« De hac propheta. »Ero quasi ros, Israel germinabit quasi lilium [88 1Kb] ,« De tertia dicitur: »De plenitudine ejus omnes accepimus gloriam in patria pro gratia in via [89 1Kb] .« Item de hac dicitur: »det tibi Deus de pinguedine terrae, et de rore coeli abundantiam [90 1Kb] .« Et Job: »Ros in messione mea morabitur [91 1Kb] .« Prima exterius laborat, secunda interius affectum ordinat, tertia haec duo [Col. 0456B] remunerat. Pro prima dicitur de muliere forti: »De fructu manuum suarum plantavit vineam [92 1Kb] .« Pro secunda de eadem: »Consideravit semitas domus suae, et panem otiosa non comedit [93 1Kb] .« Pro tertia de eadem: »Non timebit domui suae a frigore etc. Omnes enim domestici ejus vestiti sunt duplicibus [94 1Kb] « Prima est Martha ministrans cum multa instantia, secunda est Maria sedens secus pedes Domini, et audiens verbum ejus, conferens in corde suo cum multa diligentia, tertia est invitans ad praemium Dei sapientia. Primae dicitur: »Quidquid potest invenire manus tua, instanter operare: quia nec opus, nec ratio, nec scientia, nec sapientia est apud inferos, quo tu properas [95 1Kb] .« [Col. 0456C] Secunda requirit quae sit voluntas Dei bona et beneplacens et profecta. Tertia clamat: »Qui vicerit dabo illi edere de ligno vitae quod est in paradiso Dei mei [96 1Kb] .« Nubes pluerunt justum [97 1Kb] , quia prophetae obscure quasi nubes praenuntiaverunt Christum. Sed et ipse Christus incarnatus nubes fuit, unde vidit puer Eliae in carmelo nubem ascendentem de mari quasi vestigium hominis [98 1Kb] .« Item: »Ascendet Dominus super nubem levem, et ingredietur Aegyptum [99 1Kb] .« Item: »Vidi angelum fortem descendentem de coelo, amictum nube [100 1Kb] .« Coelum dedit rorem, nubes pluviam, quia licet indivisa sunt opera Trinitatis, tamen Spiritui sancto attribuitur gratia, Christo misericordia. Misericordia miser adjuvatur, gratia adjutus bene [Col. 0456D] operatur.

Nubes haec fulgurat, pluit, tonat; fulgurat illuminando ad fidem, pluit, per verborum exhortationem, tonat, per comminationem. Per illuminationem ad fidem, per exhortationem ad passionem, per comminationem proponens inferni calamitatem. Inde Apocalysis: »De throno procedebant fulgura, et voces, etc. [1 1Kb] .« Primum miraculo, secundum blanditiis, tertium minis. Pluvia haec misericordiae terram Virginis lavit, mollivit, inebriavit. Lavit, ut in ea fomitem peccati exstingueret, mollivit, [Col. 0457A] ut, oblita duritia stuporis, angelicis verbis acquiesceret; inebriavit, ut, abjecta siti saecularium desideriorum, ex dilectione in ea divinum germen pubesceret. De primo: »Virtus Altissimi obumbrabit tibi [2 1Kb] .« Ideo dicitur ei: Tota pulchra es, amica mea, et macula non est in te. In secundo, audi duritiam: »Turbata est in sermone angeli, et cogitavit qualis esset ista salutatio [3 1Kb] .« Sed audi mollitiam: »Ecce ancilla Domini, fiat mihi secundum verbum tuum [4 1Kb] .« Et ideo, currit jam in odore unguentorum tuorum. Audi tertium: »Quemadmodum descendit imber et nix de coelo et illuc ultra non revertitur, sed inebriat terram, et infundit eam, et germinare eam facit, sic erit verbum meum, quod egredietur de ore meo [5 1Kb] .« Inde dicitur: Hortus conclusus es, soror [Col. 0457B] mea sponsa, hortus conclusus, fons signatus. Hortus conclusus est, ne sitis terreni desiderii ad eam perveniat; Spiritus sanctus fons, quia eam devotione inebriat. Emissiones paradisi, quia de utero emissus est Christus, qui nos ad paradisum perducat. Sed et in nobis fons iste misericordiae tres rivos infundit, scilicet: Lacrymas compunctionis inferioris, lacrymas compassionis, lacrymas compunctionis superioris. Primae sunt pro peccatorum perpetratione, secundae pro proximi afflictione, tertiae pro desiderio aeternae vitae. Hae sunt tres aquae filiis Israel in deserto miraculosae. Primae sunt aquae Mara quae ad impositionem ligni dulcedinem receperunt [6 1Kb] ; secundae aquae de petra ad persecutionem virgae emanaverunt [7 1Kb] ; tertiae sunt aquae Jordanis, [Col. 0457C] quae ad ingressum terrae promissionis iter filiis Israel praebuerunt [8 1Kb] . Primae exierunt de corpore Christi per sudorem, secundae de latere ejus per lanceationem, tertiae de oculis per lacrymarum effusionem. Hac aqua terra nostra inebriata germinavit Salvatorem. Sed notandum quod terra impiorum, est terra justorum et terra beatorum. Prima germinat germen pallidum, secunda viride, tertia candidum. Pallidum, quia parit aeternam calamitatem; viride, quia virtutum vigorem; candidum, quia aeternam jucunditatem. De primo in Levitico: »Poma quae germinant immunda erunt vobis [9 1Kb] .« Inde dicitur: »Devorabitque terram cum germine suo [10 1Kb] .« De secundo: »Germinet terra [Col. 0457D] herbam virentem et facientem germen suum [11 1Kb] .« »Descendi, inquit, in hortum nucum, ut viderem poma convallium, et inspicerem si floruissent vineae, et germinassent mala punica [11* 1Kb] .« Item: »Et ossa nostra ut herba germinabunt [12 1Kb] .« De tertio: »Justus germinabit sicut lilium [13 1Kb] .« Et de his tribus: »Sicut terra profert germen suum [14 1Kb] .« Ecce primum: »Et hortus semen suum germinat [15 1Kb] .« Ecce de secundo: »Sic Dominus Deus germinabit laudem et gloriam universis gentibus [16 1Kb] .« Ecce de tertio: Quando »erit germen Domini in magnificentia et gloria, et fructus terrae sublimis, et exsultatio his qui salvati [Col. 0458A] fuerint de Israel [17 1Kb] ,« praestante Domino nostro Jesu, cui honor et gloria, in saecula saeculorum. Amen.


Hortus conclusus est soror mea.

[CAR.] Hortus conclusus, fons signatus. Sub figura horti conclusi et fontis signati commendat matrem suam Dominus, vocans eam hortum conclusum. Plantaverat siquidem Dominus a principio hortum voluptatis, scilicet paradisum, in quo posuit lignum vitae [18 1Kb] ; cujus usum amisimus, quia non fuit conclusus hortus ille. Unde de Satana dicit Job: »Non conclusit ostia ventris qui portavit me nec abstulit mala ab oculis meis [19 1Kb] .« Ac si diceret: Aperuit Satanas ostia paradisi, de quo quasi fetus ventris humani exivit; quae ostia, si non aperuisset, [Col. 0458B] ablata essent mala ab oculis meis, sed remedium tanti mali fecit Dominus alium paradisum, beatae Virginis uterum, in quo plantavit lignum vitae: quando ex ea Filius Dei, qui vita est, carnem assumpsit. Sed hunc paradisum sic conclusit Dominus, ut nulli hosti maligno ejus pateret ingressus 94 nec tamen semel, sed etiam iterum vocatur hortus conclusus, et est ipsa iteratio, veritatis confirmatio. Conclusit autem hunc hortum tota Trinitas, quoniam potentia Dei Patris munivit Virginem contra diaboli violentiam, sapientia Filii contra hostis fraudulentiam, bonitas Spiritus sancti contra ejusdem malitiam. De conclusione quoque et munitione hujus horti dicit Isaias: »Urbs fortitudinis nostrae Sion Salvator, ponetur in ea murus [Col. 0458C] et antemurale [20 1Kb] .« Ac si dicat: O Sion, id est o Ecclesia, nuntio tibi quod urbs fortitudinis erit nobis. Et quae sit illa urbs, ostendit per verba sequentia dicens: »Salvator ponetur in ea murus, et antemurale,« scilicet ponetur: et attende quod dicitur: »Salvator in ea ponetur murus:« nam si Salvator in ea ponitur, intra ipsam concluditur; et si murus ponitur, concludit eam.

Haec ergo descriptio urbis beatae Virgini specialiter convenit. Nam in ea conclusus est Salvator per incarnationis mysterium. Et ipse eam conclusit ut murus, per defensionis ministerium. Nam ipse Christus per Gedeonem figuratus est, qui interpretatur circuiens in utero. Christus enim in utero [Col. 0458D] Virginis, quantum ad humanam circumscriptus naturam, nihilominus per incircumscriptam divinae potentiae naturam omnia circuibat. Hujus autem urbis, quae nobis est refugium et defensionis fortitudo, antemurale fuit illa jugis et vigil angelorum custodia, de qua praemissum est: quia »lectulum Salomonis sexaginta fortes ambiunt de fortissimis Israel [21 1Kb] .« Ipsa quoque dicitur fons signatus, id est fons sigillatus: cujus fontis sigillum fuit castitas virginalis; per quod sigillum absque ruptura processit Christus tanquam rivus nostrae salutis. Unde in Eccli. dicit Filius de seipso: »Ego quasi fluvius [Col. 0459A] dioryx, et quasi aquaeductus exivi de paradiso [22 1Kb] .« Appellat autem paradisum Virginis uterum, quam Spiritus sanctus tanta gratiarum ubertate profudit, quod ejus uterus factus sit Dei Filio paradisus delicia rum et hortus voluptatis Exivit autem de hoc paradiso fluvius dioryx: qui interpretatur medicamentum generationis. Nam partus Virginis humanae generationis medicamentum fuit. Postquam vero per hortum conclusum, per fontem signatum Virginem designavit, utriusque horti videlicet et fontis, commendationes prosequitur, dicens:


Emissiones tuae paradisus malorum punicorum cum pomorum fructibus. Cypri cum nardo, nardus et crocus, fistula et cinnamomum cum universis lignis Libani, myrrha et aloe cum omnibus unguentis.

[Col. 0459B] [THO.] Haec est Ecclesia quae superno fonte irrigata, paradisum ex se emisit, non qualiumcunque arborum, sed malorum punicorum cum pomorum fructibus. Mala quippe punica sanguineo rubent colore, scilicet martyres qui post fontis, id est baptismatis ablutionem etiam suo baptizati sunt sanguine. Pomorum autem fructus generalium opera virtutum, vel ipsos virtuosos indicant. Cyprus est arbor aromatica in Aegypto, cujus semen, candidius semine coriandri, coquitur in oleo, et premitur, et fit inde regale unguentum, quod cyprus vocant, quae coelestem gratiam significant et ex charitate patientiam. Nardus quod memoriam passionis Christi significat, sanctarum mulierum opera demonstrat. [Col. 0459C] Crocus qui aurei coloris est, eosdem significat qui ampliori charitate abundant. Nardus enim quia calidae est naturae amore passionis ferventes designat. Fistula quae est cassia, est robusti corticis et purpurei, et curat viscerum molestias. Parva est, eos significat qui robusti sunt ad sustinendas Christi passiones, et humiles spiritu. Cinnamomum est arbor frutice brevis, odore praecipua, et ad usus medicinae fistulae duplo praestans, et significat perfecte humiles. Et cum sit aenei et cinerei coloris, eos significat qui dicunt: »Loquar ad Dominum meum, cum sim pulvis et cinis [23 1Kb] .« Cinnamomum Graece, immaculatum Latine. Cum universis lignis Libani. Altae sunt arbores et designant eos qui majoris sunt meriti in Ecclesia. Myrrha et aloe continentiam [Col. 0459D] carnis exprimunt, quia ex eis peruncta corpora mortuorum non putrescunt. Prima unguenta sunt de quibus dicit Apostolus: »Si linguis hominum loquar et angelorum, charitatem autem non habeam, factus sum velut aes sonans aut cymbalum tinniens [24 1Kb] .« Hoc bene jungitur myrrhae et aloe, quia castis convenit.

Quatuor sunt emissiones de coelo: prima emissus est diabolus, secunda bonus angelus, tertia Dei Filius, quarta Spiritus sanctus: diabolus ne admittatur, angelus ut praemittatur, Christus ut remittat, Spiritus ut immittat. Diabolus, ne admittatur [Col. 0460A] ad praesumptam celsitudinem; angelus, ut praemittatur ad Mariam virginem; Christus, ut remittat culpam tam actualem quam originalem; Spiritus, ut immittat in corde charitatem. In primo mundus mortificatur, in secundo Maria praemunitur, in tertio mundus purificatur, in quarto homo in Domino exhilaratur. De primo: »Invidia diaboli mors introivit in orbem terrarum [25 1Kb] ;« de secundo: »Spiritus sanctus superveniet in te et virtus Altissimi obumbrabit tibi [26 1Kb] ;« de tertio: »Quis est hic qui etiam peccata dimittit [27 1Kb] ?« de quarto: »Non est regnum Dei esca et potus, sed gaudium et pax in Spiritu sancto [28 1Kb] .« Emissio quoque facta est de Virginis utero. De ea Christus emissus est in mundo, ut condonaret, donaret, redonaret, culpam peccatoribus, [Col. 0460B] dona hominibus, gloriam bene viventibus. De primo: »Mulier, remittuntur tibi peccata tua [29 1Kb] ;« de secundo: »Captivam duxit captivitatem, dona dedit hominibus [30 1Kb] ;« de tertio dicit stabulario: »Curam illius habe et quidquid supererogaveris, ego cum rediero reddam tibi omnia [31 1Kb] .« Sunt emissiones de corde humano, cum de interioribus bonis bona emittitur opinio. Harum specierum quae hic enumerantur, quaedam conferunt sanitatem, quaedam spectant ad sanitatis conservationem, quaedam ad delectationem. Contritio cordis est species habens tres emissiones, quae conferunt animae sanitatem, scilicet lacrymarum effusionem, oris confusionem et orationem, poenitentiae satisfactionem. Unde propheta: [Col. 0460C] »Convertimini ad me in toto corde vestro, in jejunio et fletu et planctu [32 1Kb] .« Spiritualis sollicitudo missiones habet tres quae spectant ad sanitatis conservationem, scilicet circumspectio operum suorum, justa liberatio, sapida eorum devotio. Primum contra peccatum, secundum ut bonum sit ordinatum, tertium ut sit charum. Unde: »Beatus vir qui in sapientia morabitur et in sensu cogitabit circumspectionem Dei [33 1Kb] .« Speculatio emissiones habet tres, scilicet Dei rememoratio accipiendae aeternae haereditatis, quaedam secura praesumptio: in his meditationibus, quaedam spiritus dulcedo. Unde: »Spiritus meus super mel dulcis, et haereditas mea super mel et favum. Memoria mea in generatione saeculorum [34 1Kb] .« Istae meditationes sunt quasi [Col. 0460D] paradisus delectabilis. Ad tales habendas consolationes et ad deprehendendas daemonis astutias de coelo Spiritus sanctus emittitur.

Sed notandum quoties est datus. Spiritus sanctus ter datus est: Primo ante passionem, secundo post resurrectionem, tertio in Pentecoste. Primo ad reprimendam diaboli potestatem; secundo ad peccatorum remissionem; tertio ad virtutum collationem. De primo: »Dedit potestatem discipulis suis calcandi super scorpiones [35 1Kb] ;« de secundo: »Accipite Spiritum sanctum; quorum remiseritis peccata remittuntur eis [36 1Kb] ;« de tertio: »Factus est repente [Col. 0461A] de coelo sonus et replevit totam domum [37 1Kb] « Spiritus sancti virtutibus. In primo ergo diabolo resistitur, in secundo peccatum dimittitur, in tertio gratia cor ungitur. In primo occurritur venienti, in secundo res aufertur possidenti, in tertio illuditur fugienti. In primo ergo est circumspectio doli; in secundo, remedium mali; in tertio, possessio boni. In primo itaque solo datur verbo, in secundo flatu et verbo, in tertio visibili signo, audibili sono, plenitudinis officio. De verbo. Tria sunt verba quibus diabolo adversamur: Verbum increpationis, verbum orationis, verbum admirationis. Per primum ei resistitur; per secundum ejicitur, per tertium capitur. De primo: cum Satan esset a dextris Jesu sacerdotis magni, dictum est ei: »Increpet in te Dominus, [Col. 0461B] Satan [38 1Kb] ,« de secundo ait Dominus: »Hoc genus non ejicitur, nisi in jejunio et oratione [39 1Kb] ;« de tertio legitur quod Salomon per adjurationem in vase daemones clausit. Scorpius iste quosdam trahit ad cordis indurationem. Dicitur enim scorpius quasi sine cordis pietate. Quosdam ad hypocrisim per simulationem. Unde item dicitur scorpius quasi scoria pietatis. Quibusdam invidet religionem. Unde item dicitur scorpius quasi sugillans corda piorum. Secundo datus est Spiritus sanctus, non solum verbo, sed flatu. Tria facit flatus Spiritus sancti. Primo per lacrymabilem contritionem tollit cordis dutitiam; secundo renovat, dum remittit culpam; tertio quasi mortuum reducit ad vitam. De primo: »Flabit spiritus ejus et fluent aquae [40 1Kb] ,« scilicet [Col. 0461C] lacrymarum; de secundo hic dicitur: »Insufflavit eis dicens: Accipite Spiritum sanctum. Quorum remiseritis peccata remittuntur eis [41 1Kb] .«---»Spiritus enim Domini ferebatur super aquas [42 1Kb] « lacrymarum, ut hanc impetrarent remissionem. Ita facta est renovatio. Unde: »Spiritum rectum innova in visceribus meis [43 1Kb] .« Item: »Emitte Spiritum tuum et creabuntur, et renovabis faciem terrae [44 1Kb] .« De tertio propheta: »Veni, spiritus, a quatuor ventis, et suffla super interfectos istos et reviviscant [45 1Kb] .« Sic »inspirat in faciem hominis spiraculum vitae: et factus est homo in animam viventem [46 1Kb] .« Prima donatio Spiritus sancti pertinet ad subditos, secunda ad presbyteros, tertia ad praelatos. Ad subditos qui agunt praelia, ad presbyteros qui remittunt peccata, [Col. 0461D] ad praelatos quibus revelantur coeli mysteria. De his tribus dictum est: »Moses et Aaron in sacerdotibus ejus; Samuel inter eos qui invocant nomen ejus [47 1Kb] .« Moses vero praelatorum, Aaron sacerdotum, Samuel vero personam designat subditorum. Hic fit »unguentum in capite, quod descendit in barbam barbam Aaron, quod descendit in oram vestimenti ejus [48 1Kb] .« Caput in quo est unguentum Spiritus sancti est Christus. Barba dextera, praelatus, barba sinistra, sacerdos, vestimentum Ecclesia. [Col. 0462A] Ora ejus subditi sunt. Descendit ergo gratia Spiritus sancti a capite Christo in praelatos, a praelatis in sacerdotes, a sacerdotibus in subditos. In figura subditorum »irruit Spiritus Domini in Samson, ut pugnaret cum Philisthaeo [49 1Kb] .« In figura sacerdotum, tulit Dominus de spiritu Mosi et dedit haec viris qui loco ejus ministrarent populo [50 1Kb] . In figura praelatorum datus est Eliae spiritus Elisaeo, ut secreta coeli pro eo revelaret prophetando.

Sed nunc transeamus ad illud quod in Pentecoste Spiritus datus est audibili sono: ignis visibili signo, plenitudinis officio. Primum ad eruditionem, secundum ad inflammationem, tertium ad perfectionem. Ad eruditionem religionis, ad inflammationem dilectionis, ad perfectionem ministrationis. [Col. 0462B] Propter hoc invenimus: »Spiritus sanctus est mobilis, acutus, subtilis [51 1Kb] .« Mobilis subditis, acutus presbyteris, subtilis praelatis: Subditis, ne sint pigri ad bella; presbyteris, ut purgant peccata; praelatis, ut intelligant secreta coelestia. Mobilis erat quando irruit in Samson ad pugnandum contra Philisthiim [52 1Kb] , et insiliit in David [53 1Kb] . Unde: »Cum audieris sonitum gradientis in cacumine pyrorum, tunc egredieris ad pugnam [54 1Kb] .« Audi acutum: »Cum venerit ille Spiritus veritatis, ipse arguet mundum de peccato, et de justitia, et de judicio [55 1Kb] .« Audi subtilem: »Paracletus autem spiritus quem mittet Pater in nomine meo, ille vos docebit omnem veritatem [56 1Kb] .« Item: »Effundam de spiritu meo super omnem carnem, et prophetabunt filii vestri et [Col. 0462C] filiae vestrae [57 1Kb] .« Sic spiritus praelatorum percipit omnia, etiam profunda Dei [58 1Kb] . Notandum quod die primo datus est Spiritus sanctus in igne. Tres sunt quinquagenae: prima psalmorum, secunda dierum, tertia annorum. Prima propter peccatorum remissionem; secunda, propter gratiae infusionem; tertia, propter gratiae perceptionem. Haec est annus jubileus. Est ergo ignis qui quinquagenam apprehendit, et est qui non tangit, et est qui consumit. Primus est ignis charitatis, 95 secundus diabolicae instigationis, tertius divinae animadversionis. Primam ergo apprehendit ignis charitatis, quia in eo datus Spiritus sanctus. Secundam non tetigit ignis diabolicae instigationis, quia est dilectioni contrarius. Unde, ignis fornacis Nabuchodonosor [59 1Kb] quadraginta [Col. 0462D] novem cubitis ascendit. Ad quinquagesimum non pervenit. In quo positi erant pueri qui salvati sunt, his qui ad tertiam injuste aspirant, ignis divinae animadversionis est paratus. Qui propter spem suam falsam, jam quinquagenarios se computant. Unde ad preces Eliae ignis quinquagenarios consumpsit [60 1Kb] .

Est et alia missionum distinctio. Fuit enim missus angelus, fuit missum Dei Verbum, fuit missus homo purus. Primus de coelo, secundus de Patris solio, tertius fuit homo missus a Deo. Primus, cui nomen [Col. 0463A] Gabriel [61 1Kb] , secundus est Emmanuel [62 1Kb] , tertius est Joannes [63 1Kb] . Primus venit in ministerium, secundus in adjutorium, tertius in testimonium. In ministerium, ut secretum Regis loqueretur cum Virgine; in adjutorium, ut misericordiam faceret cum homine; in testimonium, ut testimonium perhiberet de lumine [64 1Kb] . Audi secretum: »Spiritus sanctus superveniet in te [65 1Kb] .« Et adjutorium: »Dominus noster refugium et virtus, adjutor in tribulationibus, quae invenerunt nos nimis [66 1Kb] .« Item: »Confitebimur ei, quia fecit nobiscum misericordiam suam.« Et testimonium: »Ecce Agnus Dei [67 1Kb] .« Isti missi sunt miraculose. Primum misit superna civitas, secundum peperit virginitas, tertium genuit sterilitas. Primus fuit nuntius rediturae felicitatis; [Col. 0463B] secundus, ut faceret opera charitatis; tertius, ut perhiberet testimonium veritatis. De primo habemus laetitiam, cum secundo operamur justitiam, per tertium redimus ad poenitentiam. De primo David: »Laetatus sum in his quae dicta sunt mihi: In domum Domini ibimus [68 1Kb] .« De secundo: »Domine, quis habitabit in tabernaculo tuo? Qui ingreditur sine macula et operatur justitiam [69 1Kb] .« Ait tertius: »Poenitentiam agite, appropinquavit enim regnum coelorum [70 1Kb] .« Angelus nuntius dicitur. Isti tres angeli dicti inveniuntur in theologia. De primo: »Missus est angelus Gabriel [71 1Kb] ;« de secundo: »Vocabitur nomen ejus magni consilii Angelus [72 1Kb] ;« de tertio: »Ecce mitto angelum meum qui praeparabit vias tuas [73 1Kb] .« Isti tres figurati [Col. 0463C] sunt in illis tribus quos vidit Abraham descendentes per viam: tres vidit et unum adoravit [74 1Kb] . Quia non Gabriel, non Joannes adorandi erant, sed solus Christus. Sed ut ad nos isti moraliter mittantur necesse est. Primo igitur fit in nobis Gabriel, id est fortitudo Dei; secundo Emmanuel, ut sit nobiscum Dominus, tertio Joannes, id est gratia Domini. Primo ergo habeamus fortitudinis potentiam, secundo Dei praesentiam, tertio Domini gratiam. Primum ad peccatorum exterminium, secundum in tribulationibus ad refugium, tertium ad operationis auxilium. In figura enim peccatoris dictum est ad Tobiam caecum: »Forti animo esto; in proximo est, ut a Domino cureris [75 1Kb] .« Et: »Estote [Col. 0463D] fortes in bello [76 1Kb] .« De secundo: »Dominus virtutum nobiscum [77 1Kb] .« Unde: »Dominus noster refugium et virtus [78 1Kb] .« De tertio: »Levavi oculos meos in montes, unde veniet auxilium mihi [79 1Kb] .« Unde Paulus: »Plus omnibus laboravi, non autem ego, sed gratia Dei mecum [80 1Kb] .« Quod autem missus Joannes sit a Deo triplex est probatio. Prima a conceptione, secunda a collocutione, tertia a comparatione: a conceptione miraculosa, a collocutione gratiosa, a comparatione virtuosa. Prima angelica annuntiatione, secunda matrum confabulatione, tertia significata [Col. 0464A] est ab Eliae conversatione. De primo angelus: »Elizabeth pariet filium, et vocabitur nomen ejus Joannes.« De secundo: »Abiit Maria in montana et salutavit Elizabeth.« De tertio: »Ipse praeibit in spiritu et virtute Eliae [81 1Kb] .« Videamus nunc de conceptione. Gabriel fit bajulus, Zacharias incredulus. Uterque parens vetulus. Bajulus novae geniturae, incredulus rei futurae. Vetulus transcendit metas naturae. Gratia nova per angelum innotescit, Zacharias obmutescit, senectus reflorescit. De primo: »Et vocabis nomen ejus Joannem;« de secundo: »Et eris tacens, nec potens loqui;« de tertio: »Elizabeth cognata tua concepit filium suum in senectute sua [82 1Kb] .«

Et moraliter: Per primum videamus quid in nobis [Col. 0464B] conceperit; per secundum quid rescinditur, per tertium, quid occid tur. Concipitur gratiae novitas, rescinditur superflua loquacitas, occiditur inveterata iniquitas. Primum ut concipiatur in nobis devotionis affectus; secundum ut inveniatur in nobis orationis divinae laudis, praedicationis effectus; tertium, ut reflorescant in nobis virtutum profectus. De primo Paulus: »Gratia ejus in me vacua non fuit [83 1Kb] .« Audi affectum: »Filiae Hierusalem, nuntiate dilecto, quia amore langueo [83* 1Kb] .« De secundo: »Omnis sermo malus de ore vestro non procedat. Sed si quis est bonus ut aedificet audientes et recedant vetera de ore vestro [84 1Kb] .« Unde sponsae dicitur: »Sonet vox tua in auribus meis, vox enim tua dulcis [85 1Kb] ;« de tertio: »Expurgate vetus fermentum ut sitis nova conspersio [Col. 0464C] sicut estis azymi [86 1Kb] .« Et sponsae: »Hiems transiit, imber abiit et recessit; flores apparuerunt in terra nostra [87 1Kb] .« Hiems malignitas in corde, imber mollities in carne, flores virtutes in opere. Ecce conceptio miraculosa. Sequitur collocutio gratiosa. Vere gratia, ubi Maria salutat, Elizabeth prophetat, Joannes exsultat. Salutat matrem praecursoris, prophetat adventum Redemptoris, exsultat in praesentia sui Redemptoris. De primo: »Venit in domum Zachariae et salutavit Elizabeth;« de secundo: »Unde hoc mihi ut mater Domini mei veniat ad me?« de tertio: »Exsultavit in gaudio infans in utero meo [88 1Kb] .« Et moraliter: Elizabeth interpretatur domus Dei, Maria stella maris, Joannes gratia, Jesus salvator vel salutaris. Domus Dei est cordis sinceritas, [Col. 0464D] stella maris est specialis intelligentiae veritas. Elizabeth ergo, id est domus Dei concepit Joannem, dum cordis puritas suscipit gratiarum infusionem; Maria, id est stella maris concepit Jesum, dum specialis intelligentia, et credit Christum glorificatum, et ad ejus claritatem se sperat perventuram in postero. De primo invenit Dominus corda discipulorum receptacula munda, et infusa charismatum donis. Unde sponsa: »Tigna domorum nostrarum cedrina, laquearia nostra cypressina [89 1Kb] . Ecce domus Dei. Sed audi dona charismatum infusa: »Lectulus [Col. 0465A] noster floridus [90 1Kb] .« De secundo: »Pax Dei, quae exsuperat omnem sensum, custodiat corda vestra, intelligentias vestras in Christo Jesu Domino nostro [91 1Kb] !« Inde de sponsa: »Quae est ista quae progreditur quasi aurora consurgens, pulchra ut luna, electa ut sol, terribilis ut castrorum acies ordinata [92 1Kb] .« Progreditur quasi aurora, dum conscientiae respicit puritatem; pulchra est ut luna, quando exemplo proximo confert utilitatem; electa ut sol, quando Christi et sperat et videt claritatem. Ecce de collocutione. Sequitur de comparatione: »Praeibit, inquit, in spiritu et virtute Eliae parare Domino plebem perfectam [93 1Kb] .« In spiritu est prophetia, in virtute perfecta justitia in plebe; exemplum et doctrina. Primum quo Agnus Dei demonstratur, secundum [Col. 0465B] quo a Christo laudatur, tertium quo proximus convertitur. De primo: »Ecce Agnus Dei qui tollit peccata mundi [94 1Kb] ;« de secundo: »Inter natos mulierum non surrexit major Joanne Baptista [95 1Kb] ;« de tertio: »Ut convertat corda patrum in filios [96 1Kb] .« Moraliter. Spiritum prophetiae habemus, dum futura providemus tam bona quam mala; perfectam jutitiam, dum quae nobis fieri non volumus, aliis non facimus mala. Tertio proximum convertimus a sua malitia. In primo inspicitur inferni calamitas et coeli felicitas, in secundo libenter sustinetur adversitas, in tertio proximi quaeritur utilitas. De primo: »Melius est tibi ingredi in vitam caecum, quam duos oculos habentem mitti in gehennam [97 1Kb] .« Unde sponsa: »Nigra sum, sed formosa, filiae Jerusalem [98 1Kb] .« [Col. 0465C] De secundo: »Si percusserit te quis in maxillam, porrige ei et aliam [99 1Kb] .« Et sponsa: »Filii matris meae pugnaverunt contra me [100 1Kb] .« De tertio: »Si occupatus fuerit homo in aliquo delicto [1 1Kb] ,« etc. Tales invitat sponsa sic: »Comedite, amici mei et bibite, inebriamini, charissimi [2 1Kb] .« Ecce comparatio. Sequitur: »Cui nomen erat Joannes [3 1Kb] .« Joannes Dei gratia dicitur. Merito hoc nomen ab angelo spiritualiter ei datur [4 1Kb] , cui totius Trinitatis gratia nunc visu, nunc auditu in baptismo aliquatenus revelatur. Unde hoc nomen trisyllabum in omni casu manet immobile in singulari numero. Vidit enim Filium in carne, Spiritum sanctum in columba, Patrem audivit in voce [5 1Kb] .

Harum gratia personarum triplicem agnovit gratiam. [Col. 0465D] Est enim gratia adoptionis, est gratia incarnationis, est gratia operationis. Prima Patris, secunda Filii, tertia Spiritus sancti. Prima Pater vocat nos ad haereditatem, secunda Filius nostram assumpsit infirmitatem, tertia Spiritus sanctus deducit ad civitatem. Prima Patris sumus haeredes et filii, secunda Christi cohaeredes et socii, tertia nos regit Spiritus consilii. De primo Paulus: »Qui me segregavit ex utero matris meae, et vocavit per gratiam suam [6 1Kb] ;« de secundo: »Apparuit gratia Dei [Col. 0466A] omnibus hominibus erudiens nos [7 1Kb] ; de tertio: »Divisiones gratiarum sunt, unus autem Spiritus [8 1Kb] .« De primo et secundo: »Haeredes autem Dei, cohaeredes autem Christi [9 1Kb] ,« de tertio: »Spiritus tuus bonus deducet me in terram rectam [10 1Kb] .« Sequitur: »Hic venit ut testimonium perhiberet de lumine [11 1Kb] .« Quod dilueret, quod ablueret, quod lueret. Dilueret obscuritatem, ablueret foeditatem, lueret captivitatem: obscuritatem legis Mosaicae, foeditatem tam actualis quam originalis culpae, captivitatem humanae creaturae. Primum doctrina et miraculis, secundum aqua baptismatis, tertium effusione sanguinis. De primo verbo et miraculis: verbo quod coepit Jesus facere et docere [12 1Kb] . »Nox praecessit, dies autem appropinquavit [13 1Kb] .« De secundo: »Effundam super [Col. 0466B] vos aquam mundam, et mundabimini ab omnibus iniquitatibus vestris [14 1Kb] .« De tertio: »In sanguine testamenti tui redemisti vinctos tuos de lacu in quo non erat aqua [15 1Kb] .« Huic lumini tres testimonium perhibuerunt. Perhibuit Pater, perhibuit Petrus, perhibuit Joannes: Pater quod esset Filius, Petrus quod esset Christus, Joannes quod esset Agnus. Agnus qui lavaret, Christus qui ungeret, Filius qui induceret. Lavaret lavacro misericordiae, ungeret oleo laetitiae, induceret regnum gloriae. De primo: »Ecce Agnus Dei, ecce qui tollit peccata mundi [16 1Kb] .« Hoc adverbium, ecce, demonstrativum est. De secundo: »Tu es Christus Filius Dei vivi [17 1Kb] ,«---ut exhilaret faciem in oleo [18 1Kb] ,---ait Petrus. Tu, pronomen est demonstrativum. Christus unctio dicitur: [Col. 0466C] De tertio dicitur: »Hic est Filius meus dilectus in quo mihi complacui,« ait Pater [19 1Kb] , qui in humeris suis centesimam ovem reportavit ad gregem [20 1Kb] . Hic, pronomen demonstrativum est. Moraliter: Joannes gratia, Petrus firmus, Pater vero nomen est dilectionis. Ut igitur Christo cum Joanne testimonium possimus perhibere, oportet ut gratia ipsius peccatis absolvamur, in unctione devotionis fortiter perseveremus, in dilectione ambulemus. Itaque testimonium perhibeat Christo munda conscientia, et fortiter adhaereat nostra constantia, ipsum assidue sequatur ardenter amoris vehementia, ut cum Jesu gaudeamus in veri luminis gloria. Amen.


[Col. 0466D] Emissiones tuae paradisus malorum punicorum: cum pomorum fructibus; cypri cum nardo, nardus et crocus, fistula et cinnamomum cum universis lignis Libani, myrrha et aloe cum omnibus primis unguentis.

[CARD.] In his verbis horti fecunditas demonstratur: Nam emissiones et productiones Virginis dicuntur esse paradisus cum omnibus fructibus et arboribus, herbis aromaticis et unguentis. Et designatur per paradisum Ecclesia, per herbas et arbores, fideles in Ecclesia; et eorum virtutes notantur in fructibus, opera in unguentis, sacramenta notantur: quae omnia emitti vel procedere dicuntur [Col. 0467A] ex hoc horto, quia omnes fideles de Ecclesia: omnes fidelium virtutes non aliter flores aut fructus proferunt. Sacramentorum quoque unguenta non proficiunt, nisi radix omnium fides fingatur in Incarnationis mysterio, per quam et Deus factus est filius mulieris, et mulier Dei genitrix est effecta. Igitur per fructus malorum punicorum, in quibus sub uno cortice multa grana clauduntur, fructus collegiorum vel congregationum in Ecclesia figurantur; per fructus vero pomorum, signantur 96 merita singularum personarum. Per cyprum, quae est arbor candida et odorifera, signatur castitas; per nardum humilitas, per crocum qui in colorem suum res quibus admiscetur convertit, sicut fermentum farinam conspersam in suum trahit saporem, charitas [Col. 0467B] exprimitur quae est omnium forma virtutum. Fistula, quae purpurei coloris est, et sanguinem passionis repraesentat, compassionem signat, quae hominem similitudini mortis Christi figurat. Per cinnamomum coloris cinerei mortis exprimitur recordatio, per myrrham et aloen, major et minor carnis mortificatio demonstratur. Habemus igitur in herbis, vel ipsas virtutes, vel ipsis virtutibus insignitos. Habemus quoque in herbis minores, in lignis vero Libani et caeteris arboribus illos qui virtutibus et meritis ad altiora conscendunt. Sequitur:


Fons hortorum, puteus aquarum viventium quae fluunt impetu de Libano.

[THO.] Iste fons est doctrina coelestis quae surgit [Col. 0467C] in horto Domini concluso, id est primitiva Ecclesia, ut alios hortos, id est Ecclesias ex ea nascentes, irriget. Idem dicitur puteus: puteus, quia non omnibus patet fons quia spiritualibus patet, et etiam minoribus. Majoribus vero per revelationem sancti Spiritus. Aquae viventes sunt quae de fontibus perpetuo manant, non cisternae quae de nive vel pluviis implentur sunt istae, sed fluunt impetu de Libano. Libanus candidatio interpretatur. Haec est Ecclesia quae candida est per vitam. De his fluminibus dicitur: »Qui credit in me, flumina de ventre ejus fluent [21 1Kb] .« Aquae vivae fluere dicuntur cum impetu, quia apostolis praedicantibus ea nemo potest resistere: sed praedicando animas impenderunt. Iste fons est multiplex. Lavat, rigat, potat, immundum, aridum, sitibundum. Quia vero triplex est immunditia nostra, triplex est fons qui abluit. Prima est culpae originalis, secunda culpae actualis, tertia nostrae corruptionis. Primam abluit fons baptismatis, secundam fons lacrymosae confessionis, tertiam fons supernae beatitudinis. De primo: »Erit fons patens domus David in ablutionem peccatoris et menstruatae [22 1Kb] .« De secundo: »Quis dabit capiti meo aquas, et oculis meis fontem lacrymarum [23 1Kb] ?« De tertio Boetius:

Da, Pater, augustam menti conscendere sedem,
Da fontem lustrare boni.
[Col. 0468A] »Effundam, ait Dominus per prophetam, super vos aquam mundam et mundabimini ab omnibus inquinamentis vestris [24 1Kb] .« Iste est fons haedorum, secundus fons hortorum, tertius fons agnorum. In primo lavantur haedi, id est peccatores ut sint mundi; secundo rigantur horti, id est virtutibus studentes ut sint fecundi; tertio potantur agni, id est innocentes et mansueti, ut inebrientur ab ubertate domus Dei [25 1Kb] .

Secundus fons rigat nostram ariditatem. Iste enim fons ex paradiso exit, et irrigat totam terram. Habemus enim in horto nostro vallem, campum, collem, vallis arida est poenitentia sine lacrymarum effusione; campus aridus, comperta necessitas proximi sine compassione, collis aridus sustentatio [Col. 0468B] tribulationum cum murmuratione; mons aridus, cognitio coelestium sine devotione. Sed dedit Caleph Axae filiae suae irriguum inferius et superius [26 1Kb] , id est montis et vallis, et ubi haec duo sunt et duo media sunt. Iste fons prius rigat vallem, sicut David: »Lacrymis meis stratum meum rigabo [27 1Kb] .« Rigat campum: »Eritque anima eorum quasi hortus irriguus [28 1Kb] .« Hortus enim nutrit unde alios pascit, et haec est compassio. Rigat collem adversitatum, unde propheta: »Irrigabit Dominus torrentem spinarum [29 1Kb] :« qui est impetus tribulationum. Rigat et montes, unde: »Rigans montes de superioribus suis [30 1Kb] .« Itaque si habeat poenitentia lacrymarum effusionem, proximus compassionem, tribulatus exsultationem, contemplans devotionem, [Col. 0468C] perfecta erit irrigatio, quia valles abundabunt frumento, campi replebuntur ubertate, exsultatiore colles accingentur, et erit »mons Dei mons pinguis [31 1Kb] .«

Tertius fons potat. Tres sunt sitientes: Sitit poenitens, ut possit pro Deo labores sustinere, sitit proficiens quae sursum sunt sapere, sitit perfectus Deum videre. Pro primo dicturus est Dominus: »Sitivi, et dedistis mihi bibere [32 1Kb] .« Pro secundo Samaritanae mulieri: »Da mihi bibere [33 1Kb] .« Pro tertio: »Sitio [34 1Kb] ,« dixit in cruce. Primus fons est de quo Rebecca, quae patientia interpretatur, potavit Damascum et camelos [35 1Kb] , secundus qui Samsoni a Deo datus est post interfectos Philisthaeos [36 1Kb] , tertius qui est in porta Bethlehem, quae domus Dei interpretatur, de quo sitivit David [37 1Kb] . De primo dicitur: »Sitientes, venite ad aquas [38 1Kb] .« De secundo: »Qui sitit, veniat et bibat flumen, de ventre ejus fluent aquae vivae [39 1Kb] .« De tertio: »Sitivit anima mea ad Deum fontem vivum [40 1Kb] .« Est aqua mortua, est aqua infirma, est aqua viva. Prima est gratia qua erumpit homo in superbiam, secunda gratia qua formidat homo operari propter pigritiam, tertia est gratia qua bene operatur propter sapientiam. Prima est mare mortuum, in quo nulla creatura potest vivere, haec est aqua Jericho quam sanavit Elisaeus immisso sale [41 1Kb] . [Col. 0469A] Secunda est aqua de Mara, de qua non potuerunt filii Israel, propter amaritudinem, bibere, nisi ex ligni, id est crucis, impositione [42 1Kb] . Tertia est de fonte qui est in porta Bethlehem, de quo desideravit David potare [43 1Kb] . Primam ergo sanat Elisaeus, id est Deus meus Dominus, imposito sale sapientiae; secundam Moses, id est salvatus de aquis, Christi crucis confessione; tertia defertur ad David, scilicet visu desiderabile, id est Christum, trium fortium vindicatione, scilicet Eleazar, id est Dei mei fortitudo, Semeias, id est obediens Domino, Jesboam id est desipiscens, qui stulta mundi eligit cum Christo, ut confundat sapientes. Notandum quod anima aliquando sitit Deum, aliquando sitit ad Deum, aliquando sitit in Deum, aliquando sitit secundum [Col. 0469B] Deum. Deum sitit qui dicit: »Anima mea desideravit te in nocte, sed et spiritus meus in praecordiis meis [44 1Kb] .« Ad Deum anima sitit, quae dicit: »Sitivit anima mea ad Deum fontem vivum [45 1Kb] .« In Deum anima sitit, quae dicit: »Sitivit in te anima mea [46 1Kb] .« Secundum Deum sitit anima, quae dicit: »Concupivit anima mea desiderare justificationes tuas, in omni tempore [47 1Kb] .« Sitit anima Deum, quae cupit experiri quam suavis est Dominus; sitit anima ad Dominum, quando supra se elevari et regem in decore suo desiderat; in Deum anima sitit quando per mentis excessum tota in Deum transire concupiscit; secundum Deum anima sitit, quando de propria voluntate vel suo arbitrio relinquit ut dicat: [Col. 0469C] »Non veni facere voluntatem meam [48 1Kb] .« In primo Deus intrat ad animum, et animus redit ad seipsum; in secundo ascendit supra seipsum, et elevatur ad Deum; in tertio animus elevatur ad Deum et totus transit in ipsum; in quarto animus exit propter Deum et descendit sub semetipsum. In primo animus ingreditur ad seipsum, in secundo transgreditur seipsum, in primo intrat meditatione, in secundo ascendit contemplatione, in tertio introducitur in jubilatione, in quarto ingreditur ex compassione. Fons est gratia in evidenti pluribus posita. Puteus gratia solis spiritualibus manifesta. Tres sunt putei, ut jam diximus, quos foderunt servi Isaac [49 1Kb] . Primum appellant calumnias, secundum inimicitias, tertium abundantiam. In primo sumitur aqua saecularis [Col. 0469D] prudentiae, in secundo litteralis scientiae, in tertio coelestis sapientiae. De his aquis dicitur in Job: »Ecce gigantes gemunt sub aquis et qui cum eis habitant [50 1Kb] .« Gigantes in tribus prae caeteris hominibus notabiles sunt. Primo quia sunt geniti de terra; unde dicitur: a quod est terra; secundo quia magni, tertio quia fortes. Primi enim quaerunt terrena, secundi alta sed philosophica, tertii fortiter sequuntur coelestia. Primi tractant de terrenis propter terrena, secundi de coelestibus propter terrena, tertii de coelestibus propter coelestia. Primi quaerunt temporalem utilitatem, secundi gloriae vanitatem, [Col. 0470A] tertii supernam dulcedinem. Primi quae sunt super terram quaerunt [51 1Kb] ; secundi »cum cognovissent Deum, non sicut Deum glorificaverunt [52 1Kb] ,« tertii quae sursum sunt sapiunt [52* 1Kb] , id est aquas, quae de Libano cum impetu fluunt, id est de candore supernae gloriae veniunt.


Fons hortorum: puteus aquarum viventium, quae fluunt impetu de Libano.

[CAR] Horto diffusius emendato, subditur de fonte signato. De quo dicitur quod ipse est fons hortorum, id est fons de cujus rivo horti rigantur. Nam quum dixisset Filius de seipso in Ecclesiast.: »Sicut aquaeductus exivi de paradiso [53 1Kb] ,« subjunxit: »Rigabo hortum meum plantationum [54 1Kb] .« Ipsa igitur est fons, filius rivus, hortus plantationum herbis et [Col. 0470B] arboribus supradictis consitus est Ecclesia, quae rigatur fluvio qui manat de fonte signato. Ipsa quoque propter inscrutabilem profunditatem gratiarum, quae in ipsa congestae sunt, puteus est aquarum viventium, id est gratiarum salientium in vitam aeternam; quae gratiae, praestando beneficia hominibus, fluunt copiose, fortiter, et cum impetu, cui resistere non possunt adversarii nostri, maligni spiritus. Fluunt autem de Libano, id est de ipsa Virgine quae dicit de seipsa in Ecclesiastico: »Ego quasi Libanus non incisus vaporavi habitationem meam [55 1Kb] .« Ipsa enim sine incisione cum integritate virginitatis filium peperit, sicut Libanus arbor thuris vaporem emittit odoris. Et attende, quod dicit, »Vaporavi haereditatem [Col. 0470C] meam.« Ac si diceret: Illum sine laesione perduxi: qui habitabit in me corporaliter, et ego spiritualiter habitabam in eo. Ad hunc autem fluxum et impetum aquarum fluentium de Libano, pertinet illud quod sequitur:


Surge, aquilo, et veni, auster, et perfla hortum meum, et fluent aromata illius.

[THO.] In aquilone et in austro duae tentationes Ecclesiae designantur. In aquilone qui est frigidus ventus, austeritas mundi terrentis; in austro qui est calidus, blanditia fallentis accipitur. Hac gemma tentatione fatigari Ecclesiam, in parabola de bono semine ostendit Dominus sic exponens: »Nam qui cecidit supra petram, hi sunt qui cum gaudio excipiunt verbum, sed radicem non habent. Nam facta [Col. 0470D] persecutione, statim propter verbum scandalizantur. Et quod cecidit inter spinas: hi sunt qui suscipiunt verbum, sed a fallacia divitiarum suffocantur, et sine effectu efficiuntur [56 1Kb] .« Auster est Spiritus sanctus, aquilo spiritus malignus; qui quasi confligunt pro salute et damnatione hominis. Aquilo enim ex signis exterioribus internam nostram percipiens affectionem, primo velox est ad excogitandam malignitatem, secundo importunus ad tentationem, tertio gravis ad obstinationem. Quia juxta primum dicitur aquilo quasi aquilis ocior; unde Jeremias: »Velociores fuerunt persecutores nostri [Col. 0471A] aquilis coeli [57 1Kb] .« Juxta secundum dicitur aquilo, quasi a quiete longe. Unde: »Cogitaverunt iniquitates in corde tota die, constituebant praelia [58 1Kb] .« Juxta tertium dicitur aquilo quasi aquas ligans onere, scilicet congelando in obstinatione. Unde propheta: »Induraverunt faciem suum supra petram [59 1Kb] .« De primo: »Qui extendit aquilonem super vacuum [60 1Kb] ,« de secundo: »Ventus turbinis veniebat ab aquilone [61 1Kb] .« De tertio: »Ab aquilone pandetur omne malum [62 1Kb] .« Cum hunc Spiritus sanctus expellit assumit septem alios spiritus nequiores se [63 1Kb] . Sunt enim septem boni, septem nequam, septem nequiores. Spiritus bonus, spiritus sapientiae, cui opponitur nequam, scilicet spiritus insipientiae; nequior est spiritus simulatae sapientiae. Spiritus bonus intelligentiae, [Col. 0471B] malus stultitiae, nequior simulatio disciplinae. Bonus spiritus consilii, nequam spiritus imprudentiae, nequior simulatio providentiae. Spiritus bonus fortitudinis, nequam spiritus ignaviae, nequior infirmitas fallentis virtutis obumbratione. Bonus est spiritus scientiae, nequam ignorantiae, nequior usurpatio scientiae. Bonus est spiritus pietatis, nequam impietatis, nequior falsae pietatis. Bonus est spiritus timoris, nequam spiritus teineritatis, nequior dolus fictae religionis. Cum itaque aquilo sit malum, et initium mali, notandum quod est malum quod inquinat, malum quod inquietat, malum quod cruciat: scilicet peccatum, diabolus, infernus. Contra hanc triplicem pestem, scilicet [Col. 0471C] culpae, pugnae, poenae, orat David triplicem misericordiam tribus psalmis. Primus: »Miserere mei, Deus, secundum 97 magnam misericordiam tuam [64 1Kb] ; secundus: »Miserere mei, Deus, quoniam conculcavit me homo [65 1Kb] ;« tertius: »Miserere mei, Deus, miserere mei, quoniam in te confidit anima mea [66 1Kb] .« Haec aquilonis triplex hoc versu ostenditur tentatio. »Non me demergat tempestas aquae,« scilicet violenta in adversis tentatio, »neque absorbeat me profundum,« scilicet fraudulenta impietatis deceptio, »neque urgeat super me puteus os suum [67 1Kb] « scilicet res periculosa desperatio.

Auster vero adveniens contra praedicta tria, tria operatur: Velocitatem malignitatis temperat, importunitatem exstinguit, obstinationem liquefactat, [Col. 0471D] juxta triplicem sui nominis interpretationem. Juxta primum dicitur auster quasi auras temperans, juxta secundum dicitur auster quasi aquilonis uredinem sternens, juxta tertium dicitur auster quasi augens semina terrae, vel quasi auferens sterilitatem. Contra primum dat auster peccatori fontem lacrymarum, contra secundum fructum virtutum, contra tertium ut homo totus pergat in Deum. De primo: »Converte, Domine, captivitatem nostram sicut torrens in austro [68 1Kb] ;« de secundo: »Plumescit accipiter expandens alas suas ad austrum [Col. 0472A] [69 1Kb] ;« de tertio: »Duxit me per viam australem, et ecce porta quae respiciebat ad austrum [70 1Kb] .« Contra malignitatem apparuit in columbae specie [71 1Kb] ; contra aestum importunitatis, in nube [72 1Kb] ; contra frigus obstinationis, in igne [73 1Kb] . Sic auster adveniens hortum cordis nostri recreat. Si enim invenerit cor lucidum in coelum, amplius provehit; si tenebrosum ut abyssum, ad claritatem reducit; si constantia solidum, ut terram firmius facit; si lubricum ut aquam, ad soliditatem retrahit. Quia »omnia quaecunque voluit Dominus fecit in coelo et in terra, in mari et in omnibus abyssis: educens nubes ab extremo terrae [74 1Kb] .« Primum terrae, sunt opera bona; medium, opera indifferentia, ut comedere, etc.; extrema terrae, sunt peccata, propter [Col. 0472B] quod sequuntur ista: nubes, id est caligo confusionis, fulgur, terror majestatis, pluvia fletus compunctionis. Sic enim operatur in nos Spiritus sanctus: prius enim de recordatione peccatorum confundimur, secundo terrore concutimur, tertio in fletu compungimur. Nubem aspicio super me, quoties »confusio faciei meae cooperuit me [75 1Kb] .« Fulgura excipio, quoties terrores Domini militant contra me [76 1Kb] . Pluvia descendit, quoties possum stratum meum rigare [77 1Kb] . Post talem pluviam venti de thesauris producuntur, quia post fletum consolatio sequitur Spiritus sancti, quia venti dicuntur dona ejus quae consolantur. His primogenita Aegypti [78 1Kb] percutiuntur ab homine, id est arrogantia [Col. 0472C] sanctitatis, usque ad pecus, id est superbiam vanitatis.

Quatuor ex septem ventis pertinent ad intellectum, tres ad affectum. Ad intellectum enim pertinet sapere, intelligere, discernere, scire; ad affectum, confidere, diligere, timere. Ex his quatuor trium surgit affectio, quia prius est intelligere, deinde affici intellectis. Spiritus sapientiae spirat a meridie, spiritus intellectus ab oriente, spiritus consilii ab aquilone, spiritus scientiae ab occidente. Thesaurus unde emanat in quatuor gazophylacia distinguitur: primum fabricatur in parte occidentali, ex sensu historico; secundum erigitur in plaga septentrionali, ex sensu morali; tertium ex allegoria instructum stat ad [Col. 0472D] orientem; quartum vero ex anagoge in meridie. In occidentali reconditum est argentum eloquentiae; in septentrionali, variae et innumerae virtutum gemmae; in orientali continentur purpura, et byssus, et caetera ornamenta regalia in sacramentis Ecclesiae; in meridiano custoditur aurum coelestis sapientiae. In primo fides eruditur, in secundo operatio instruitur, in tertio devotio exercetur, in quarto coelestium contemplatio inchoatur. Per historiam quid factum sit discimus; per moralitatem quid faciendum sit cognoscimus, [Col. 0473A] per allegoriam sacramenta Ecclesiae quomodo praecedentium rerum figuris praenuntiata sint intelligimus. Peranagogen: »Invisibilia Dei per ea quae facta sunt intellecta conspicimus [79 1Kb] .« Ab his quatuor ventis venit spiritus ut reviviscant mortui, sicut in Ezechiele legitur [80 1Kb] . Faciamus igitur quemdam hominem interiorem, cujus ossa sint naturales potentiae, ut pudicitia, sobrietas, quae sine charitate non sunt virtutes, et sic ossa arida; superponantur nervi fortitudinis, ne dissipata jaceant; superinducatur opus pietatis quae ad fovendam carnem pauperum. Vel nervi sunt discretio quae virtutes copulat, caro sensualitas, quae ossa et nervos tegit, dum sensus suos eis applicat. Superextendatur cutis honestatis in conversatione per timorem. Formatus est homo, [Col. 0473B] sed adhuc non vivit, donec informet ista charitas, scilicet Spiritus sanctus, qui venit a quatuor ventis praedictis per intelligentiam. Surgente igitur aquilone venit auster, id est Spiritus sanctus, et perflat hortum cordis nostri. Sed primo sufflat, secundo afflat, tertio perflat. Sufflat, fugiunt phantasmata; afflat, et veniunt charismata; perflat, et fluunt aromata: phantasmata suggestionum iniquarum, charismata spiritualium gratiarum, aromata coelestium deliciarum. Audi sufflationem: Cum Christus post resurrectionem apparuit discipulis suis, insufflavit eis, dicens: »Accipite Spiritum sanctum [81 1Kb] .« Quomodo fugiant phantasmata subdit: »Quorum remiseritis peccata, remittuntur eis [81* 1Kb] .« Per afflationem quoque, sic veniunt charismata, voces diversae [Col. 0473C] consonant, fantur Dei magnalia [82 1Kb] , quia alii dat genera linguarum, alii discretionem spirituum, alii interpretationes sermonum [83 1Kb] , etc. »Haec omnia operatur unus atque idem spiritus dividens singulis prout vult [84 1Kb] .« Hic audi perflationem: Perfla, inquit, hortum meum, et fluent aromata, id est audi sponsam fluentem aromatibus coelestium deliciarum. »Quae est, inquit, ista quae ascendit per desertum, deliciis affluens [85_86 1Kb] ?« Sed ipsa sponsa in adventu Spiritus sancti desiderans ejus repleri gratia et charitatis fervorem in suis membris accendi, ut per eum amor augeatur Dei et proximi, et discretio spirituum per eum comparetur, clamat:

»Veni, creator Spiritus, reple tuorum corda fidelium [Col. 0473D] [87 1Kb] .« Quatuor sunt spiritus: Est enim spiritus carnis, spiritus mundi, spiritus diaboli, spiritus Dei. Primus est spiritus immundus, secundus spiritus vanus, tertius spiritus iniquus, quartus Spiritus sanctus. Primus inficit, secundus illudit, tertius fraudem invenit, quartus ad succurrendum venit. Primus incendit desiderium, secundus facit hominem lubricum, tertius virtutibus evacuat cor imprudentium, quartus replet corda suorum fidelium. Primus desideriorum motus extendit, secundus favoris velum expandit, tertius erroris laqueos tendit, [Col. 0474A] quartus sui amoris ignem accendit. De primo ait Apostolus quosdam esse inflatos spiritu carnis suae [88 1Kb] ; de secundo: »Nos spiritum hujus mundi non accepimus [89 1Kb] ;« de tertio: »Spiritus Dei malus vexabat Saul [90 1Kb] ;« de quarto: »Spiritus sanctus disciplinae effugiet fictum et auferet se a concupiscentiis quae sunt sine intellectu [91 1Kb] .« Primus itaque spiritus est spiritus impuritatis, secundus spiritus falsitatis, tertius iniquitatis, quartus Spiritus veritatis. Primus enim maculat gulositate et luxuria, secundus decipit vana gloria, tertius dolet culpa remissa et collata gratia, quartus retribuit sua promissa. De primo dicitur: »Cum immundus spiritus exierit ab homine [92 1Kb] ,« etc.; de secundo: »Cum loquitur mendacium, de proprio loquitur [93 1Kb] ;« [Col. 0474B] de tertio: »Assumit septem alios spiritus nequiores se [94 1Kb] ;« de quarto: »Cum assumptus fuero, mittam vobis Spiritum veritatis [95 1Kb] .« Sed quia non omnibus datur discretio spirituum, sollicite oportet pensare, »ut non credatur omni spiritui, sed probate spiritus si ex Deo sunt [96 1Kb] .« Iste spiritus immundus polluit in delectatione, in consensu, in opere. Inde Joannes in Apocalypsi vidit tres spiritus immundos egredientes de ore draconis in modum ranarum [97 1Kb] . Rana enim in palude habitat, ventre tangit terram, pedibus frequentes saltus facit. In palude enim habitat, qui in luxuria delectatur, ventre tangit terram qui consentit, pedibus dat saltus cum operatur. Iste spiritus immundus inquinat: primo per fluxum cogitationum, secundo dum incendit desiderium, [Col. 0474C] tertio per effectum operum, quarto per superfluitatem conversationum. Inde est quod puerum mittebat saepe in ignem, et frequenter in aquam, et allidebat in terram, et despumare faciebat [98 1Kb] . In aquam enim mittit per fluxum cogitationum, in ignem dum accendit desiderium, collidit in terram perpetratione operum. Despumare facit per multitudinem superfluitatum. Spuma enim ex superfluitate nascitur humorum. Sequitur:

Spiritus mendax, ipse mentitur inventione, mentitur promulgatione, mentitur promissione. Mentitur promulgatione, quia ad mentiendum instruit; mentitur promissione, quia promissum non restituit. Primo fuit ejectus, secundo homo infectus, tertio homo deceptus. De primo: »Cum loquitur [Col. 0474D] mendacium, de proprio loquitur, quia mendax est, et pater ejus [99 1Kb] ,« id est mendacii. In secundo ait: »Ero spiritus mendax in ore omnium prophetarum Achab [100 1Kb] .« In tertio mentitus est Evae, cum dixit: »Cur praecepit vobis Deus ut non comederetis de ligno scientiae boni et mali?« Et illa: »Ne forte moriamur.« Et ille: »Nequaquam moriemini. Scit enim Deus, quia in quocunque die comederitis eritis sicut dii [1 1Kb] .« Mentitur proximo, mentitur sibi, mentitur Deo. Mentitur proximo, dum verum pro falso, vel falsum pro vero affirmat; mentitur [Col. 0475A] sibi, dum peccatum suum dissimulat; mentitur Deo, dum votum adimplere non curat. Proximo mentiebatur, cui dixit Daniel: »Recte mentitus es et tu in caput tuum [2 1Kb] .« Ut enim Suzannam occiderent, mentiebantur sacerdotes impudici. De tertio ait David: »Insurrexerunt in me testes iniqui, et mentita est iniquitas sibi [3 1Kb] ,« sicut mentitus est Adam, qui peccatum suum excusavit [4 1Kb] . Sicut Ananias et Saphira qui pecuniam absconderunt [5 1Kb] . Mentitur Deo. Unde Job: »Nunquid Deus noster indiget mendacio ut loquamini pro eo dolos [6 1Kb] ?« Sic mentiti sunt filii Israel, qui corde redierunt in Aegyptum [7 1Kb] . Spiritus nequitiae, sicut dictum est, fraudes invenit, virtutibus evacuat animas imprudentium, laqueos tendit. Invenit fraudes, ut serpens [Col. 0475B] Evae cum filiis sensus corrumpat [8 1Kb] . Virtutibus evacuat animas imprudentium; et sic descendentem a Jerusalem in Jericho despoliat [9 1Kb] . Laqueos tendit, ut sic hominem ligatis pedibus et manibus in tenebras exteriores ejiciat [10 1Kb] . In primo amittit viam, in secundo Domini sui perdit gratiam, in tertio adversarii sui sustinet angarias. De primo ait propheta: »Dissipatae sunt viae, cessavit transiens in semita [11 1Kb] .« Fit enim Dan coluber in via, cerastes in semita [12 1Kb] . Ipse enim est spiritus Dei malus, qui agitabat Saul [13 1Kb] . De secundo: »Misit hostis manum suam ad omnia speciosa Jacob [14 1Kb] .« Unde idem: »Dispersi sunt lapides sanctuarii in capite omnium platearum [15 1Kb] ,« quia Nabuzardan princeps militiae transtulit vasa templi in Babylonem [16 1Kb] . Istud fecit [Col. 0475C] nequam spiritus. Unde: »Assumit septem spiritus nequiores se [17 1Kb] .« Iste nequam spiritus dicitur septiformis, quia septiformi privat gratia. De tertio: »In via hac qua ambulabam absconderunt laqueum mihi [18 1Kb] .« Unde Job de Behemoth: »Nervi testiculorum ejus perplexi [19 1Kb] .« Hic spiritus ita obstinat hominem, ut nec os suum aperiat ad orationem et confessionem, nec aures ad praedicationem. De quo Dominus in Evangelio: »Surde et mute spiritus, exi ab eo [20 1Kb] .« Ecce terra est inanis et vacua, et tenebrae sunt super faciem abyssi [21 1Kb] . Quantum ad spiritum immundum tenebrae sunt super faciem abyssi; quantum ad vanum, terra est inanis; quantum ad nequam, terra est vacua: tenebrosa, propter gulositatis et luxuriae caliginem; inanis, propter [Col. 0475D] mundi vanitatem; vacua, propter amissam virtutem. Sed »spiritus Domini ferebatur super aquas istas [22 1Kb] ,« quia spiritui immundo opponit spiritum mundum, spiritui vano spiritum sapientiae, spiritui iniquo spiritum rectum. Primum, ut auferat immundo spurcitiam; secundum, ut auferat vano mundi stultitiam; tertium, ut faciat justitiam. Primum opponit immundo, quia spiritus attingit ubique propter suam munditiam [23 1Kb] ; secundum vano: benignus est enim spiritus sapientiae [24 1Kb] ; tertium, [Col. 0476A] iniquo: ipse enim spiritus principalis. Unde: »Spiritu principali confirma me [25 1Kb] .« Est enim Spiritus veritatis. Primo itaque venit Spiritus sanctus hoc ordine: Primo spirat, secundo instruit, tertio evacuat, quarto praevertit. Spirat gratiam praevenientem, instruit militantes ad mali fugam et boni electionem, evacuat arrogantium praesumptionem, praevertit pigritantium infidam securitatem. Primum, ut corde compungatur; secundum, ut compunctus justificetur; tertium, ut gratia praeveniens meritis non imputetur; quartum, ut fuga gratiae timeatur. De his quatuor dicitur: »Spiritus ubi vult spirat, et vocem ejus audis, sed nescis unde venit aut quo vadat [26 1Kb] .« Ubi vult spirat, dum confertur gratia; vocem ejus audis, dum nostra instruitur [Col. 0476B] malitia; sed nescit unde veniat, quia quid ex 98 meritis procedat tua non habet conscientia; aut quo vadat, quia nescis ad quem finem tua veniat justitia. Sequitur:

»Reple tuorum corda fidelium.« Primo supplet, secundo replet, tertio complet. Supplet quod nostra non potest infirmitas, replet quod evacuavit iniquitas; complet, ut perseveret in nobis sanctitas. Primum ut ad operandum sit homo robustior; secundum, ut sit virtutibus locupletior; tertium, ut sit longanimior. De primo David: »Et spiritu principali confirma me [27 1Kb] .« Sed »Spiritus sanctus adjuvat infirmitatem nostram. Quid enim oremus uti oportet nescimus, sed spiritus orat pro nobis gemitibus inenarrabilibus [28 1Kb] ,« ut »quod possibilitas [Col. 0476C] nostra non obtinet, ejus nobis intercessione donetur [29 1Kb] .« De secundo: »Repleti sunt omnes Spiritu sancto, et coeperunt loqui [30 1Kb] .« De tertio: »Spiritus tuus bonus deducet me in terram rectam [31 1Kb] .« Sequitur:

»Et tui amoris in eis ignem effunde.« Iste ignis primo consumit, secundo accendit, tertio urit. Consumit salubriter, accendit suaviter, urit feliciter. Primum in conversis, secundum in justis, tertium in sanctis et angelis. In primo peccatum incipit recedere, in secundo mens excedere, in tertio gaudet angelus et homo exutus hac mortalitate. Primum fuit in Maria Magdalene, secundum in Joanne evangelista, tertio afficiuntur seraphim [Col. 0476D] ardentia. »Deus noster ignis consumens est [32 1Kb] .« Unde: »Dimissa sunt ei peccata multa, quoniam dilexit multum [33 1Kb] .« De secundo: »Ignem veni mittere in terram, et quid volo nisi ut ardeat [34 1Kb] .« Juxta hunc dicitur: »Ego diligentes me diligo. Et qui mane vigilaverint ad me, invenient me [35 1Kb] .« De tertio: »Qui facis angelos tuos spiritus et ministros tuos ignem urentem [36 1Kb] .« Hoc angeli assidue ardent. Unde: »Charitas nunquam excidit [37 1Kb] ,« quia habita in via, habetur in patria.


[Col. 0477A] Surge aquilo, et veni, auster, perfla hortum meum, et fluent aromata illius.

[CAR.] Ac si dicat ad spiritum nequam qui per aquilonem designatur: Surge, ne incumbas Ecclesiae, ut eam deprimas; sed recede et cede victus ab ipso tibi praedicto. Tu autem, auster, id est inspiratio sancti Spiritus, perfla hortum meum, id est matri meae perseveranter, et insuffla gratiarum abundantiam, ut ab ipsa abundanter et indeficienter defluant ad infirmos beneficiorum remedia. Sequitur ex voce matris:



CAP. V---Veniat dilectus meus in hortum suum, ut comedat fructum pomorum suorum.

[THO.] Veniat Dominus in Ecclesiam suam, ut eam conservet immaculatam, ac fidei fruge fecundam. [Col. 0477B] Quandiu enim dicere potero: »Diligam te, Domine, virtus mea [38 1Kb] ,« eripiet me de inimicis meis, et super excelsa regni statuet me [39 1Kb] , ut comedat fructum pomorum suorum. Unde ait discipulis suis: »Ego habeo cibum manducare quem vos nescitis [40 1Kb] .« Potest et hoc ex voce perfectorum dici, qui se sincera devotione Deo servire sciunt: Veniat dilectus meus in hortum suum ut comedat fructum pomorum suorum. Ac si aperte dicatur: Veniat pius Dominus ut mercedem nobis restituat. Est hortus olerum, hortus pomorum, hortus nucum, hortus aromatum. De primo Sedulius:

Nonnulli venerantur olus, mollesque per hortos
Numina sicca rigant.
De secundo in hoc loco: Veniat dilectus meus in [Col. 0477C] hortum suum. De tertio: »Descendi in hortum meum, ut viderem poma convallium [41 1Kb] .« De quarto: »Dilectus meus descendit in hortum suum ad areolam aromatum [42 1Kb] .« Ut primo vescamur, prius ferro desecatur, secundo in olla ponitur, tertio in igne coquitur: secundum, scilicet pomum, decoriatur; tertium, id est nux a sua testa confracta separatur, quartum, id est aroma mortario contunditur. Primi sunt poenitentes, secundi exteriorem favorem suorum quasi pomi scoriam abjicientes, tertii sunt confractionem afflictionum voluntarie sustinentes, quarti sunt illatas passiones imbuti superno sapore non sentientes, et inde in aliis bonum odorem largientes. Primi desecantur sua peccata [Col. 0477D] dijudicantes, cum dicunt: »Peccavimus cum patribus nostris, injuste egimus, iniquitatem fecimus [43 1Kb] .« Ponuntur in olla disciplinae quibus dicitur: »Omnis disciplina videtur in poenitenti non esse gaudii, sed moeroris; sed postea fructum pacatissimum reddet justitiae [44 1Kb] .« Coquitur igne de quo dicitur: »Ure renes meos et cor meum [45 1Kb] .« Vide quomodo secundus confert gloriam favoris, scilicet scoriam a se: »Non nobis, Domine, non nobis, sed nomini tuo da gloriam [46 1Kb] .« Et: »Qui gloriatur, in Domino glorietur [47 1Kb] .« Vide quomodo tertius constringat [Col. 0478A] testam: »Licet is qui foris est vetus homo noster corrumpatur, is tamen qui intus est renovatur de die in diem [48 1Kb] .« Audi quomodo quarti sunt insensibiles ex superna dulcedine. Lapides, inquit, torrentes illi dulces fuerunt. Primi adhuc Dominum exspectant, secundi vocant, a tertiis jam suscipitur, in quartis jam pascitur. Primi pro ver cundia, secundi ex pura concientia, tertii pro patientia, quarti pro sapientia. Primi dicunt cum centurione: »Domine, non sum dignus ut intres sub tectum meum [49 1Kb] .« Secundi dicunt cum Cleopha et Amon: »Mane nobiscum, Domine [50 1Kb] .« Tertii gaudentes cum Zachaeo, suscipiunt illum in domum suam [51 1Kb] . Quarti habent coenaculum grande stratum, ubi pascha cum discipulis suis manducat [52 1Kb] . Vel, si placet, in [Col. 0478B] uno homine hos quatuor hortos accipe. In primis incipit homo quasi olera vilia, se per humilitatem reputare; secundo, tanquam pomi scoriam temporalia a se separat bona in operibus misericordiae; tertio, quasi testam nucis, se confringit in afflictione; quarto proximos, quasi in aromatibus spiritualis vitae, respergit odore. In primis enim audit Dominum dicentem: »Discite a me quia mitis sum et humilis corde [53 1Kb] .« Secundo audit: »Qui non renuntiaverit omnibus quae possidet, non potest meus esse discipulus [54 1Kb] .« Tertio audit: »Qui odit animam suam in hoc mundo, in vitam aeternam custodit eam [55 1Kb] .« Quarto audit: »Tristitia vestra vertetur in gaudium et gaudium vestrum nemo tollet [Col. 0478C] a vobis [56 1Kb] .« Veniens autem dilectus comedit de his quatuor fructibus. Hortus iste est uterus beatae Virginis. O beatum et amoenum hortum triplici flore miraculi venustatum! O beatum fructum a personis religiosissimis collectum et conservatum, et Regi summo in aula sua praesentatum!

Ad cujus horti videndam venustatem et praedictarum personarum honestatem, nos sic invitat Ecclesia: »Videte miraculum matris Domini: concepit Virgo, virilis ignara consortii.« Ad Salvatoris oblationem quatuor venerabiles occurrunt personae: Joseph, Maria, Anna, Simeon. Joseph portat mundi gubernaculum, Maria exhibet miraculum, Simeon profert oraculum, sancta Anna suscipit optatum [Col. 0478D] spiraculum. Gubernaculum, qui docet viam veritatis, miraculum fecundae virginitatis, oraculum in Christo moriturae infirmitatis, spectaculum in charitate divinitatis. Primum aufert a peregrino errorem, secundum affert naturae stuporem, tertium praedicat Redemptorem, quartum ostendit Salvatorem. De primo: »Qui regis Israel, intende, qui deducis velut ovem Joseph [57 1Kb] .« De secundo: »Videte miraculum.« De tertio: »Ecce hic positus est in ruinam et in resurrectionem multorum [58 1Kb] ,« etc. De quarto: »Nunc dimittis, Domine, servum tuum [Col. 0479A] in pace; quia viderunt oculi mei Salutare tuum [59 1Kb] .« Joseph fert mundi gubernaculum quod regit navigantes per mare, peregrinantes in terra, volantes in aere. In mari navigant qui in fluxis voluptatibus carnis volutantur; in terra ambulant qui in terrenis bonis prosperantur; in aere volant qui sursum corda levantes in coelestibus delectantur. Sed »omnia quaecunque voluit Dominus fecit in coelo et in terra, in mari et in omnibus abyssis [60 1Kb] .« In primo salvavit Petrum in mari ambulantem [61 1Kb] . In secundo convertit Paulum, cum iret Damascum, errantem [62 1Kb] . In tertio suscepit Eliam in aere ascendentem [63 1Kb] . Ipse enim est angelus de Apocalypsi, qui posuit pedem suum dextrum super mare, sinistrum super terram, et levavit manum suam ad coelum, [Col. 0479B] jurans quod jam tempus amplius non erit [64 1Kb] . Per primum pedem calcat carnis voluptatem, per secundum mundi vanitatem. Per manum levatam invitat et trahit ascendentem, jurans quoniam tempus non erit, id est mora vel motus rerum mutabilium, quia in coelo non est transmutatio, nec vicissitudinis rerum obumbratio [65 1Kb] . Primis clamat: »Surge, propera, amica mea [66 1Kb] .« Secundis dicitur: »Veni de Libano, sponsa, et coronaberis [67 1Kb] ,« id est de mundi candore. Libanus enim dealbatio dicitur. Tertii clamant: »Trahe me post te [68 1Kb] .« Istum portat Joseph qui dicitur augmentum, scilicet virtutibus crescens.

Maria exhibet miraculum. Triplex est ejus miraculum. [Col. 0479C] Primo ab angelo salutatur, secundo fomes peccati in ea exstinguitur, tertio virginitas fecundatur. Primum operatur angelus, secundum Spiritus sanctus, tertium Dei Filius. De primo: Invenerunt me custodes civitatis, percusserunt me et vulneraverunt me, tulerunt pallium meum. Custos civitatis, id est Ecclesiae, est angelus, est Spiritus sanctus, est Dei Filius. Angelus percussit quodam perturbationis stupore. Ipsa enim turbata est in sermone ejus, et cogitavit qualis esset ista salutatio [69_70 1Kb] . Spiritus sanctus vulneravit amore Christi, tulit pallium, id est velamen ignorantiae. De secundo: »Sicut lilium inter spinas, sic amica mea inter filias Jerusalem [71 1Kb] .« De tertio: »Venter tuus sicut acervus tritici vallatus liliis [72 1Kb] .« Haec tria miracula quae [Col. 0479D] apponimus, sunt nobis imitanda. Primo ergo habeamus studium angelicae familiaritatis, secundo fugiamus peccati fomitem juxta possibilitatem nostrae infirmitatis, tertio glorificemus et portemus Christum in corde et corpore nostro merito castitatis [73 1Kb] . Primum quaerimus devota oratione, secundum in oppugnanda tentatione, tertium vehementi dilectione. Hoc enim ordine egit uxor Manue. Primo videns angelum, secundo locuta est ei dicens: »Exspecta ut faciamus ei haedum de capris [74 1Kb] .« [Col. 0480A] Tertio concepit Samson qui dicitur sol eorum. Maria vel sancta anima dicitur uxor Manue, quae dicitur requies de requie, id est Dei Patris in quo requiescemus aeternaliter, si quiescimus a peccato temporaliter. Caprae sunt peccata. Haedus qui dux est caprarum, est fomes peccati quem Deo immolamus, dum fomitem peccati nobis subjicimus. Quo facto solem justitiae concipimus. Primum habeamus per devotam orationem. Unde, quia Tobias habuit angelum sibi familiarem, ait ei angelus: »Cum jejunares et orares, ego obtuli Deo orationes tuas [75 1Kb] .« De secundo Paulus: »Invenio aliam legem in membris meis repugnantem legi mentis meae. Infelix ego homo, ait, quis me liberabit de corpore mortis hujus? Gratia Dei per Jesum Christum [76 1Kb] .« Ut autem [Col. 0480B] tertio merito castitatis et dilectionis Christi concipiamus, dicamus: »Lectulus noster floridus [77 1Kb] ,« propter castitatem, propter dilectionem. Ait Christus: »Si quis diligit me, sermonem meum servabit; et ad eum veniemus, et mansionem apud eum faciemus [78 1Kb] .« Simeon profert oraculum: »Ecce positus est hic in ruinam et in resurrectionem multorum, et in signum cui contradicetur, et tuam ipsius animam pertransibit gladius [79 1Kb] .« In ruinam damnationis, in resurrectionem reparationis, in signum probationis pertransibit gladius passionis.

Triplex est ruina. Prima fuit de coelo in hunc aerem caliginosum, secunda de paradiso in mundum, tertia de mundo in infernum. Prima de angelis, [Col. 0480C] secunda de protoplastis, tertia de obstinatis. De prima: »Cum pugnaret Michael cum dracone, facta est ruina magna in coelo [80 1Kb] .« De secunda dicit propheta: »Ipse reparabit ruinas Jerusalem [81 1Kb] .« Et David: »Judicabit nationes, implebit ruinas [82 1Kb] .« De tertia Salomon: »Ante ruinam exaltavit cor [83 1Kb] .« Idem: »Timor Domini fons sapientiae, ut declinet a ruina mortis [84 1Kb] .« Prima est irreparabilis, secunda sanabilis, tertia irremediabilis. De prima enim dicitur: »Non est amplius locus eorum inventus in coelo [85 1Kb] .« De secunda: »Allevat Dominus omnes qui corruunt, et erigit omnes elisos [86 1Kb] .« De tertia: »Qui descenderit in infernum non ascendet ultra, nec revertetur amplius in locum suum,« ait Job [87 1Kb] . [Col. 0480D] Christus igitur qui est sapientia Patris, factus est primis in ruinam, quia non dubitaverunt aequalitatem hujus sapientiae appetere: secundis, quia noluerunt sapientiae consilio acquiescere; tertiis, quia noluerunt post sapientiam Christum ambulare. Primis enim dixit: »In coelum ascendam, super astra Dei exaltabo solium meum [88 1Kb] .« Secundis dicitur: »Quia despexistis consilium meum et correptiones meas neglexistis, ego quoque in interitu vestro ridebo [89 1Kb] .« Tertiis dicitur: »Qui sequitur [Col. 0481A] me non ambulat in tenebris [90 1Kb] .« Medii, sicut dictum est, possunt resurgere. Unde dictum est: »Positus est in resurrectionem multorum [90* 1Kb] .« Est autem resurrectio spiritualis, est particularis, est generalis, est specialis. Prima est praedestinatorum, secunda est inspiratorum, tertia universorum, quarta beatorum. Prima per gratiae infusionem, secunda ad probationem, tertia ad naturae reintegrationem, quarta ad retributionem. De prima: »Si consurrexistis cum Christo, quae sursum sunt quaerite [91 1Kb] ;« de secunda: »Surdi audiunt, mortui resurgunt [92 1Kb] ; de tertia: »Omnes quidem resurgemus, sed non omnes immutabimur [93 1Kb] .«

99 De quarta: »Alia est claritas solis, alia claritas lunae, alia claritas stellarum, sicut est resurrectio [Col. 0481B] mortuorum [94 1Kb] .« Sequitur: »Et signum cui contradicetur [95 1Kb] .« Est autem signum triplex: Est signum Dei vivi, est et signum justi, est et signum ligni vivifici. Primum est exhibitio miraculi, secundum exterior disciplina religiosi, tertium instrumentum patiendi. Et hoc est signum probationis. In primo enim Christus probatur Deus, in secundo homo justus, in tertio vir robustus. In figura primi ait Joannes: »Vidi angelum habentem signum Dei vivi [96 1Kb] .« Unde: »Signa eos qui crediderint haec sequentur: In nomine meo daemonia ejicient [97 1Kb] ,« etc. Et Nicodemus: »Nemo potest haec signa facere quae tu facis, nisi fuerit Deus cum eo [98 1Kb] . De secundo: »Ex omni tribu filiorum Israel duodecim millia signati [99 1Kb] ,« scilicet signo religionis. Et: »Signatum [Col. 0481C] est super nos lumen vultus tui, Domine [100 1Kb] ,« id est claritas religionis Christi, qui dicitur vultus Dei. Et Isaias: »Liga testimonium, signa legem [1 1Kb] .« De tertio dicitur: »Signa Thau in frontibus virorum qui non erraverint [2 1Kb] .« Et postes Israelitarum in Israel signati sunt sanguine agni [3 1Kb] . Et hoc signum crucis erit in coelo cum Dominus ad judicium veniet. Primo fuit contradictum dum diceretur ei: »In Belzebuth, principe daemoniorum ejicit daemonia [4 1Kb] .« Secundo sic: »Quare cum publicanis et peccatoribus manducat magister vester [5 1Kb] ?« Et: »Homo iste potator est vini [6 1Kb] .« Tertio sic, ut ait Paulus: »Inimici sunt crucis Christi quorum finis interitus, quorum Deus venter est, et gloria in confusione [Col. 0481D] ipsorum [7 1Kb] .« Sequitur: »Tuam ipsius animam pertransibit gladius [8 1Kb] .« Gladius hic passionis ivit, transivit, pertransivit. Ivit usque ad animam Salvatoris, transivit ad animam matris, pertransivit ad animam Virginis. In primo Christus suam impendit, in secundo martyr animam suam rependit, in tertio Maria animam suam suspendit. Impendit passione, rependit passionis recompensatione, suspendit ab omni consolatione. Vide quomodo vidit Jesum flagellatum, sputis illitum, clavis confixum, lancea perforatum; sic inclinato capite, emisit spiritum [9 1Kb] . [Col. 0482A] Vide rependentem: »Quid retribuam Domino pro omnibus quae retribuit mihi? Calicem salutaris accipiam [10 1Kb] .« Unde Stephanus mortem quam Salvator pro omnibus dignatus est pati, hanc ipse prius reddidit Salvatori. Suspendens Maria poterat dicere: »O vos omnes qui transitis per viam, attendite et videte, si est dolor similis dolori meo [10* 1Kb] .« Et: »Nigra sum sed formosa, quia decoloravit me sol [11 1Kb] « Nigra doloris atrocitate, formosa charitate, decoloravit me sol justitiae. Sequitur desideratum spectaculum quod accepit Simeon. O beatam viduam, quae spectaculum vidit O beatum senem, qui salutem vidit, lumen portavit, gloriam agnovit, salutem omnium quos praedestinavit, lumen gentium quas fide illuminavit, gloriam Israelitarum de quibus carnem assumpsit. [Col. 0482B] Unde ipse ait: »Nunc dimittis, Domine, servum tuum in pace [11* 1Kb] .« De primo: »Quia viderunt oculi mei Salutare tuum [12 1Kb] .« De secundo: »Lumen ad revelationem gentium [13 1Kb] .« De tertio: »Et gloriam plebis tuae Israel [14 1Kb] .« O quanta pace requiescebat spiritus ejus qui dicebat: »Nunc dimittis servum tuum, Domine, in pace.« Quare? »Quia viderunt oculi mei Salutare tuum.« Annon portabat lumen de quo dictum est: »Senex puerum portabat, puer autem senem regebat.« Lumen ergo erat quando senex regebat; gloriam Israel cognovit. Unde dictum est: »Simeon infirmitatem in manibus accepit, sed majestatem intus agnovit.« Israel enim dicitur videns Deum. Gloria ergo est eorum qui vident Dominum: [Col. 0482C] hic »per speculum et in aenigmate,« in patria »facie ad faciem [15 1Kb] .«


Veniat dilectus meus in hortum suum, ut comedat fructum pomorum suorum.

[CARD.] Audiens siquidem mater se vocari in hortum: memor quoque illius ficulneae, quae pro eo quod Christum in ea quaerentem fructum non pavit ab ipso fuit maledicta et aruit [16 1Kb] , invitat dilectum ut veniat et comedat, et delectetur in fructu pomorum, id est in operibus virtutum, quas in ipsa plantavit. Ille autem invitatus statim adest: et de bona refectione se commendat, dicens:


Veni in hortum meum, soror mea sponsa, messui myrrham meam cum aromatibus meis.

[THO.] Veni saepissime, inquit, in Ecclesiam [Col. 0482D] meam, qui hoc facere nullo modo tempore peregrinationis ejus desisto, ut errantes corrigam, infirmos adjuvem, dubitantes in fide confirmem, et bene agentium fructibus pascar. Per myrrham designantur hi qui martyrio vitam finiverunt, vel ipsi qui carnem suam crucifixerunt cum vitiis et concupiscentiis. Per aromata omnes qui bonorum operum sunt fama insignes. Metit, quando martyres et alios perfectos quasi quadam falce mortis ab hac vita praecidit, et ad cellaria supernae beatitudinis perducit: »Multi sunt vocati, pauci vero electi [17 1Kb] .« Vocat [Col. 0483A] Dominus impios, vocat infirmos, vocat justos. Primos ad poenitentiam, secundos ad constantiam, tertios ad gloriam. Ad poenitentiam qua se purificent, ad constantiam qua perseverent, ad gloriam qua praemia recipiant. De primis per prophetam: »Convertimini ad me et ego convertar ad vos [18 1Kb] ;« et: »Quare moriemini, domus Israel [18* 1Kb] ?« De infirmis: »Venite ad me omnes qui laboratis et onerati estis, et ego reficiam vos [19 1Kb] .« De tertiis: »Venite, benedicti Patris mei, percipite regnum quod vobis paratum est ab origine mundi [20 1Kb] .« Ideo vocat, quia primi in peccatis suis moriuntur, secundi difficultate viae gravantur, tertii cum multo desiderio praestolantur. Primorum quidam recusant nec excusant, quidam recusant et excusant, quidam nec excusant nec recusant. [Col. 0483B] Primi nullum habent timorem, secundi habent servilem, tertii filialem. Primi non excusant, quia hoc exsilium summam reputant felicitatem; secundi excusant Deum, aestimantes supra modum misericordem; tertii nec recusant nec excusant scientes Deum futurum judicem et largum remuneratorem. Primi dicunt: »Comedamus et bibamus, eras enim moriemur [21 1Kb] .« Secundi in excusationem praetendunt carnis voluptatem, sensuum curiositatem, mundanam occupationem, et mundi dignitatem: sicut invitati ad nuptias, quorum unus dixit: »Uxorem duxi, et ideo non possum venire [22 1Kb] ;« ecce voluptas carnis. Alius dixit: »Juga boum emi quinque, et eo probare illa [23 1Kb] ;« ecce curiositas, vel mundana occupatio. Tertius dixit: »Villam emi, [Col. 0483C] et necesse habeo exire et videre eam [24 1Kb] ;« ecce mundi dignitas vel vanitas. Illi qui se non excusant vel recusant dicunt: Quid ergo miserrimus dicam vel quid faciam si nil boni perferam ante tantum judicem? Justis dicitur: Messui myrrham meam. Ac si diceret: Reddo pro humilitatis dejectione coronam, pro dolore cordis laetitiam, pro confusione passionis laudem et gloriam; sicut in Isaia legitur: »Dabo, inquit, coronam pro cinere, oleum gaudii pro luctu, pallium laudis pro spiritu moeroris [25 1Kb] .« Sic myrrham amaritudinis metit. Sed et aromata suavitatis metetis, quando beati erunt pauperes spiritu et humiles, quoniam ipsorum est regnum coelorum [26 1Kb] . Mites id est mansueti possidebunt terram, modo cordis, tunc corporis, vel etiam patriae [Col. 0483D] coelestis, quando beati pacifici erunt filii Dei et mundo corde Deum videbunt [27 1Kb] . Vide adhuc aromata reposita in cellariis, scilicet fidem, spem, charitatem. Fides enim transibit in certitudinem; spes apprehendet suam exspectationem; charitas non evacuabitur, sed excrescet in suam perfectionem id est perpetuum Dei et proximi amorem. Item, audivimus sponsum, audivimus sponsam, audivimus hortum; Sponsum a quo sponsa excitatur, sponsam quae invitatur, hortum ad quem vocatur. [Col. 0484A] In primo scilicet sponso habemus liberalitatem, in sponsa affinitatem, in horto amoenitatem. Liberalitatem qua sponsus communicat sua gaudia, affinitatem qua dicitur soror et sponsa, amoenitatem ubi nominatur myrrha et aromata. Vere liberalis qui donat egentibus, donat laborantibus, donat peccatoribus. Egentibus refectionem, laborantibus consolationem, peccatoribus remissionem. Refectionem alimentorum, consolationem tribulationum, remissionem peccatorum. Quod bene figuravit Abraham, cum tres viros hospitio suscepit [28 1Kb] . In figura primi dedit eis cibaria; pro secundo, collocavit eos sub ilicis umbra; pro tertio, lavit pedes eorum aqua. Inde etiam dicit Samuel ad Saul: »Cum veneris ante quercum Thabor, occurrent tibi tres viri; [Col. 0484B] unus portans tres haedos, alius tres tortas panis, tertius lagenam vini [29 1Kb] .« In haedis enim intelligitur peccatorum remissio, in panibus refectio, in vino quod laetificat consolatio. De primo: »Qui sanat contritos corde et alligat contritiones eorum [30 1Kb] .« De secundo: »Qui dat jumentis escam ipsorum, et pullis corvorum invocantibus eum [31 1Kb] .« De tertio: »Benedictus Deus et Pater Domini nostri qui consolatur nos in omni tribulatione nostra [32 1Kb] .« Sed notandum quod triplex iste panis panem illum qui de coelo descendit figurat; tria enim efficit: Deficientem reparat, et jam sanum roborat, esurientem satiat, reparat ad gratiam, roborat ad pugnam, satiat, dum gustare sapientiam dat. Primum designant quinque panes, quibus pavit turbam in deserto [33 1Kb] . [Col. 0484C] Unde ait: »Si dimisero eos jejunos, deficient in via [34 1Kb] .« De secundo: »Panis cor hominis confirmat [35 1Kb] .« In fortitudine cujus Elias ambulavit usque ad montem Dei Horeb [36 1Kb] . De tertio: »Frange esurienti panem tuum, vagosque [37 1Kb] ,« etc. Hunc panem dedit Achimelech sacerdos David, cum esuriret fugiens a facie Saul [38 1Kb] . Ecce refectio. Sequitur consolatio: haec est lagena vini; vinum modice sumptum tria facit, scilicet subtilem, audacem, hilarem, scilicet contra tres hominis tribulationes.

Debet ei esse subtilis contra daemonis machinamenta, audax contra tentationum spicula, laetus suscipiendo illata flagella. In primo ergo est habenda diligentia, in secundo audacia, in tertio laetitia. De primo vino dictum est: »Pulchriores sunt oculi [Col. 0484D] tui vino [39 1Kb] ,« id est major subtilitas discipulorum Christi quam caeterorum; subtilitas quae vino conparatur. Secundum exprobrat Isaias Judaico populo sic: »Vinum tuum mistum est aqua [40 1Kb] ,« id est audacia tua pusillanimitate. De tertio: »Vinum laetificet cor hominis [41 1Kb] .« Ecce consolatio: Sequitur remissio quae in tribus haedis designatur, quia haedus peccatum designat. Tres sunt isti, quia est peccatum originale, est actuale, est debitum mortis aeternae. Primum in nativitate Christi interrumpitur, [Col. 0485A] secundum poenitentia destruitur, tertium Christi passione relaxatur. Primus est ille haedus, qui a Manue in annuntiationis Samsonis angelo immolatur [42 1Kb] ; secundus qui a Juda propter coitum Thamar, promittitur [43 1Kb] ; tertius cujus sanguine vestimentum Joseph a fratribus tingitur [44 1Kb] . Unde: »Aspersus est sanguis eorum super vestimenta mea [45 1Kb] .« Audi primum diruptum: »Dirupisti vincula mea, tibi sacrificabo hostiam laudis,« ait David [46 1Kb] . Audi secundum destructum: »Vetus homo noster simul crucifixus est cum Christo, ut destruatur corpus peccatorum, ut ultra non serviamus peccato [47 1Kb] .« Cum Christo enim destruitur, cum passioni ejus conformantes peccata poenitentia diluimus. Audi tertium: »Ero mors tua, o mors, morsus tuus ero, [Col. 0485B] inferne [48 1Kb] ,« ait ille, qui mortem nostram moriendo destruxit et vitam resurgendo reparavit [49 1Kb] . »Jam enim, sicut ait Joannes, non erit mors, neque luctus, sed nec ullus dolor, quoniam priora transierunt [50 1Kb] .« O quam liberalis est qui restituit perdita, donat gratuita, conservat tradita. In primo vide Domini indulgentiam, in secundo amici benevolentiam, in tertio advocati diligentiam. In primo fugitivus revocatur, in secundo habenti donatur, in tertio datum retinetur. Primum nobis repraesentat pater ille suscipiens filium [51 1Kb] ; secundum homo ille qui abiit in regionem longinquam, et tradidit servis suis bona sua [52 1Kb] ; tertium mulier illa, quae abscondit fermentum saccis farinae [53 1Kb] . Mulier est sapientia [Col. 0485C] divina. Haec abscondit fermentum, id est sapientiam in conscientiae puritate conservans. Sed non est praetereundum quod fecit pater ille filio prodigo. Primo enim a longe vidit, secundo ei occurrit, tertio super collum ejus ruit, quarto in osculo eum suscepit, quinto stolam primam cum annulo et calceamento dedit, sexto occiditur vitulus saginatus, septimo audiuntur symphonia et chorus. Primo quatuor prima conveniunt. Vidit a longe per praescientiam, occurrit per praevenientem gratiam, irruit super collum per poenitentiam, per osculum dedit veniae confidentiam. Tria quae sequuntur ad secundum pertinent, id est ad dona gratuita. Dedit ei pater calceamenta ad munimen pedum, id est affectuum, ne per concupiscentiam tangant terrena. [Col. 0485D] Dedit et primam stolam id est animae justificationem, ut sit virtutibus ornata. Dedit et annulum in manu, 100 ut habeat perfectionem ad opera.

Ecce quomodo reddit perdita, quomodo dat gratuita. Sequitur quomodo conservat tradita. Primo in adversitate dat patientiam, secundo in prosperitate servat virtutum consonantiam ne discordent per voluptatem, vanitatem et superbiam; tertio amorem suum infundit ut refundatur in dilectionem proximi ad faciendum in eum misericordiam. [Col. 0486A] Primum facit vitulus saginatus [54 1Kb] , id est caro Christi quae est cibus spiritualis roborans ad tolerantiam; secundum symphonia quae dicitur a syn, quod est simul, et phonos quod est cantus: quod notat virtutum consonantiam; tertium chorus qui duos habet calamos scilicet superiorem, per quem superiorem flatum accipit et inferiorem, per quem sonum refundit, »sicut stillicidia stillantia super terram [55 1Kb] ,« quia dilectio Dei et proximi multum operatur, ad virtutum custodiam. Tali dicitur: Veni in hortum meum, ecce liberalitas dilecti. Sequitur cognatio, scilicet, soror mea sponsa. Ecclesia est soror sponsi. Primo animalis, secundo spiritualis, tertio regalis. Primo per cognationem, secundo per religionem, tertio per adoptionem. Primo [Col. 0486B] enim Christus cum personis Ecclesiae de parentibus ejusdem nascitur, secundo religiosi unanimes et unius moris in domo conversantur, tertio in regno coronantur. Primo soror est parvula, secundo adulta, tertio perfecta. Primo enim parvam affert proximo utilitatem, secundo facit Dei voluntatem, tertio pervenit ad haereditatem. De primo: »Soror mea parvula est et ubera non habet [56 1Kb] ,« de secundo: »Qui facit voluntatem Patris mei, ille meus frater et soror et mater est [57 1Kb] ,« de tertio hic dicitur: Veni in hortum meum, soror mea sponsa. De primo Apostolus: »Tanquam parvulis in Christo lac vobis potum dedi, non escam [58 1Kb] ,« de secundo: »Vos in carne non estis, sed in spiritu [59 1Kb] ,« de tertio: »Erimus [Col. 0486C] haeredes quidem Dei, cohaeredes autem Christi [60 1Kb] .«

Tres habet quilibet homo sorores: Prima est corruptionis tentatio, secunda ratio, tertia sapientia. Prima pungit, secunda deducit, tertia pascit: Pungit, ut sic examinetur; deducit, quia illuminatur; pascit, ut supernis alliciatur. De primo: »Putredini dixi: Pater meus es, mater mea, et soror mea, vermibus [61 1Kb] .« Haec est Maria soror Mosi, quae murmuravit contra eum [62 1Kb] . De secundo: »Quid faciemus sorori nostrae in die qua alloquenda est [63 1Kb] .« Alloquimur enim rationem, quando eam consulimus. Haec est Sara, cui dixit Abraham descendens in Aegyptum: »Dic, obsecro, quod soror mea es [64 1Kb] .« De tertio: »Sapientiae dixi: Soror mea [Col. 0486D] es [65 1Kb] .« Haec est Martha quae ministrat [66 1Kb] , et Lazarus unus ex recumbentibus quem pascit [67 1Kb] . Sponsa admittitur ad liberorum procreationem, ad lectuli pausationem, ad secretorum cognitionem. Primo est studiosa, secundo speciosa, tertio voluptuosa. Studiosa, ut crescat numerus fidelium; speciosa, sine fuco temporalium; voluptuosa, gustu coelestium. De primo Apostolus: »Salvabitur mulier per filiorum generationem [68 1Kb] .« Haec est illa fortis mulier, quae »de fructu manuum suarum plantavit vineam [69 1Kb] .« Ad quam descendit sponsus in hortum [Col. 0487A] meum, ut videret poma convallium, et inspiceret si floruissent vineae, et germinassent mala punica. Cui obviat illa quasi mater honorificata, dicens: »Ego mater pulchrae dilectionis et timoris, et agnitionis, et sanctae spei [70 1Kb] .« Ac si diceret: Ego tibi genero diligentes, timentes, cognoscentes, sperantes. Est et speciosa. Unde ei dicitur: »Tota pulchra es, amica mea, et macula non est in te [71 1Kb] ,« temporalis scilicet sollicitudinis. Est enim mulier illa de qua in Apocalypsi: »Vidi civitatem sanctam Hierusalem descendentem sicut sponsam ornatam viro suo [72 1Kb] ,« et sic ad lecti pausationem cum sponso accedit ut dicat: »Cum esset rex in accubitu suo, nardus myrrhae dedit odorem suum [73 1Kb] .« Admittitur etiam ad cognitionem secretorum, ut [Col. 0487B] per Paulum et per Joannem evangelistam, per prophetas, per viros spirituales, qui, revelata facie, speculantur gloriam Dei. Inde est deliciosa; unde: »Quae est ista quae ascendit per desertum, deliciis affluens [74 1Kb] ?« Haec est »mulier amicta sole, et luna sub pedibus ejus [75 1Kb] .« Ecce affinitas propter quam vocat eam sponsus sic: Veni in hortum meum, ad amoenitatem supernam, ubi messui myrrham, meam cum aromatibus meis, ubi, scilicet amaritudinem poenitentiae gratam accepi, et aromata coelestis dulcedinis meis praeparavi.


Comedi favum cum melle meo, bibi vinum cum lacte meo.

[THO.] (Sic.) FAvus sunt hi qui Scripturas intelligunt, et aliis aperiunt. Mel dicuntur qui appositas [Col. 0487C] sibi epulas verbi et libenter gustant et insatiabiliter desiderant. In vino fortes ac summi coelestium praedicatores, in lacte infirmi adhuc auditores accipiuntur. Cum enim Dominus filios Ecclesiae videt his studiis fervere, comedit vinum cum melle, eorum perfectibus quasi dulci convivio delectando, et alios ad similem invitat refectionem, cum subdit: Comedite, amici, et inebriamini, charissimi. Dicit Isaias: »Faciet Dominus in monte Sion coavivium pinguium, convivium vindemiae, pinguium medullatorum, vindemiae defaecatae [76 1Kb] .« Haec sunt quatuor affectus quos habemus erga duos exploratores Jericho [77 1Kb] , scilicet Filium et Spiritum sanctum. Primus affectus est convivium pinguium, quem habemus circa Christi humanitatem quae hic [Col. 0487D] favus dicitur; convivium pinguium medullatorum est affectus quem habemus erga Christi divinitatem, quae hic mel appellatur; convivium vindemiae est affectus erga Spiritum sanctum propter simplicium consolationem, quod hic lac dicitur: convivium vindemiae defaecatae est affectus in Spiritum sanctum propter affluentiam charismatum, quam perfectioribus largitur. Circa Christi humanitatem tres habemus affectus. Primum erga nativitatem, secundum erga passionem, tertium erga resurrectionem: [Col. 0488A] primum humilitatis, secundum compassionis, tertium exsultationis. Humilitatis »qua semetipsum exinanivit formam servi accipiens [78 1Kb] ;« compassionis, qua »factus est Patri obediens usque ad mortem [79 1Kb] ;« exsultationis qua »liberatur a servitute corruptionis, omnis creatura ingemiscens et parturiens. Per nativitatem informamur, passioni conformamur, resurrectione reformamur. Informamur audientes, quod »Deus superbis resistit, humilibus autem dat gratiam [80 1Kb] .« Conformamur, quia »Christus passus est pro nobis, nobis relinquens exemplum ut sequamur vestigia ejus [81 1Kb] .« Reformabimur, quando reformabit corpus humilitatis nostrae configuratum corpori claritatis suae. Ecce convivium pinguium, in quo comedemus favum. Comedamus [Col. 0488B] mel et erit nobis convivium pinguium medullatorum. Hic est affectus erga divinitatem Christi qui triplex est. Afficimur enim erga eum propter dignationem, propter charitatem, propter liberalitatem. Propter charitatem, qua nos Patri reconciliavit, propter liberalitatem, quia regni coelestis suos cohaeredes nos fecit. Bibamus et lac. Hoc est convivium vindemiae, id est affectus erga Spiritum sanctum propter simplicium consolationem, quae triplex est. Afficiuntur enim erga eum simplices propter lac triplex, scilicet doctrinae, innocentiae, simplicitatis. De primo. »Lac vobis potum dedi, non escam [82 1Kb] .« De secundo: »Quasi modo geniti infantes rationabiles sine dolo lac concupiscite [83 1Kb] .« De tertio: Ut potemini a lacte. De hoc [Col. 0488C] triplici lacte dicit Isaias: »Nutriet homo vaccam boum et duas oves, et comedet butyrum prae copia lactis [84 1Kb] .« Boves doctores solent accipi, lac igitur vaccae boum est doctrina simplicium. Sequitur duae oves, quarum una dat lac innocentiae; secunda simplicitatis, et inde comeditur butyrum, id est pinguedo devotionis in Spiritu sancto, sine quibus non maneret in nobis. Sicut dicitur in libro Sapientiae: »Spiritus sanctus disciplinae effugiet fictum [85 1Kb] .« Hoc est contra simplicitatem: »Et auferet se a cogitationibus quae sunt sine intellectu [86 1Kb] ,« hoc est contra doctrinam: »Et corripietur a superveniente iniquitate, contra innocentiam [87 1Kb] .«

Bibamus et vinum vindemiae defaecatae, scilicet affectum in Spiritum sanctum. Qui triplex est, [Col. 0488D] quia vinum tria facit: calefacit, laetificat et inebriat. Sic et Spiritus sanctus, calefacit adveniendo, laetificat visitando, inebriat se abundantius infundendo. De his dicitur:

Veni, Creator Spiritus,
Mentes tuorum visita,
Imple superna gratia,
Quae tu creasti pectora [88 1Kb] .
Calefacit ad dilectionem, laetificat ad devotionem, inebriat ad exterioris hominis sensuum obdormitionem. [Col. 0489A] De primo: »Concaluit cor meum intra me, et in meditatione mea exardescet ignis [89 1Kb] ;« de secundo: »Non est regnum Dei esca et potus, sed justitia et pax et gaudium in Spiritu sancto [90 1Kb] ;« de tertio: »Inebriamur ab ubertate domus tuae [91 1Kb] .« Item, favus est caro Christi quam comedimus: mel dulcedo salutis aeternae quam exspectamus. Notandum quod quidam comedunt favum sine melle, quidam cum melle non suo, quidam cum melle suo. Primi sunt occulti haeretici, qui comedunt corpus Christi, sed non credunt provenire ex eo aeternam salutem; secundi, Christiani qui in crimine sunt et sumunt, et in eo credunt esse salutem, et est quidem, sed non eorum; tertii sunt boni Christiani, qui sumunt et suam salutem in eo constituunt. [Col. 0489B] Per vinum intelligitur sanguis, nam ex vino conficitur. Per lac, quod candidum est et nutrit parvulos, ablutio peccatorum et nutrimentum virtutum, quae fiunt per sanguinem Christi, sed et per corpus Christi. Sed sanguini plus solet attribui, quia liquor est et vulnera lavantur ex eo, scilicet vino sicut scriptum est: »Ipse prior dilexit nos et lavit nos a peccatis nostris in sanguine suo [92 1Kb] .« Eadem quoque est in eo diviso, quae in favo. Quidam enim bibunt vinum sine lacte, scilicet qui credunt remissionem peccatorum et nutrimentum virtutum esse in eo; et quidam cum lacte non suo, quidam cum lacte suo, sicut dictum est. Notandum quod dicitur favum, sed non meum, sed mel meum, quia corpus Christi est. Salus autem quae [Col. 0489C] inde provenit nostra est. Favus est Christi caro assumpta, mel vero divina sapientia incarnata; lac Christi in carne conversatio et doctrina, vinum ab ipso facta miracula, unde Joannes: »Verbum caro factum est [93 1Kb] ,« scilicet Deus: hoc per incarnationem; »et habitavit in nobis [94 1Kb] ,« per doctrinam et bonam conversationem. »Et vidimus gloriam ejus,« per miraculorum exhibitionem. »Plenum gratiae,« per sancti Spiritus missionem; »et veritatis«, per resurrectionem. Itaque »Verbum caro factum est [95 1Kb] :« in quo comedi favum cum melle meo, bibi vinum meum cum lacte meo. Notandum quod est verbum vocale, est verbum actuale, est verbum immortale. Primum aure suscipitur, secundum [Col. 0489D] oculis percipitur, tertium in utero concipitur. Per primum mysterium Incarnationis praenuntiatum est, per secundum obscure praenuntiatum, revelatum est; tertium vero »Verbum caro factum est. Primum sub lege inspiratum est prophetis, secundum inter legem et gratiam revelatum est justis, tertium sub gratia »habitavit in nobis.« Per primum credimus Mariam nascituram de matre, per secundum percipimus gratiam infusam in fratre, in tertio »vidimus gloriam quasi Unigeniti a Patre [96_99 1Kb] .« Primum vidimus plenum ambiguitatis, [Col. 0490A] secundum vidimus plenum evidentis necessitatis, tertium vidimus »plenum gratiae et veritatis.« De primo dicitur: »Nuntias ei Verbum et expavescit Virgo de lumine;« de secundo: Eamus et videamus Verbum quod factum est [100 1Kb] ;« de tertio: »Verbum caro factum est.« Audi primum: »Egredietur virga de radice Jesse [1 1Kb] .« Secundum fuit quod angelus nuntiavit, stella apparuit; claritas, pastores circumfulsit [2 1Kb] ;« tertium: »Verbum caro factum est« ex tribus causis: primo, ut dejectionem humanae sublevaret naturae: secundo, ut infirmitate nostra lucem divinitatis temperaret, tertio, ut honesta conversatione vitam nostram informaret. De primo: »Exinanivit semetipsum, formam servi accipiens [3_4 1Kb] .« Ecce dejectio in ipso. [Col. 0490B] Audi exaltationem: »Propter quod et Deus illum exaltavit [5 1Kb] .« Item: »Sedet ad dexteram majestatis in excelsis [6 1Kb] .« Sed hoc de Christo, audi de nobis: »Omnis caro fenum, et omnis gloria ejus quasi flos agri [7 1Kb] .« Unde clamat: »Excutere de pulvere: consurge, sede, Jerusalem, solve vincula colli tui, captiva filia Sion [8 1Kb] .« Excutere de pulvere mundanae vanitatis, consurge de fetore carnalis voluptatis, sede, ut judices meritum tuae iniquitatis, solve vincula colli tui, ne tenearis laqueo desperationis, ecce dejectio nostra. Audi nostram exaltationem: »Ego, inquit, cum exaltatus fuero a terra. omnia traham ad me ipsum [9 1Kb] .« Ipse enim »reformabit corpus humilitatis nostrae configuratum corpori claritatis suae [10 1Kb] .« In primo nos formabit, [Col. 0490C] in secundo nos reformabit, in tertio conformabit. De secundo in quo temperat lucem divinitatis: »In sole posuit tabernaculum [11 1Kb] ,« scilicet quia »lucem habitat inaccessibilem [12 1Kb] .« Inde ait: »Averte oculos tuos a me, quia ipsi avolare me fecerunt [13 1Kb] .« »En ipse stat post parietem nostrum respiciens per fenestras, et prospiciens per cancellos [14 1Kb] .« Paries est caro nostra, qui per fenestras et cancellos respicitur, nec totus videtur, nec totus latetur sic Christus apparuit per fenestras, scilicet per miracula, et per cancellos suos per inspirationem gratiae qua nos formavit intus ad imaginem Trinitatis, per memoriam, intelligentiam et voluntatem. Tertia causa est, ut nos per suam conversationem [Col. 0490D] sibi conformaret. »Quos enim praescivit et praedestinavit conformes fieri imaginis Filii sui [15 1Kb] .« Attendite ergo quia »Christus passus est pro nobis vobis relinquens exemplum ut sequamini vestigia ejus [16 1Kb] ,« sic: »Imitatores Dei estote, sicut filii charissimi, et ambulate in dilectione sicut Christus dilexit vos [17 1Kb] .«---»Apparuit enim gratia Dei omnibus hominibus, etc.« Sobrie et juste, et pie vivamus in hoc 101 saeculo [18 1Kb] .« Sobrie in nobis, juste ad proximum, pie ad Deum.

His de causis »Verbum caro factum est, et habitavit [Col. 0491A] in nobis [19 1Kb] .« Hoc Verbum habitavit in nostris doloribus, habitavit cum justis et peccatoribus, habitavit cum suis amatoribus. Prima habitatio est singularis, secunda generalis, tertia spiritualis. Prima enim est in carnis humanae miseria, secunda in Ecclesia, tertia in pura conscientia. De prima: »Prope timentes eum salutare [20 1Kb] ,« etc. De secunda: »Ecce tabernaculum Dei cum hominibus, et ipse habitavit in eis [21 1Kb] .« Item: »Habitavit inter gentes, nec invenit requiem [22 1Kb] .« Et propheta: »Bonas facite vias vestras, et studia vestra, habitabo vobiscum in loco isto [23 1Kb] .« De tertio Paulus: »Libenter gloriabor in infirmitatibus meis, ut inhabitet in me virtus Christi [24 1Kb] .«---»Rabbi, ubi habitas [25 1Kb] ,« ait Nathanael? et ille: »Veni et vide [26 1Kb] ;« ac si diceret: Vide si conscientia [Col. 0491B] tua est pura, quia in talibus habito. Pura enim conscientia tria facit: ministrat sanctitatem, confert virtutem, illustrat per veritatem. Primum dat a peccatis continentiam, secundum perfectae religionis experientiam, tertium illuminat ad speculandam coelestium gloriam. De prima dicitur: »Tu autem in sancto habitas, laus Israel [27 1Kb] .« Et ipsa Sapientia: »In habitatione sancta coram ipso ministravi [28 1Kb] .« De secundo dicitur: »Ut inhabitet in me virtus Christi.«

Difficilis fateor, sed tendit in ardua virtus
ait poeta [29 1Kb] . Idem:

Crescit in adversis virtus. . . . . . . . . .
Idem:

Ad magnum virtutis opus componite mentes.
[Col. 0491C] . . . . . . . . . . . Gaudet patientia duris.
Vis scire quomodo habitet in virtuoso:

Estne Dei sedes, etc.
et ideo ait:

. . . . . . . . . Virtus est prodiga vitae.
Item:

Paucos ardens transvexit ad aethera virtus.
De tertio: »Factus est in pace locus ejus, et habitatio ejus in Sion [30 1Kb] .« Sion est Ecclesia quae speculatur coelestia et in pace vitam ducit.

Felix qui potuit tranquillam ducere vitam,
   Et laeto stabilis claudere fine diem.
Item: »Elegit Dominus Sion, elegit eam in habitationem sibi [31 1Kb] .« Si vero fuerit ibi »cubile draconum, [Col. 0491D] et pascua struthionum [32 1Kb] ,« scilicet reptilia, quorum non est numerus, non habitabit ibi. Quia »Perversae cogitationes separant a Deo [33 1Kb] .« Et »In malevolam animam non introibit sapientia, nec habitabit in corpore subdito peccatis [34 1Kb] .« Quia »fiat habitatio eorum deserta, et in tabernaculis eorum non sit qui habitet [35 1Kb] .«

Vel sic: Habitavit in nobis, quia in Virgine; habitavit in nobis, quia in justo homine; habitat in nobis, quia in sancta congregatione. Primum per [Col. 0492A] incarnationem, secundum per inspirationem, tertium per mutuam dilectionem. De primo: »Habitabit juvenis cum virgine [36 1Kb] .« Et: »Sicut laetantium omnium habitatio est in te [37 1Kb] .« Et: »In habitatione sancta coram ipso [38 1Kb] ,« etc. Secundo habitat in mundo corde a vitiis. Alioquin dicet: »Vulpes foveas habent et volucres coeli nidos; filius autem hominis non habet ubi caput suum ponat [39 1Kb] .« Non enim habitat sapientia in corpore subdito peccatis. »Libenter, ait Apostolus, gloriabor in infirmitatibus meis, ut inhabitet in me virtus Christi [40 1Kb] .« De tali dixit Christus: »Ad eum veniemus et mansionem apud eum faciemus [41 1Kb] .« Habitat in congregatione, sicut jam diximus: »Bonas facite vias vestras et habitabo vobiscum in loco isto [42 1Kb] .« Vos estis »mons [Col. 0492B] in quo beneplacitum est Domino [43 1Kb] .« Igitur diligamus nos invicem »ut inhabitet gloria in terra nostra [44 1Kb] .«---»Vidimus enim gloriam ejus, gloriam quasi Unigeniti a Patre [45 1Kb] .« Est gloria degenerantis a Patre, est gloria regenerati a Patre, est gloria Unigeniti a Patre. Prima est superborum, secunda voluptuosorum, tertia beatorum. Prima glorificatus est diabolus, secunda homo stultus, tertia glorificatus est in Christo. Dixit enim diabolo: »Ascendam super altitudinem nubium, similis ero Altissimo [46 1Kb] .« Miser »quid habes quod non accepisti? Si accepisti, quid gloriaris quasi non acceperis [47 1Kb] ?« De secundo dicitur: Quia »ostendit diabolus omnia regna mundi Christo et gloriam ejus [48 1Kb] .« De tertio [Col. 0492C] dicit: »Coeli enarrant gloriam Dei [49 1Kb] .« Notandum quod est triplex gloria unigeniti a Patre Prima est conscientiae puritas, secunda miraculorum veritas, tertia autem dicitur aeterna felicitas. Prima est testimonium bonae conversationis, secunda est probatio vera divinae repromissionis, tertia est consummatio nostrae perfectionis. De prima: »Gloria nostra haec est, testimonium conscientiae nostrae [50 1Kb] .« De secunda: »Nonne dixi tibi, si credideris, videbis gloriam Dei [51 1Kb] ?« De tertia. »Dabo in Sion salutem et in Jerusalem [Israel] gloriam meam [52 1Kb] .« Primam vidimus in conscientia, secundam in Ecclesia, tertiam videbimus in patria. In prima vidimus eum »plenum gratiae [53 1Kb] ,« in secunda »plenum veritatis [54 1Kb] , »in tertia« de plenitudine ejus omnes accepimus [Col. 0492D] [55 1Kb] .« Haec autem plenitudo triplex est. Est enim plenitudo redemptionis, est plenitudo resurrectionis, est plenitudo majestatis. In prima accepimus gratiarum largitatem, in secunda accipiemus corporis et animae integritatem, in tertia ineffabilem jucunditatem. Prima fit justitia candidus, secunda immortalitate solidus, tertia divina claritate splendidus. De prima: »Quando venit plenitudo temporis: misit Deus Filium suum natum ex muliere, factum sub lege, ut eos qui sub lege erant redimeret [Col. 0493A] [56 1Kb] .« De secundo: »Occurremus omnes in virum perfectum, in mensuram plenitudinis aetatis Christi [57 1Kb] .« De tertio: »Vidi Dominum sedentem super solium excelsum et elevatum et plena erat omnis terra majestate ejus [58 1Kb] .« Habemus itaque favum humanae in Christo carnis, habemus mel divinitatis, habemus lac praedicationis Christi et conversationis, habemus vinum miraculorum vel charitatis. Ad fruendum his nos invitat Salomon noster, ubi adjungitur subsequenter, comedite, amici, et inebriamini.


Veni in hortum meum, soror mea sponsa, messui myrrham meam cum aromatibus meis. Comedi favum meum cum melle meo, bibi vinum meum cum lacte meo.

[CARD.] Ac si dicat: Ad similitudinem venientis [Col. 0493B] in hortum suum, ut ibi jucundetur post labores, sic ego ab illis qui labores mihi praestant iniquitatibus suis, ut jucundarer in meritis, et virtutibus beatae Virginis. In hoc horto messui cum abundantia, et collegi myrrham cum aromatibus meis. Quae autem sint haec aromata, ipsa determinat in Ecclesiast., ubi cum myrrha cinnamomum jungit et balsamum dicens: »Sicut cinnamomum et balsamum odorem dedi; quasi myrrha electa dedi suavitatem odoris [59 1Kb] .« Illa myrrha electa est, quae sine vulnere amaram carnis mortificationem designat, quam profert anima nullo peccati vulnere sauciata. Talem myrrham messuit Dominus in beata Virgine, quae licet vulnus peccati non haberet, seipsam multipliciter mortificare curavit et sicut cinnamomum odorem dedit. [Col. 0493C] Nam sicut cinnamomum, quanto gracilius est, tanto melius est et odoratius, sic ipsa gracilis et tenuis facta per abstinentiam, et Deo acceptior, et mundo odoratior fuit. In balsamo signatur odor et opinio sanctitatis. Ipsa vero dedit odorem balsami non corrupti, sicut ipsa dicit in Ecclesiastico: »Balsamum non mistum odor meus [60 1Kb] .« Corrumpitur siquidem balsamum, si cum lacte vel oleo misceatur; similiter sanctitas corrumpitur, cum pro oleo inanis gloriae geritur, de quo dicit Psalmista: »Oleum peccatoris non impinguet caput meum [61 1Kb] ,« id est mentem meam. Corrumpitur quoque sanctitas vitae, cum geritur pro acquirendo lacte delectationis mundanae. De quo dicit Salomon: quod lac distillat de labiis mulieris meretricis [62 1Kb] , sub cujus nomine [Col. 0493D] damnationem mundi describit Joannes in Apocalypsi dicens: »Veni, ostendam tibi damnationem meretricis magnae, quae sedet super aquas multas [63 1Kb] .« In hoc quoque horto se dicit Dominus invenisse refectionis dulcedinem dicens: Comedi favum meum cum melle meo; ubi Virginem sibi conplacuisse demonstrat in duplici vita, contemplativa videlicet et activa. Nam mel eliquatum purae contemplationis designat dulcedinem; favus vero, qui rudem ceram demonstrat exterius; et in suis cellulis mel occultat, vitam signat activam; quod [Col. 0494A] licet in operibus rudis appareat, per singulas operum cellulas dulcedinem continet praemiorum. Quid autem in hac refectione biberit Dominus ostendit dicens: Bibi vinum meum cum lacte meo. Nam qui propter inquitates hominum sic erat tactus dolore intrinsecus, ut aeterni supplicii mundo diluvium praepararet, postquam lac bibit de Virgine, quasi vino potus et laetificatus corde, tanquam oblitus tristitiae quam induxerant mundi malitiae, a suppliciis ad misericordiae beneficia se convertit. Sequitur:


Comedite, amici, et bibite et inebriamini, charissimi.

[THO.] Id est vos qui estis amici mei facientes quae praecipio vobis, estis charissimi integra dilectione amplectendo. Obsecro itaque factis sanctorum, [Col. 0494B] quasi epulis praecipuis, praecordia nostra implete. Non solum enim post esum favi et mellis, post potum vini et lactis, inebriari est de mirandis virtutibus bonorum, gaudere, et eas imitari, et per earum retractationem torporem mentis discutere: et ad amorem supernorum vivacius ascendere: Christum legimus proposuisse nobis tria convivia: Primum imminente passione, secundum in ascensione, tertium celebrata generali resurrectione. Primum quando pascha, cum discipulis suis manducavit; secundum quando convescens, ne ab Hierosolymis discederent, praecepit; tertium militibus suis promisit: »Ego, inquit, dispono vobis regnum ut edatis et bibatis super mensam meam in regno meo [63* 1Kb] .« In primo comedimus ad comparandam nobis [Col. 0494C] contra labores fortitudinem, in secundo ad satiandam esuriem, in tertio ad dilectionem. Primum est corporum, secundum spirituum, tertium angelorum. Primo utuntur servi, secundo comedunt amici, tertio inebriantur charissimi. In primo tria sunt consideranda quid, quando, quantum comedamus, scilicet cibi species, hora, mensura, ne illicitum aut extra horam, vel ultra mensuram aliquid sumamus. Illicitum comedit Adam in paradiso, et expellitur [64 1Kb] ; extra horam Jonathas, et a patre maledicitur [65 1Kb] ; populus Israel ad sepulcra concupiscentiae ultra mensuram, et occiditur [66 1Kb] . Transgreditur Adam praeceptum Domini, frangit Jonathas quod observabat multitudo populi, decipitur Israel in saturitate cibi. Sic igitur transgressio meruit expulsionem, [Col. 0494D] negligentia voti criminis maledictionem, saturitas mortem. Religiosi in cibis tria debent observare: modum, mensuram, numerum. Modus est, ut moderate utamur cibis appositis; mensura, ut apposita sustentationi non delectationi sufficiant; numerus, ut ex aliquo appositorum reficiantur, ne caro nimia abstinentia deficiat, aut saturitate luxuriet. Mensurae sunt quatuor: prima avaritiae, secunda voluptatis, tertia dispensationis, quarta necessitatis. Prima est nimia parcitas, secunda superfluitas, tertia benignitas, quarta sufficiens aequalitas. [Col. 0495A] Avaritia subtrahit necessitati, voluptas necessitatem excedit, dispensatio necessitati misericorditer addit, necessitas debitum indigentiae requirit.

Sequitur convivium spirituum. In spiritu tres sunt mensae, tres intellectus Scripturae: Historialis, mysticus, moralis. Prima simplicibus, secunda doctoribus, tertia communis ambobus. In prima est cibus grossior, in secunda subtilior, in tertia dulcior. Prima pascit miraculis, secunda figuris, tertia verbis. Res miraculorum roborat fidem, impletio figurarum spem, doctrina morum charitatem. His mensis apponit Moses panem conspersum [67 1Kb] , apostoli hordeaceum [68 1Kb] , Elias subcinericium [69 1Kb] . Hordeaceus est legum observantiarum, conspersus panis lacrymarum, subcinericius peccatorum. Apponuntur [Col. 0495B] huic mensae tria fercula carnis. Caro agnina, arietina, vaccina. Abel agnum [70 1Kb] , Abraham arietem [71 1Kb] , Josue vaccam apponit [72 1Kb] . Agnus obmutescens coram tondente [72* 1Kb] , Christus humilis in passione, nos patientes in tribulatione. Aries adhaerens inter vepres cornibus, Christus in cruce manibus, nos obedientiae operibus. Aries praecedens gregem, Christus vita plebem, praelati exemplo congregationem; vacca occisa extra castra, Christus 102 extra Jerusalem, nos mortificati extra mundi vanitatem. In agno simplicitas cordis, in ariete fortitudo operis, in vacca lac praedicationis. Simus sicut illi qui ut nubes volant [73 1Kb] , prudentes sicut serpentes, simplices sicut columbae [74 1Kb] . Ne sit nubes sine pluvia, serpens sine prudentia, columba sine simplicitate, careat columba [Col. 0495C] felle, serpens veneno, nubes siccitate, ut sit simplicitas sine amaritudine, prudentia sine malignitate, doctrina sine vanitate.

Piscium quidam apponuntur de mari, quidam de flumine, quidam de stagno. De mari saeculares, de flumine doctores, de stagno claustrales. Habeant squamas, id est asperitatem conversationis, et pennulas, id est alas contemplationis. Tobias descendit ad flumen, Christus ad mundum, sapiens vel justus ad lacrymas. Tobias ut pedes lavaret, Christus ut culpas ablueret, justus ut carnales affectus mundaret. Invenit Tobias piscem interiora projiciendo, Christus diabolum, malignitatem ejus aperiendo, justus per confessionem occulta pectoris ejiciendo. [Col. 0495D] Habet Tobias materialem salem quo piscis condiatur, Christus mysticum salem prudentiae quo diabolus caveatur, justus salem sapientiae moralem quo conversus doceatur. Ecce convivium spirituale in quo comedunt amici. Sequitur aeternum quo inebriantur charissimi. Nihil aliud est illud convivium nisi participatio supernorum gaudiorum. Tot sunt fercula quot sunt genera beatitudinum, sicut in Evangelio: »Mensuram bonam et confertam et coagitatam et supereffluentem dabunt in sinum vestrum [75 1Kb] .« Bona erit in corporum claritate, conferta in subtilitate, [Col. 0496A] coagitata in magnalitate, superfluens in Dei visione.

Notandum quod mensura quaedam est fluens, est perfluens, est superfluens. Fluens, quando proximo gratia infunditur; effluens, quando infusa proximo participatur; perfluens, quando usque ad mortem in ea perseveratur; superfluens, quando Deus facie ad faciem videbitur. Unde: »Satiabor, inquit, cum apparuerit gloria tua [76 1Kb] .« Et: »Erit anima nostra quasi hortus irriguus [77 1Kb] .« Qui vult refici et inebriari, prius rigetur aqua quam Rebecca dedit Damasco [78 1Kb] ; secundo refici poterit eo qui datus est prophetae pane subcinericio [79 1Kb] ; tertio inebriari vino, quod de aqua factum est in nuptiali convivio [80 1Kb] . Primum propinatum est de hydria Rebecca, secundum [Col. 0496B] de hydria mulieris Sareptanae, tertium de hydria in qua facta est in vinum mutatio aquae. Istae hydriae merito assignantur beatae Mariae, quae nobis ut comederemus et inebriaremur propinavit aquam gratiae, panem carnis in ea assumptae, vinum aeternae laetitiae. Ut ergo competenter istas assignemus, audiamus quid dixit Damascus. »Igitur puella, cui dixero: Da mihi bibere, et illa dixerit: Bibe, domine, et camelis tuis potum dabo; illa est, Domine, quam praeparasti filio domini mei [81 1Kb] .« O venerabilis puella! o felix hydria! o salutaris aqua! O vere venerabilis puella, quae talem bajulat hydriam! felix hydria, quae talem continet aquam! salutaris aqua, quae rigat totam terram! Prima est Virgo Maria, secunda ventris aula regia, tertia Dei [Col. 0496C] gratia. Prima est quam praeparasti Domine, filio domini mei, secunda in qua assumpsit carnem Filius Dei, tertia est »fluminis impetus« qui »laetificat civitatem Dei [82 1Kb] .« Prima nulla virginior, secunda nulla fecundior, tertia nulla rigatior. Prima: »Haec est quae nescivit thorum in delicto, habens fructum in respectione animarum sanctarum [83 1Kb] .« De secunda nascitur »panis vivus qui de coelo descendit, et dat vitam mundo [84 1Kb] ,« tertia, fons hortorum, puteus aquarum viventium, quae fluunt impetu de Libano [85 1Kb] . Beata igitur Virgo fuit »sicut lilium inter spinas [86 1Kb] ,« quia inter peccatores munda. Hydria nostra fuit sicut acervus tritici vallatus Filiis, quia fuerunt Virginis salva viscera virginitate fecunda. [Col. 0496D] Aqua illa fuit fons egrediens de paradiso, irrigans totam terram, scilicet humani cordis profunda. Sed nunc de puella nostra agamus, considerando in quibus consistit virginitas. Oportet enim ut primo sit carnis integritas, secundo cordis puritas, tertio humilitas, quarto charitas. Primum obstruit vitiis aditum, secundum firmat propositum, tertium facit minoribus subditum, quartum perficit meritum.

Prima fuit arca Noe lita bitumine, ne saltem rimula ad ingressum aquae pateret [87 1Kb] ; secunda fuit [Col. 0497A] columna in medio arcae, quae totam structuram sustinet; tertia fuit sagum cilicinum super tabernaculum, quod caetera ornamenta operiret [88 1Kb] ; quarta fuit arca deaurata intus et foris auro pretiosissimo [89 1Kb] , ut intus et foris splendesceret, id est intus Deo, foris hominibus appareret. Quod primum habuit beata Virgo Maria, id est carnis integritatem, dicit propheta: »Porta haec clausa erit, et non aperietur, quia Dominus Deus Israel ingressus est per eam [90 1Kb] .« Quod secundum, id est propositum intus habuit virginitatis, ipsa testatur sic: »Quomodo fiet istud, quoniam virum non cognosco [91 1Kb] ?« De tertio ipsa ait: »Respexit Dominus humilitatem ancillae suae [92 1Kb] .« Pro quarto sub ejus specie sponsa clamat: »Filiae Jerusalem, nuntiate dilecto, [Col. 0497B] quia amore langueo [93 1Kb] .« Carnis integritas, quantum placeat Deo, ostenditur in Apocalypsi: »Isti sunt, inquit, qui non inquinaverunt stolas suas et ideo amicti stolis albis sequuntur Agnum quocunque ierit [94 1Kb] .« Inde sponsus ad sponsam: »Hortus conclusus est soror mea sponsa; hortus conclusus, fons signatus [95 1Kb] .« Ad hujus integritatis commendationem dicitur Joannes evangelista tam a dolore mortis extraneus quam a corruptione carnis alienus. Inde sponsus: »Ego flos campi et lilium convallium [96 1Kb] .« Flos campi est rosa propter virtutum difficultatem. Lilium convallium propter humilem castitatem. Inde est quod arca Domini de lignis setim facta dicitur, quae assimulatur albae spinae, albae propter castitatem, spinae propter religiosae [Col. 0497C] vitae asperitatem. Talem quippe diligit sponsus, qui non habeat maculam neque rugam: maculam luxuriosae foeditatis, rugam dolosae duplicitatis. Ecce de carnis integritate, nunc de mentis serenitate,

. . . Ut sit mens sana in corpore sano,
ut ait poeta [97 1Kb] . Inde: »Oculi tui columbarum [98 1Kb] , absque eo quod intrinsecus latet [99 1Kb] ; omnis enim gloria filiae regis ab intus [100 1Kb] ,« hoc est bonum propositum: quod dicitur columna in medio arcae. Inde in Canticis: »Collum tuum sicut turris eburnea [1 1Kb] .« Nunc virginitatem sequatur humilitas tanquam custos. Certe diabolus ejectus est de coelo, non propter amissam virginitatem, sed humilitatem. Hic est enim sagum cilicinum quod totam gloriam [Col. 0497D] tegit tabernaculi. Ideo sponsa dicit: »Nigra sum, sed formosa [2 1Kb] .« Nigra humilitate, formosa castitate. Et quare sequitur: »Quia decoloravit me sol [3 1Kb] ,« id est amor Christi. In charitate autem perficitur virginitas sine qua nulla virtus est. Unde cum Salomon fecit ferculum post caetera ornamenta ait: »Media charitate constravit [4 1Kb] .« Pro istis quatuor in Scripturis per lilium virginitas designatur: In pallore enim radicis accipitur humilitas, in virore stipitis carnis integritas, in foliorum candore interna virginitas, in granis aureis charitas. In his [Col. 0498A] enim est perfecta virginitas. Ecce quam venerabilis puella. Nihilominus felix est ventris hydria, quae emittit aquam, emittit farinam, emittit vini laetitiam. Prima rigat sicci ariditatem, secunda dat famelico saturitatem, tertia corruptibili immortalitatem. Per primum rigatur cordis area, per secundum roboramur in via, per tertium gaudebimus in patria.

Aqua itaque est de hydria quam attulit Rebecca; de hydria mulieris Sareptanae, sumpta est farma, et factus panis subcinericius, quo sanatus est propheta: quartum fuit hydria, in qua factum est vinum de aqua. Istae sunt emissiones hujus hydriae. »Emissiones tuae paradisus [5 1Kb] .« Primo ergo videamus aquam, scilicet gratiae emissionem. »Fons, [Col. 0498B] ait, egrediebatur de paradiso qui divisus est in quatuor flumina [6 1Kb] .« Primus est Nilus qui dicitur Gehon, id est terrenus; secundus, Ganges, id est Phison, qui dicitur oris hiatus; tertius, Tigris, propter illius animalis velocitatem; quartus, Euphrates, qui dicitur bona fructificatio. Haec est gratia quadrifaria quae de paradiso, scilicet de ventre Virginis manat hydria. Primus ergo fluvius est gratia corporalis conversationis; secundus est gratia interpretationis scientiae litteralis; tertius est gratia qua remittitur velociter culpa tam actualis quam criminalis; quartus est gratia qua crescit fructus virtutum spiritualis. Ad primam, scilicet corporalis conversationis invitabat Petrus dicens: »Conversationem [Col. 0498C] nostram habentes bonam inter gentes [7 1Kb] .« Unde Paulus: »Castigo corpus meum et in servitutem redigo, ne forte cum aliis praedicaverim, ipse reprobus efficiar [8 1Kb] .« Unde: »Gratia Dei sum id quod sum [9 1Kb] .« Secundam contulerat apostolis Spiritus sanctus, quando dedit eis spiritum sapientiae et intellectus, etc., item, ut scirent omnia genera linguarum. Inde: »Loquebantur variis linguis apostoli magnalia Dei [10 1Kb] .« Per Tigrim qui velox est tertia gratia designatur, scilicet velocitas remissionis. An velox fuit haec gratia Mariae Magdalenae ad pedes Domini recumbentis? An velox fuit Petro post negationem lacrymanti? An velox fuit latroni in cruce pendenti? Et tam velocis gratiae omnes signum acceperunt. Nam post resurrectionem prima Mariae [Col. 0498D] facta est apparitio [11 1Kb] . Petrus vocatus est in Galilaeam [12 1Kb] , nomine proprio. Latroni dictum est: »Hodie mecum eris in paradiso [13 1Kb] .« Ecce quanta velocitas hujus fluminis gratiae. Quartus Euphrates, qui dicitur bona fructificatio ab eu, quod est bonum, et fructu. Hic fructus moraliter est triplex: Est enim fructus justitiae, fructus patientiae, fructus sapientiae. Primus crescit in religione, secundus in tribulatione, tertius in coelesti conversatione. Primus habetur in circumspectionis assiduitate, secundus in laboris difficultate, tertius in multa dulcedinis [Col. 0499A] suavitate. De primo dicitur: »Fructus autem justitiae in pace seminatur [14 1Kb] .« Item: »Fructus autem justitiae charitas, pax, patientia [15 1Kb] .« De secundo in Evangelio dicitur: »Semen quod cecidit super terram bonam: hi sunt qui audiunt verbum in corde bono et optimo, fructum referunt in patientia [16 1Kb] .« De tertio: »Beatus vir qui in sapientia morabitur: et qui in justitia meditabitur, et in sensu cogitabit circumspectionem Dei,« et concludit: »ne aliquando desinet facere fructum [17 1Kb] .« Ad hos tres fructus sponsa invitabat sponsum.

Ad primum sic: Veniat dilectus in hortum suum, et comedat fructus pomorum suorum. De secundo dixit: »Ascendam in palmam, et apprehendam fructus ejus [18_19 1Kb] .« Haec palma est crux [Col. 0499B] Salvatoris, quam ascendit qui tribulationibus se exponit. Cujus fructum apprehendit, dum triumphando de hoste patientiam acquirit. Pro tertio: »Sub umbra illius quam desideravi sedi, et fructus ejus dulcis gutturi meo [20 1Kb] .« De eo qui acquirit fructum sapientiae dicitur: »Aqua sapientiae potabit illum [21 1Kb] .« De patiente dicitur: »Et firmabitur in illo« per gratiam, »et non flectetur [22 1Kb] ,« per adversitatis vehementiam. De fructu justitiae sequitur: »Et continebit illum,« ne sensus suos exponat ad mundanarum rerum evagationem: »et non confundetur [23 1Kb] « judicio, ubi redditurus est de factis propriis rationem [24 1Kb] . Ecce quatuor flumina paradisi, quae exeunt de hydria Rebeccae, scilicet de utero nostrae Virginis. O felix aqua quae dat corpori [Col. 0499C] operandi facultatem! In corde scientiam, in lingua veritatem, a peccato puritatem, fructuum spiritualium ubertatem. O beata Virgo, da mihi aquam de hydria tua, ut bibam, et sciam quia tu es illa quam praeparavit Dominus Filio Domini mei. Haec est emissio aquae. Est et alia emissio panis, scilicet factus de farinula quae erat in hydria Sareptanae mulieris. Notandum quod mulier dicitur Sunamitis, scilicet misera vel coccinea; dicitur Sareptana, id est succensio; Maria dicitur misera, quia in ea Christus nostram assumpsit miseriam: coccinum rubei coloris est. Ipsa quoque dicitur coccinea, quia de ea sanguis assumptus est, qui nostram lavit spurcitiam. Dicitur et succensa, quia [Col. 0499D] in ea coctus est panis, qui nostram refecit indigentiam. Primum, ne sub tali solatio abundantiori absorberemur tristitia [25 1Kb] ; secundum ut pro lepra peccati ejecti de paradiso cum Maria sorore Mosi revertamur in castra [26 1Kb] ; tertium ne deficiamus in via. Primum fuit opus dignationis, 103 secundum compassionis, tertium dilectionis. De primo: »O admirabile commercium, Creator generis humani [27 1Kb] ,« etc. De secundo Paulus: »Non enim habemus pontificem qui non possit compati infirmitatibus nostris [28 1Kb] .« De tertio: »Manna de coelo dedit [Col. 0500A] eis, omne delectamentum suavitatis habens [29 1Kb] .« Ipse factus est nobis sacrificium de simila.

Sed triplex sacrificium. Sacrificium de clibano, sacrificium de sartagine, sacrificium de craticula. De clibano fuit, quia coctus et formatus Virginis utero; de sartagine, quia contra diabolum opposuit se murum pro genere humano; de craticula, quia in cruce assatus fuit pro toto mundo. Primum ut nos sibi conformaret, secundum ut nos protegeret, tertium ut nos redimeret. De primo: »Quos praescivit praedestinavit conformes fieri imaginis Filii sui [30 1Kb] .« De secundo: »Protexisti me a conventu malignantium, a multitudine operantium iniquitatem [31 1Kb] .« De tertio: »Christus nos redemit de maledicto legis, quia maledictus omnis qui pendet in [Col. 0500B] ligno [32 1Kb] .« Panis ergo iste factus est de farinula sumpta de hydria nostrae Virginis. Panis, inquam, subcinericius, non ille tamen qui non reversatur, parvulus fuit per humilitatem, subcinericius, quia super se portavit nostram iniquitatem; reversatus, quia nostram deposuit iniquitatem, et suam et nostram infirmitatem. Audi parvulum: »Puer natus est nobis, et filius datus est nobis [33 1Kb] .« Et subcinericium. »Vere languores nostros ipse tulit, et onera nostra ipse portavit [34 1Kb] .« Et reversatum: »Christus resurgens ex mortuis, jam non moritur [35 1Kb] .« Ipse quoque fuit versatus, conversatus, reversatus. Versatus in Virginis utero, conversatus in mundo, reversatus in mortis articulo. De primo:

Vexilla virtutum micant,
[Col. 0500C] Versatur in templo Deus [36 1Kb] .
De secundo: »Post hoc in terris visus est et cum hominibus conversatus est [37 1Kb] .« De tertio:

Tremunt videntes angeli
Versa vice mortalium [38 1Kb] .
Haec est hydria quae affert saturitatem. Sequitur hydria quae dat immortalitatem: haec est illa multiplex hydria, in qua mutatur aqua in vinum. Sed dicuntur sex propter perfectionem, quia »occurremus omnes in virum perfectum et mensuram aetatis plenitudinis Christi [39 1Kb] .«---»Implete hydrias aqua,« ait [40 1Kb] , ac si diceret: In hydria mea a filio meo assumpta est humana miseria, quae postmodum mutabitur in gloriam. Consideremus ergo defectum [Col. 0500D] aquae qua genus est infectum, vini de aqua facti perfectum. In primo fuit a paradiso hominis ejectio, in secundo culpae et laboris corruptio, in tertio generis humani reparatio. De primo, »Tulit Eva et comedit [41 1Kb] ,« de secundo, »In dolore paries filios tuos [42 1Kb] ,« de tertio ait: »Et haurite nunc et ferte architriclino [43 1Kb] .« Haec est immortalitas de hydria Mariae. Ergo de hydria Rebeccae rigamini, ministri, de hydria mulieris Sareptanae comedite, amici, de hydria nuptiarum inebriamini, charissimi. Primum ut invitetis alios ad dona gratiae, secundum ut [Col. 0501A] firmi sitis in virtute patientiae, tertium ut exsultetis de adeptione gloriae. In primo dicite: »Qui sitit veniat et bibat, et de ventre ejus fluent aquae vivae [44 1Kb] .« In secundo: »Panem nostrum quotidianum da nobis hodie [45 1Kb] ,« ut panis cor hominis confirmet [46 1Kb] , qui de coelo descendit, dat vitam mundo [47 1Kb] . In tertio: Qui »inebriabuntur ab ubertate domus Dei [48 1Kb] ,« dicant: »Introduxit me rex in cellam vinariam, ordinavit in me charitatem [49 1Kb] .« Unde sequitur:


Comedite, amici, bibite et inebriamini, charissimi.

[CARD.] Christus bene refectus in horto suo, omnes amicos suos ad hujus horti refectionem invitat. Videri siquidem poterat, quod Dominus sibi soli appropriasset omnia, quae delectare poterant in hoc horto, cum pronomen appropriationem significans, [Col. 0501B] singulis adjecisset, dicendo, myrram meam, favum meum, vinum meum, et sic de caeteris. Sed, licet ipse quasdam habet delicias speciales in Virgine, utpote qui ejus praerogativas novit, quas mens nostra non capit, nihilominus tamen unusquisque nostrum secundum mensuram gratiae quam accepit a Domino, invenit in beata Virgine quid comedat, et quid bibat, invenit unde pascatur et confirmetur in bonum, invenit unde inebriari valeat, ut quae prius in mundo dilexerat, jam de caetero et memoriam non reducat. Dicit ergo: O amici, comedite et delectamini in fructibus hujus horti, bibite et inebriamini de vino illius vineae, quam peperit illa vitis quae dicit: »Ego quasi vitis fructificavi suavitatem odoris [50_51 1Kb] .« Sequitur ex voce matris:


[Col. 0501C] Ego dormio et cor meum vigilat.

[THO.] Ac si dicat Ecclesia: Cessantibus ad tempus persecutionum fabris, aliquantulum etiam in praesenti vita, requiem in Domino coepi habere, et toto desiderio ad eam requiem quae nescit finem, vigilare non cesso. Et cor meum vigilat, quia quo liberius vaco ab incursibus exterius, eo altius intus video: »Quoniam ipse est Dominus [52 1Kb] .« Quatuor sunt vigiliae. Prima est nocturna, secunda matutina, tertia meridiana, quarta vespertina. De prima: »Quarta vigilia noctis venit Dominus ad discipulos ambulans super mare [53 1Kb] . De secunda: »Qui mane vigilaverint ad me, invenient me [54 1Kb] .« De tertia: »Deus, Deus meus, ad te de luce vigilo [55 1Kb] .« [Col. 0501D] In quarto: »Immolavit Abraham vaccam triennem, arietem, et capram [56 1Kb] .« Prima est contritionis, secunda confessionis, tertia ad custodiendam virtutem, quarta contra tentationem. Prima ad medelam, secunda ad sequelam, tertia ad cautelam, quarta ad tutelam. Prima ad medelam, ut per contritionem peccatum sanetur; secunda ad sequelam, ut propositum contritionis confessio prosequatur; tertia ad cautelam qua virtus custodiatur; quarta ad tutelam ut contra tentationem conscientia defendatur. Unde de prima, vigilo, id est vitiorum [Col. 0502A] gibbos lustro; de secunda, vigilo, id est vitam gyro luce oculi; de tertia, vigilo, id est vigeo luce oculi; de quarta, vigilo, id est viae gyro loca. De prima: »Consurge in nocte in principio vigiliarum tuarum;« in secunda: »Effunde sicut aquam cor tuum ante conspectum Domini Dei tui;« in tertia: »Manus tuas leva ad eum;« in quarta: »Miserebitur tui [57 1Kb] .« De prima, scilicet vigilia nocturna dicitur: »Erant pastores in regione, etc., custodientes vigilias noctis super gregem suum [58 1Kb] .« Et: »Quarta vigilia noctis venit Jesus ad discipulos suos ambulans super aquas [59 1Kb] .« Nox est quandiu homo est in peccato. Sed nox quatuor habet vigilias: prima, quando homo rememorat peccatum suum; secunda, quando dolet fecisse; tertia, quando odit [Col. 0502B] peccatum; quarta, quando abominatur peccatum. In hac venit Dominus ambulans super aquas, ut sanet: »Qui sanat contritos corde [60 1Kb] ,« hoc enim fit ad medelam: in hac consurgendum est a peccato. Secunda vigilia est matutina, in qua circa confessionem vigilamus, quia cum ipsa confessione oritur in nobis quaedam claritas conscientiae quasi quaedam matutina lux. Unde Sapientia: »Qui mane vigilaverint ad me, invenient me [61 1Kb] .«

Notandum quod in prima cor nostrum confunditur, in secunda effunditur, in tertia diffunditur, in quarta infunditur. Confunditur pudore, effunditur confessione, diffunditur praedicatione, infunditur spirituali consolatione. Jubetur effundi sicut aqua. [Col. 0502C] Alii effundunt sicut oleum, alii sicut mel, alii sicut vinum, alii sicut lac, alii sicut aquam. Cum effunditur oleum, semper de substantia ejus in vase remanet ob pinguedinem ejus. Hi sunt qui peccata sua partim confitentur, partim abscondunt. Sicut mel effundunt, qui omnia confitentur sed delectationes retinent, sicut vas mellis. Sicut vinum effundunt qui odorem retinent, sicut vas vini, hoc est, quando libenter audiunt retractari ea quae incitant ad peccandum. Sicut lac effundunt qui colorem peccati retinent, sicut vas candorem lactis hoc est quando delectationes mundi libenter aspiciunt. Tertia vigilia est meridiana ad custodiam virtutum, hanc non observavit Isboseth, dormiens meridie cum muliere quam fecit ostiariam, id est spiritus carnem, [Col. 0502D] quae cum male vigilasset, latrones abstulerunt caput ejus [62 1Kb] . Hoc fit ad cautelam, ne diabolus subripiat aliquid de bonis nostris. Unde: »Sobrii estote et vigilate, quia adversarius vester diabolus tanquam leo rugiens circuit, quaerens quem devoret [63 1Kb] .«

Sed quia »nisi Dominus custodierit civitatem, frustra vigilat qui custodit eam [64 1Kb] ,«---»leva ad eum manus tuas [65 1Kb] . Levandae sunt manus in sacrificii oblatione, sicut Christus in cruce. »Elevatio manuum mearum sacrificium vespertinum [66 1Kb] .« Levandae sunt in oratione. »Volo, ait Apostolus, viros in omni loco [Col. 0503A] orare, puras manus levantes, sicut Christus orando [67 1Kb] .« Levandae sunt et in eleemosynae largitione. »Levemus, ait, corda nostra in manibus ad Deum [67* 1Kb] ,« cor ad diligendum, manus ad porrigendum, linguam ad corrigendum. Sic Christus elevatis manibus »ferebatur in coelum [68 1Kb] ,« facturus eleemosynam donando nobis Spiritum sanctum. Quarta vigilia est vespertina, scilicet contra tentationes. Unde Dominus, »Vigilate et orate, ut non intretis in tentationem [68* 1Kb] .«---»Si sciret, inquit, paterfamilias, qua hora fur veniret, vigilaret utique et non sineret perfodi domum suam [69 1Kb] .« Hac vigilabat Abraham [70 1Kb] quando immolabat arietem, id est superbiam, et capram, id est luxuriam, et vaccam, id est carnis pigritiam. »Et cum occubuisset sol,« id est Christus de corde [Col. 0503B] per vehementiam tentationis, »horror magnus invasit eum [71 1Kb] ,« quia vidit clibanum fumantem, id est infernum, et lampadem fulgentem, id est claritatem beatorum ad fugam tentationum. Ut autem a capite revolvamus, dormitionem non attendo nisi temporalis sollicitudinis oblivionem; vigiliam vero, coelestium contemplationem. In dormitione enim elongatur memoria, et fugit a saeculi actibus. In vigilia vero cordis solitudinem nutrit, ut liberius intendat coelestibus. Inde David: »Ecce elongavi fugiens et mansi in solitudine [72 1Kb] .« Considerantibus nobis fugam qua Joannes Baptista, ut in uno capiamus exemplum, a saeculi actibus se fecit alienum; elongationem qua ad nihilum deduxit blandimenta spiritualium plantasmatum; solitudinem qua [Col. 0503C] soli Deo suum studuit placere obsequium, in propositione nostra cujuslibet sancti conversatio coelestis quasi in speculo coruscabit. An non fuga a saeculi actibus fecit alienum? cum

Antra deserti teneris sub annis,
Civium turmas fugiens, petivit,
Ne levi saltem maculare vitam
   Famine posset.
Non elongatione spirituali phantasmata doce at elidere, cum locustas, id est superbiam comedens, consumebat mel sylvestre [73 1Kb] , scilicet amaritudo passionum ei dulcescebat? An soli Deo placere studebat, qui soli in ventre matris exsultabat [74 1Kb] ? Unde si imitatores ejus esse cupimus, sciamus quod fuga est, a saecularium habitatione personam suam substrahere. [Col. 0503D] Elongatio, in corde vitia oblivioni tradere; solitudo, soli Deo curam impendere.

A fuga igitur inchoantes, sciant quod sunt puidam qui fugiunt peccata, quidam imminens periculum, quidam viam salutis, eo quod sit iter asperum, quidam mundi hujus exsilium. Primi causa habendae puritatis, secundi intentione dispensativae utilitatis, tertii vitio pusillanimitatis, quarti aviditate aeternae felicitatis. Primo dicitur: »Fugite fornicationem [75 1Kb] ,« non solum carnis, sed et spiritus. Et propheta: »Egredimini de Babylone, et fugite [Col. 0504A] a Chaldaeis [76 1Kb] .« Item: »Fugite de medio Babylonis [77 1Kb] .« Non dixit de principio nec de fine, sed de medio. Principium Babylonis est suggestio, medium deliberatio, delectatio, finis operatio. Nemo potest, facere ne tentetur: ubi non est suggestio, non est pugna. Ubi non est pugna, non est corona. Nec dicit, de fine Babylonis, quia qui cecidit in opus, jam vulneratus est. Ideo fugere jam non potest, manibus ferri potest. Fugite delectationem, et non nocebit suggestio, nec sequatur operatio et resalvate animas vestras. Salvatae fuerunt in baptismo, sed ite um perditae per peccatum. Nunc resalvamus per gratiam et poenitentiae laborem. Inde dictum est ad Abraham: »Egredere de terra tua et de cognatione tua et de domo patris tui [78 1Kb] .« De terra, id [Col. 0504B] est de concupiscentia carnali, de cogitatione tua, de delectatione vitiorum, de domo patris tui, scilicet de mundo qui fuit possessio diaboli. Unde: »Vos de patre diabolo estis [79 1Kb] .« Vel Adam qui ejectus a paradiso, domum habuit in 104 mundo. Vos ergo, ait propheta, »qui habitatis terram austri, occurrite cum panibus fugienti [80 1Kb] .« Peccatum fugit Joseph qui, relicto pallio in manu dominae, nudus effugit [81 1Kb] .« Sic ergo fugiendo peccatum, fugit infernum. Secundi fugiunt ex dispensatione imminens periculum; inde Dominus: »Si vos persecuti fuerint in unam civitatem, fugite in aliam [82 1Kb] .« Unde est quod Paulus »dimissus in sporta per murum [83 1Kb] ,« ut se ad utilitatem fratrum reservaret. Inde idem: »Coarctor ex duobus: manere enim in carne propter vos bonum [Col. 0504C] est, sed dissolvi et esse cum Christo, multo magis melius [84 1Kb] ;« inde Christus fugit in Aegyptum [85 1Kb] , quia nondum venerat hora ejus. Tertii fugiunt viam salutis, quia aspera est; inde David: »Quo ibo a spiritu tuo et quo a facie tua fugiam? Si ascendero in coelum, tu illic es; si descendero ad infernum, ades [86 1Kb] .« Et poeta [87 1Kb] :

Quo fugis, Enchelide, quascunque accesseris oras,
   Sub Jove semper eris.
Ut corpus redimas, ferrum patieris et ignes:
Ut valeas animo, quidquam tolerare negabis?
Et Horatius [88 1Kb] :

Ut jugulent homines surgunt de nocte latrones;
Ut teipsum serves non expergisceris?
[Col. 0504D] Talis erat Jonas cum diceret: »A facie Dei coeli ego fugio [89 1Kb] .« Sed ne consideretis quia in mari projectus, a ceto absorptus portum est adeptus. Miraculum est et ideo trahendum est ad consequentiam. Et Joannes evangelista, »rejecta sindone nudus aufugit [90 1Kb] .« Fugiant ergo qui oderunt Deum a facie ejus [91 1Kb] . Ait David: »Periit fuga a me, et non erit qui requirat animam meam [92 1Kb] .«---»Videte, ait, ne fiat fuga vestra hieme vel Sabbato [93 1Kb] .« Hieme quando dicitur: »Ite, maledicti, in ignem aeternum [94 1Kb] .« Sabbato cum dicitur: »Venite, benedicti [Col. 0505A] Patris mei [95 1Kb] .« Ait propheta: »Domine, qui te derelinquunt, confundantur, recedentes a te, scribentur in terra [96 1Kb] .« Quarti fugiunt mundi miseriam: non vellent forsitan exspoliari sed supervestiri, ut absorberetur quod mortale est a vita, ait Apostolus [97 1Kb] . Sed qui vult mundum fugere oportet eum divitias relinquere, ut in Apologo [98 1Kb] :

Forte per angustam tenuis vulpecula rimam
Repserat in cumeram frumenti; pastaque, rursus
Ire foras pleno tendebat corpore: cernens
Hanc mustela procul: Si vis, ait, effugere istinc,
Macra cavum repetes arctum quem macra subisti.
Inde Apostolus: »Nihil intulimus in hunc mundum, sed et certum est quia nil auferre possumus [99 1Kb] .« Et ut perfecte mundum fugiamus, consulamus Joannem evangelistam: »Audivi, ait, vocem unius [Col. 0505B] aquilae volantis per medium coeli clamantis magna voce: Vae, vae, vae habitantibus in terra [100 1Kb] !«

Primum vae propter culpam, secundum propter temporalem miseriam, tertium propter inferni poenam. Ut igitur haec tria fugiamus, oportet nos cum animalibus Ezechielis pennatos esse: »Et facies eorum et pennae eorum extentae desuper erant [1 1Kb] .« Mundi miseriam fugit Elias raptus igneo curru [2 1Kb] , et ipse Christus ascendens in coelum. Inde sponsa: »Fuge, dilecte mi, assimila te capreae hinnuloque cervorum super montes aromatum [3 1Kb] .« Haec de fuga. Sequitur de elongatione. Notandum autem quod quidam nec fugiunt nec elongant, quidam fugiunt nec elongant, quidam elongant nec fugiunt, quidam elongant et fugiunt, ut jam dictum est. [Col. 0505C] Primi ergo nec elongant nec fugiunt, quia infixi sunt in limo profundi hujus saeculi [4 1Kb] . Unde propheta: »Fertilis fuit Moab ab adolescentia sua, et in faecibus suis requievit: nec est transfusus de vase in vas: et in transmigrationem non abiit; ideo permansit gustus ejus in eo, et odor ejus non est immutatus [5 1Kb] .« Isti sunt quasi Sodomitae praedicantes peccata sua. »Hi ducunt in bonis dies suos, et in puncto ad inferna descendunt [6 1Kb] .« Secundi fugiunt, sed elongant: hi sunt qui ad religionem corpore fugiunt, sed in corde floret saeculum; inde Dominus: »Hic populus labiis me honorat, cor autem eorum longe est a me [7 1Kb] .« In istis enim inveniuntur quae tribus Dan invenit in domo Michae, scilicet Seraphin [Col. 0505D] sculptile atque conflatile [8 1Kb] . Sed de his praedictum est in hoc opere: »Isti sunt, ait Dominus, qui veniunt ad vos in vestimentis ovium, intrinsecus autem sunt lupi rapaces [9 1Kb] ;« inde propheta: »Projiciet homo idola quae fecit, ut adoraret talpas et vespertiliones [10 1Kb] .« Haec sunt duo genera vitiorum in religione: caecus amor terrenorum, et caeca ambitio dignitatum. Prima est talpa, quae ad lucem non venit sed sub terra semper habitat; secunda vespertilio, quae ad lucem fugiens nocte volat. Hi sunt filii Israel qui vadunt per desertum, et corde in [Col. 0506A] Aegyptum revertuntur quam fugiunt [11 1Kb] . Isti sunt Bel, deus Acharon, exterius aureus, intus luteus [12 1Kb] . Tertii elongant sed non fugiunt; eorum enim corporalis conversatio in mundo est, spiritus vero conversatur in coelo. Isti sustinent in mundo perversorum opprobria, sed suscipiunt de coelo angelorum solatia. Item de his dicitur: »Sicut lilium inter spinas, sic amica mea inter filias [13 1Kb] .« Isti sunt sicut templum Salomonis intus aureum et exterius lapideum. Istis dicit Apostolus: »Sitis sine reprehensione in medio nationis pravae et perversae, inter quos lucetis tanquam luminaria in mundo [14 1Kb] .« Quarti sunt qui elongant spiritu et fugiunt corpore habitationes hominum dicentes: Ego dormio et cor meum vigilat. Item: »Cor meum et caro mea exultaverunt [Col. 0506B] in Deum vivum [15 1Kb] .« Quare? Quia: »Passer invenit sibi domum, et turtur nidum ubi ponat pullos suos [16 1Kb] .« Et sponsus: »Ne suscitetis atque evigilare eam faciatis, donec ipsa velit [17 1Kb] .« Vigilabat Joannes cum dixit: »Ecce Agnus Dei, ecce qui tollit peccata mundi [18 1Kb] .« Et cum in baptismo tota Trinitas ei radiavit. Sequitur: »Et mansi in solitudine [19 1Kb] .« Parum enim prodest esse in solitudine, si non perseveretur in ea.

Est autem triplex solitudo: solitudo localis, solitudo bona et spiritualis, solitudo singularis. Prima pertinet ad sensuum castigationem, secunda ad coelestium speculationem, tertia ad propriae voluntatis obstinationem. De prima: »In solitudinibus errantes et in speluncis, et in cavernis terrae [20 1Kb] ,« [Col. 0506C] de secunda: »Vigilavi et factus sum sicut passer solitarius in tecto [21 1Kb] .« Iste sic sabbatizat ubi nec exteriores sensus qui percipiunt, ad cor transmittat, nec interiores cogitationes per fenestras sensuum emittat. Inde apud Jeremiam, sicut jam dictum est: »Nolite portare pondera in die Sabbati, neque inferatis ea per portas Jerusalem, et nolite ejicere de charitate, etc., in die Sabbati [22 1Kb] .« Hoc Sabbatum vel solitudinem bene agebat Joannes, cum venturum Christum cognosceret, digito demonstraret, cum in Jordane baptizaret. Cognoscebat praeco judicem, demonstrabat lucerna lucem, baptizabat miles regem. Judicem, quem praedicabat, lucem, qua Christum accendebat, Regem, cui militabat. [Col. 0506D] In tali dormitione dat Dominus tempora et vitae consolationem, angelicam incitationem, suam demonstrat exultationem. Primum ad temporalis vitae sustentamentum, secundum ad spiritus blandimentum, tertium ad infusae beatitudinis argumentum. De primo: »Dormivit Elias, et evigilans invenit panem et aquam [23 1Kb] ;« pro secundo: »Vidit Jacob angelos ascendentes et descendentes [24 1Kb] ;« pro tertio: »Joseph vidit manipulos fratrum suorum suos adorantes [25 1Kb] .«


Aperi mihi, soror mea, amica mea, columba mea, immaculata mea.

[Col. 0507A] [THO.] Pulsat dilectus ad ostium nostrum, cum nos Dominus ad perfectum virtutum excitat, cum de acquirendis regni promissis gaudiis admonet. »Ecce sto, inquit, ad ostium, et pulso. Si quis aperuerit mihi, intrabo ad illum et coenabo cum illo [26 1Kb] .« Duobus modis Domino pulsanti aperimus: cum vel cor nostrum ad suscipiendum incrementum amoris ejus quem non habemus, pandimus, vel cum praedicando ad suscipiendum timorem vel amorem Dei et proximi cor aperimus. Tertio pulsat Dominus cum nos de hac vita exire admonet. Soror, inquit, mea, quia regni mei cohaeres facta; amica mea, quia jugum servitutis egressa, arcanorum meorum conscia facta es; columba mea, quia spiritus mei dono illustrata, immaculata mea, quia secreta a negotiosis [Col. 0507B] actibus divinis es sublata aspectibus. Merito igitur postulat aperiri quod nobis prius aperuit. Quatuor enim Christi legimus apertiones: prima facta est super eum, secunda ab eo, tertia in eo, quarta per eum. In prima, »coeli aperti super eum [27 1Kb] .« In secunda quando docens turbas, aperuit os suum [28 1Kb] . In tertia unus de militibus latus ejus aperuit [29 1Kb] . In quarta »discipulis suis aperuit sensum, ut intelligerent Scripturas [30 1Kb] .« Quando aperuit os suum sponsa facta est immaculata, quia erudivit eam ad confessionem. Quando aperuit sensum, facta est columba, ut in sensibus haberet simplicitatem. Quando apertum est latus, facta est soror, quia tunc eam fecit aeternae gloriae cohaeredem. Quando aperti sunt coeli, fecit eam amicam, quia coelestium secretorum [Col. 0507C] participem. Immaculata dilecti est quae gaudet de peccati ablutione. Columba est, quae omnia bona fecit simplicitate. Prima non habet maculam, secunda non habet rugam. Amica est quae omnia facit ferventi amore. Hinc dicitur: »Omnia nostra in charitate fiant [31 1Kb] .« Soror est, quae Christum imitatur, se conformando illi in passionibus carnis assumptae, audiens illud Apostoli: »Quos praescivit praedestinavit conformes fieri imaginis Filii sui [32 1Kb] .« Immaculata aperit, suscipiens dilectum ad scientiae puritatem. Columba, ad cordis tranquillitatem. Amica, ad amoris suavitatem. Soror ad gratiarum actionem. Primae dicit adveniens: »Tota pulchra es, amica mea, et macula non est in te [33 1Kb] ,« secundae dicitur: »Hic [Col. 0507D] est vere Israelita, in quo dolus non est [34 1Kb] ,« tertiae dicit: »Dilexisti justitiam, et odisti iniquitatem, propterea unxit te Deus [35 1Kb] ,« quartae dicit, »Facta est quasi navis institoris de longe portans panem suum [36 1Kb] .«

Auctore Deo, quater aperitur conscientia nostra: primo aperitur presbytero, secundo proximo, tertio Deo, quarto Deo et homini et angelo. Primo in confessione, secundo in attrectatione, tertio in gratiarum actione, quarto in judicio in reddenda ratione. Prima apertio purificat, secunda aedificat, tertia gratificat, quarta examinat. In prima clavis David [Col. 0508A] clauditur abstinendo, et nemo aperit sine Dei placito [37 1Kb] . Aperit per gratiam, et nemo claudit contra ejus benevolentiam. De secundo: »Aperiat Dominus cor nostrum in lege sua et in praeceptis suis [38 1Kb] .« De tertia dicitur quod »Daniel ter in die flectebat genua, apertis fenestris, contra Hierusalem [38* 1Kb] .« De quarto: »Libri aperti sunt, judicium sedit [39 1Kb] .« Libri, id est conscientiae. Audi primam: »Peccavi super numerum arenae maris, et non sum dignus videre altitudinem coeli.« Audi secundam: »Nihil mihi conscius sum [40 1Kb] ,« et idem: »Credo quod ego Spiritum Dei habeam [41 1Kb] .« Audi tertiam: »Tu scis, Domine, ait Ezechias, quomodo recte ambulaverim et fecerim quod bonum est in conspectu tuo [42 1Kb] .« Audi quartam. »Nolite ante tempus [Col. 0508B] judicare, ait Apostolus, quoadusque veniat Dominus, qui illuminabit abscondita tenebrarum, et manifestabit conscientias cordium [43 1Kb] .« Hae sunt quatuor portae in aedificio Ezechieli monstrato. Prima est quoad occidentem: per eam non est monstratus ingressus, quia peccatum egreditur per eam, non ingreditur. Secunda est ad aquilonem, a quo est omne malum: per eam ingreditur conscientia tua ad cor proximi, quae est ad aquilonem. Tertia est ad austrum: per quam ingrederis dum ferventer Deo de collatis tibi beneficiis gratias agis. Quarta est ad orientem: per eam erit ingressus, quando omnium conscientiae aperientur. Aliquando Deus dicitur aperire cor nostrum, aliquando nos aperimus. Inde est quod ostium arcae Deus aperuit, [Col. 0508C] Noe vero fenestram quando voluit [44 1Kb] . Ostium designat egressum de arca id est de corde per operationem; fenestra egressum per cogitationem. Ostium deorsum, fenestra sursum. Ostium deorsum, quia operatio ad corpus; fenestra sursum, quia cogitatio ad animam pertinet. Unde, per fenestram aves, per ostium bestiae et homines exierunt. Quatuor modis de ostio eximus, per actionem. Actiones namque quaedam sunt carnales, quae ad usum corporis pertinent; aliae sunt spirituales, quae pertinent ad instructionem mentis. Ad utrasque boni et mali exeunt. Qui egrediuntur ad terrenas actiones, ad explendam voluptatem, immunda animalia sunt quae egrediuntur de arca. Qui ad usum necessitatis [Col. 0508D] ea tractant, munda sunt animalia. Qui vero ecclesiasticum regimen, quod est actio spiritualis, agendum suscipiunt, et a secreto mentis non ex ambitione, sed ex obedientia egrediuntur, similes sunt Noe. Qui vero propter gloriam propriam hoc faciunt, similes sunt Cain.

Item quatuor modis aperimus cor nostrum ad contemplationem: primo quando consideramus omnem creaturam quid sit ex se, et invenimus omnia vanitatem, quia sicut venit ad esse de nihilo, ita, quantum in se est, ostendit quod ad nihilum tendit. Secundus modus est quando consideramus quid sit [Col. 0509A] eadem creatura ex dono Creatoris et videmus in ea divinae rationis similitudinem; dum quae ex se est mutabilis: ex dono Dei est, ut non penitus annihiletur. Tertius modus est quando consideramus quomodo Deus utatur ministerio creaturarum, ad implenda judicia sua sive in misericordia 105, sive in judicio. In hoc genere audimus omnem creaturam tribus vocibus nobis loquentem: Prima dicit, accipe; secunda, redde; tertia fuge. Accipe beneficium, redde debitum, fuge supplicium. Prima est famulantis, secunda admonentis, tertia comminantis. Quartus modus est, quando inspicimus creaturas secundum quod homo his uti potest, ad explendam carnalis concupiscentiae voluptatem, nec in eis cogitamus infirmitatis subsidium, sed libidinis oblectamentum. [Col. 0509B] Qui sic exeunt, similes sunt corvo, qui reversus non est [45 1Kb] . Reliqua tria pertinent ad exitum columbae [46 1Kb] . In hoc capitulo quatuor verba sponsi notanda sunt, soror, amica, columba, immaculata: Aperi, soror, quia »amator fratrum [47 1Kb] « venit ad te, amica mea, quia, »dilexisti justitiam, et odisti iniquitatem [48 1Kb] ,« in charitate perpetua dilexi te [49 1Kb] . Columba, aperi, quia in spiritu humilitatis et in animo contrito vixisti, Spiritus sanctus superveniet in te [50 1Kb] . Immaculata mea, ad te venit »Agnus Dei, qui tollit peccata mundi [51 1Kb] ;« quia »tota pulchra es, et macula non est in te [52 1Kb] .« Ergo beata anima, si celebrasti imperatam apertionem, ne vase vacuo diabolus locum occupet per venenosam suggestionem, [Col. 0509C] pete ab eo qui apertionem imperavit sancti Spiritus infusionem dicens:

»Veni, sancte Spiritus, reple tuorum corda fidelium, et tui amoris in eis ignem accende [53 1Kb] .« Ad hanc petitionem pluit tibi manna de coelo, scilicet gratia Spiritus sancti, quae Filius promisit, Pater emisit, ipse Spiritus remisit. Promisit mundo, emisit de coelo, remisit culpam peccatis obligato. Audi promissum Filii: »Nisi ego abiero, Paracletus non veniet ad vos. Cum assumptus fuero [54 1Kb] ,« etc. Pater emisit: »Si enim vos, cum sitis mali, nostis data bona dare filiis vestris, quanto magis Pater dabit spiritum bonum [55 1Kb] « timentibus se, vel petentibus se. Audi Spiritum: »Accipite Spiritum sanctum: quorum remiseritis peccata remittentur eis [56 1Kb] .« Non solum [Col. 0509D] venit enim peccatores justificare, pauperes locupletare, diligenter, vehementer accendere. Inde primi clamant: »Veni, sancte Spiritus;« secundi, »reple tuorum corda fidelium;« tertii, »et tui amoris in eis ignem accende.« Pro his tribus invenimus antiquos patres rogasse. Pro primo apud Ezechielem invenimus: »Veni, spiritus a quatuor ventis, et infla super interfectos istos, et reviviscant [57 1Kb] .« Pro secundo David: »Emitte spiritum tuum et creabuntur, et renovabis faciem terrae [58 1Kb] .« Pro tertios ponsa: »Surge, [Col. 0510A] aquilo, et veni, auster, et perfla hortum meum, et fluent aromata illius [59 1Kb] .« De primis dicitur: »Ossa arida, audite verbum Domini [60 1Kb] .«

Notandum quod ossa ista erant arida, erant disjuncta, erant dispersa. Arida, quia sine pinguedine devotionis. Disjuncta, quia sine affectu supernae religionis; dispersa, dissolutione tam operis quam cogitationis. De primo: »Dura cervice et incircumcisi cordibus et auribus, vos semper Spiritui sancto resistitis [61 1Kb] .« Dura cervice contra obedientiam; incircumcisi cordibus, propter superfluarum cogitationum spurcitiam; incircumcisi auribus, utpote stultitiae libenter praebentes audientiam. Audi disjuncta: »Qui non diligit, manet in morte [62 1Kb] .«---»Si mordetis invicem et comeditis, [Col. 0510B] videte ne ab invicem consumamini [63 1Kb] .« Sed audite illud: »Multitudinis credentium erat cor unum et anima una [64 1Kb] .« Item unus spiritus et una fides erat in eis. Apostolus ait: »Utinam absorbeantur qui nos conturbant [65 1Kb] !« Illi sunt ossa dispersa, qui semper sunt vagi et nunquam stabiles ita ut dicere possint: »Dissipata sunt ossa mea secus infernum [66 1Kb] .« Venit Spiritus sanctus aliquando ut arguat, aliquando ut erudiat, aliquando ut accendat: arguat mundum, erudiat ignarum, accendat tepidum. Mundum de peccato, de judicio et de justitia [67 1Kb] ;« ignarum, quae sit via, veritas et vita [68 1Kb] ; tepidum, ubi sit charitas subtilis, mobilis, acuta. Ergo si propter primum venerit ad vos, nolite resistere. Si propter secundum, [Col. 0510C] nolite exstinguere. De primo: »Dura cervice et incircumcisi cordibus et auribus, vos semper Spiritui sancto resistitis [69 1Kb] .« De secundo Apostolus: »Nolite contristare Spiritum sanctum Dei [70 1Kb] .« De tertio, idem: »Prophetias nolite spernere. Spiritum nolite exstinguere [71 1Kb] « Primo ergo venit ad arguendum mundum de peccato, quod fecit; de justitia, quam non tenuit; de judicio, quod timuit. De peccato, quia qui peccant in Spiritum sanctum, non remittetur eis in hoc saeculo nec in futuro [72 1Kb] . De justitia, quia »auferet se a cogitationibus quae sunt sine intellectu, et corripietur a superveniente iniquitate [73 1Kb] .« De judicio, quia judicabit de spiritu judicii et spiritu erroris. Sed forsan est aliquis magis sollicitus de crastino cibo quam de adventu Spiritus [Col. 0510D] sancti, ut compleantur caulae ovium, quam ut repleat corda fidelium, ut domum adversarii succendat quam ut sancti Spiritus ignem accendat. Spiritus vero sanctus non satiat ventrem, sed mentem, non affert corporales divitias, sed coelestes delicias; non quaerit de inimico ultionem, sed fraternam dilectionem. Sequitur.

Venit ad erudiendum quae sit veritas, via et vita [74 1Kb] . De veritate:« Cum assumptus fuero, mittam vobis Spiritum veritatis [75 1Kb] .« De via et vita: »Si [Col. 0511A] spiritu vivimus, spiritu et ambulemus.« Et animalia Ezechielis ubi erat impetus spiritus, illuc gradiebantur. »Cum ambularent animalia ambulabant pariter et rotae: quia spiritus vitae erat in rotis [76 1Kb] .« Procedit ergo spiritus offendens viam, qua fugiamus, qua gradiamur, qua perveniamus. Fugiamus peccatum, gradiamur nisi per incrementa virtutum. Perveniamus ad regnum. »Hi enim qui spiritu Dei aguntur, filii Dei sunt [77 1Kb] .« Sequamur ergo primam viam, dicentes cum Ezechiele: »Apprehendit me spiritus in cincinno capitis mei, et statuit me in templo Jerusalem, et vidi ibi abominationes quas faciunt filii Israel quae fugienda sunt [78 1Kb] .« Ecce via prima. De secunda qua proficiamus dicitur prophetae: »Egredere quia Dominus transit, spiritus grandis et [Col. 0511B] fortis subvertens et conterens saxa: sed non in spiritu Dominus [79 1Kb] .« Et Job: »Cum me praesente transiret spiritus, inhorruerunt pili carnis meae [80 1Kb] .« Id est propter peccata mea exhorrui a facie spiritus. De tertio: Assumpsit me et duxit me in montem excelsum, et ostendit mihi aedificium civitatis vergentis ad austrum [81 1Kb] .« Haec est via qua perveniemus ad regnum. Sequitur ut accendat charitatem quae est mobilis, subtilis, acuta. Mobilis, quia modo venit, modo recedit ab anima. Subtilis, ne percipiat tentatus daemonis phantasiam: acuta, unde »Spiritus sanctus procedens a throno, apostolorum pectora invisibili penetravit potentia [82 1Kb] . Hoc aedificium quatuor habet portas quae ostensae sunt [Col. 0511C] prophetae. Porta orientalis, porta australis, porta aquilonis, porta occidentalis. Per has quatuor veniunt quatuor venti. De quibus dicitur: »Veni, Spiritus a quatuor ventis, et infla super interfectos istos, et reviviscant [83 1Kb] .« Ab occidente ergo venit spiritus, timoris, ab aquilone consilii et fortitudinis, ab oriente scientiae, et intelligentiae a meridie pietatis et sapientiae. Ab occasu, ut qui cecidit per timorem Dei redeat; ab aquilone, ut tentatus contra fraudulenta consilia, contra violentas tentationes fortitudine praevaleat; ab oriente, ut scientia temporalia, intelligentia coelestia percipiat; a meridie ut per pietatem diligat, per sapientiam gustando quae sursum sunt sapiat. Audi primum ventum ab occidente, scilicet timorem: »Deum time, et mandata [Col. 0511D] ejus observa [84 1Kb] .« Quia qui timorem Domini dereliquerit, non potest justificari. Audi ventum ab aquilone, scilicet consilii et fortitudinis, ait Dominus: »Estote prudentes sicut serpentes et simplices sicut columbae [85 1Kb] .« Prudentes dicit propter consilium. Pro fortitudine ait: »Estote fortes in bello [86 1Kb] .« De tertio vento, id est scientia: »Beatus qui invenit sapientiam, et qui affluit prudentia [87 1Kb] .« De quarto vento, scilicet pietatis et sapientiae, dicitur:« Quae sursum sunt quaerite, quae sursum sunt sapite, non quae super terram [88 1Kb] .«

[Col. 0512A] De his ergo congrue dicitur: »Veni, Spiritus, a quatuor ventis et infla super interfectos istos et reviviscant.« Ossa ergo arida pinguescant per misericordiam, disjuncta conjungantur per supernam concordiam, dispersa revocentur per operum et cogitationum congruentiam. De primo: »Oleum de capite tuo non deficiat [89 1Kb] ,« et: »Impinguasti in oleo caput meum [90 1Kb] .« Illo, inquam, oleo quod infusum est vulnerato a latronibus [91 1Kb] . De secundo Apostolus: »Solliciti servare unitatem spiritus, in vinculo pacis [92 1Kb] :« ut sit »bonum et jucundum habitare fratres in unum [93 1Kb] .« De tertio dicitur: »Viam sapientiae monstrabo tibi. Ducam te per semitas aequitatis [94 1Kb] .« Ecce venit Spiritus sanctus a quatuor ventis et inflat super interfectos, et reviviscunt. [Col. 0512B] Multoties contingit ut impediatur ingressus Spiritus sancti. Nam contra quatuor istos ventos audimus occurrere aliquid impedimenti. Ait enim Joannes in Apocalypsi: »Vidi angelos stantes super quatuor angulos terrae, et tenebant quatuor ventos ne flarent [95 1Kb] ,« quos jam diximus. Contra ventum timoris opponit infidam sanctitatem; contra ventum consilii et fortitudinis, praecipitationem et pusillanimitatem; contra conscientiam et intelligentiam, ignorantiae caliginem; contra spiritum pietatis et sapientiae, taedium et Dei oblivionem. Ecce sancti Spiritus adventus. Sequitur:

»Reple corda tuorum fidelium.« Sunt qui gratia sancti Spiritus animam habent vacuam; sunt qui gratiam [Col. 0512C] habent exiguam. Sunt qui habent, sed non continuam. Primos implet, secundos supplet, tertios complet. Primos ne veniant in desertum, secundos ut laborent ad perfectum, tertios ut veniant ad perfectum. Primus ille est vulneratus a latronibus [96 1Kb] , qui cum non haberet oleum, tamen est ei infusum. His dicit Dominus: »Venite ad me, omnes qui laboratis et onerati estis, et ego vos reficiam [97 1Kb] .« Item: »Qui sitit, veniat et bibat [98 1Kb] ;« item: »Non accepistis spiritum servitutis iterum in timore, sed accepistis spiritum adoptionis [99 1Kb] .« Secundi sunt illa mulier quae habebat modicum olei, et mutuavit a vicinis suis vasa vacua: cui quanta filius vasa dedit, illa infudit [100 1Kb] , quia sicut crescunt opera, et gratia. De his ait Apostolus: »Videte ne in vacuum gratiam Dei recipiatis [1 1Kb] ,« ne [Col. 0512D] sitis ille servus nequam, qui pecuniam domini sui non dedit ad usuram [2 1Kb] . His enim dicet Dominus: »Negotiamini [3 1Kb] ,« etc. Tertii sunt illae prudentes virgines, quae, cum omnes dormirent, servaverunt oleum. Ideo intraverunt cum sponso ad nuptias [4 1Kb] . Inde Apostolus: »O Timothee, bonum propositum custodi [5 1Kb] .« Et ipse de seipso: »Scio cui credidi, et certus sum quia potens est depositum meum servare in illum diem [6 1Kb] .« De primis dicitur: »Terra erat inanis et vacua, et tenebrae erant super faciem abyssi [7 1Kb] :« vacua propter peccata, inanis sine [Col. 0513A] fructu virtutum, et tenebrae erant super faciem abyssi super cor carneum, ne possent cognoscere Deum. Sed »Spiritus Domini ferebatur super aquas [8 1Kb] ,« ut conferret gratiam. Secundis ait: »Crescite et multiplicamini, et replete terram [9 1Kb] :« crescite virtutibus apud vosmetipsos; multiplicamini per doctrinam et exemplum apud proximos; replete terram promissione gloriae, id est terrenos. Ecce jam venit Spiritus sanctus, replevit corda fidelium. Ut autem perfecte celebretur ejus adventus, sui amoris in eis ignem accendit. Primo, ut meditetur hoc libenter, secundo proponat gaudenter, tertio desideret ardenter. Meditetur libenter coelestia, proponat gaudenter obsequia, desideret ardenter sancti Spiritus in coelo videre magnalia. Ideo aperi evomendo peccatum, [Col. 0513B] aperi ut intelligas ac custodias ejus mandata, aperi ut videas beatitudinem coelorum. In primo Spiritus sanctus veniet cum invenerit in corde puritatem; in secundo replebit corda fidelium, quia inveniet ibi fieri suam voluntatem; in tertio sui amoris ignem accendet, aeternam conferens felicitatem. Pro primo Noe aperuit et emisit corvum [10 1Kb] ; pro secundo dicitur: »Adaperiat Dominus cor vestrum in lege sua et in praeceptis suis [11 1Kb] ;« pro tertio Daniel flectens ter in die genu orabat in cubiculo suo, apertis fenestris contra Jerusalem illam supernam [12 1Kb] . Ad quam nos perducat Jesus Christus Dominus noster.


Ego dormio et cor meum vigilat.

[CARD.] Ubi duas vitas in se ostendit, quas per mel et favum designaverat Filius. Dicit ergo: Ergo a curis [Col. 0513C] hujus saeculi quieta, dormio in sinu dilecti mei, in contemplatione Dei: sed quia amore langueo per amorem proximi, cor meum vigilat ad opera charitatis. Potest tamen quod dicit, cor meum vigilat ad illam sollicitudinem referri, quam etiam nunc gerit pro Ecclesia: nam licet in seipsa dormiat et requiescat, pro nobis tamen est pie sollicita in precibus ad filium, et in defensionibus contra inimicum. Sequitur.

Vox dilecti mei pulsantis: Aperi mihi, soror mea, columba mea, immaculata mea. In hoc capite loquitur mater de conceptione filii: et respondent verba ista angelicae salutationi ad Virginem et responsioni Virginis ad angelum. Dicit ergo. Haec est vox dilecti [Col. 0513D] mei pulsantis, et dicentis, aperi mihi. Consonat istud verbum verbo Isaiae dicentis: »Aperiatur terra, et germinet Salvatorem [13_14 1Kb] .« Sed qualiter aperta est terra uteri virginalis ut Salvatorem germinaret, cum ipsa conceperit et peperit Virgo? Unde habetur in Ezechiele: »Porta haec clausa erit: et non aperietur, et non transibit vir per eam [15 1Kb] .« Ipsa enim viri consortium non agnovit. Et subditur: »Dominus Deus Israel ingressus est per eam: eritque clausa principi [16 1Kb] .« Nam licet Dominus Deus per portam uteri virginalis ingressus sit mundum, tamen ipsi et ad honorem ipsius clausa fuit porta, qui [Col. 0514A] clauso Virginis prodiit utero. Verumtamen de qua apertione debeat intelligi istud verbum: Aperi mihi, et illud Isaiae: »Aperiatur terra,« sequentia declarabunt. Dicit ergo mater: Haec est vox dilecti mei, Filii Dei Patris, pulsantis ad me per Gabrielem angelum loquentem mihi. Aperi mihi, soror mea, conformis videlicet et connaturalis mihi futura et haereditatis aeternae comparticeps. Sequuntur verba angelicae salutationis consona, scilicet amica mea, id est secretorum meorum conscia, a jugo servitutis peccati et maledictione libera: quod in salutationem angeli designatur per »Ave.« Sequitur: Columba mea, hoc est »gratia plena:« nam plenitudo spiritualis gratiae designatur per columbam: immaculata mea, et ideo »benedicta in mulieribus [17_18 1Kb] :« quarum nulla erat [Col. 0514B] sine macula: nam et illa maledicta est quae non parit: et quod illa in dolore pariat pro maledictione dictum est pariendi; habet igitur haec maculam sterilitatis: illa maculam corruptionis. His autem dictis, causa 106 subditur quare Dei Filius voluit incarnari, tanquam si diceret: Ideo pulso ut tu mihi aperias:


Quia caput meum plenum est rore, et cincinni mei guttis noctium.

[THO.] Caput Christi est Deus, ut dicit Apostolus [19 1Kb] . Cincinni autem sunt in mente fidelium collectae cogitationes, quae non sparsae defluunt, sed per disciplinam constrictae sunt. Ros vero et guttae noctium quae in tenebris cum frigore ab alto descendunt, iniquorum sunt mentes, obscurae nimirum et caecae, [Col. 0514C] et ea quae in terris sunt semper appetentes. Et cum ipsum minus diligimus quam debemus, et cum multi quod pejus est, nullo erga ipsum charitatis affectu tenentur, caput Christi plenum est rore, et cum iniqui servis Dei odium pro dilectione impendunt, cincinni ejus guttis noctium madent. Cum ergo talis ingruit tempestas merito dilectus a suavi somno contemplationis dilectam excitat, eamque verbo praedicationis insistere, ac frequenti exhortatione corda pravorum calefacere, illustrare, ac sibi aperire praecipit, quae contra illum clausa erant. Ros alius utilis, alius inutilis. Ros noctis, de quo hic agitur, frigidus est, et ideo inutilis. Ros aurorae tepidus, et ideo sterilis. Ros iste tria facit. Refrigerat, humectat, fecundat. Refrigerat adustionem [Col. 0514D] tentationis, humectat siccitatem devotionis, fecundat sterilitatem virtutis. Contra refrigerium hujus roris rex Chaldaeorum incendit fornacem; id est mundum, quem his quatuor inflammavit: Naphta, stupa, pice, malleolis [20 1Kb] . Primum est invidiae et fraterni odii malignitas, secundum mundi vanitas, tertium carnis voluptas, quartum apostasiae iniquitas. Naphta enim est amurca olei vel ossa olivarum, quae sicca remanent expresso oleo, id est charitate relicta. De hac Joannes: »Qui odit fratrem suum homicida est [21 1Kb] .« Hac fuit Cain damnatus [22 1Kb] , hac inflammavit diabolus fornacem mundi, quando invidit [Col. 0515A] et odivit prosperitatem Adae [23 1Kb] . Per stupam, quae leviter crematur, designatur mundi vanitas, scilicet quae leviter transit. Hac inflammavit diabolus Adam dicens: »Quocunque die manducaveritis, eritis sicut dii [24 1Kb] .« Per picem, carnis voluptas designatur, unde: »Qui tetigerit picem inquinabitur ab ea [25 1Kb] .« Hac inflammavit diabolus mundum, quando vidit Adam lignum quod esset pulchrum visu et ad vescendum suave, et tulit de fructu illius et comedit [26 1Kb] . Malleoli sunt strumosi stipites et steriles, qui abscinduntur a vineis. Haec est iniquitas apostasiae. Unde Dominus: »Ego sum vitis, vos palmites; sine me nihil potestis facere [27 1Kb] .« Hac diabolus mundum inflammavit, quando Adam a Deo transgrediendo mandatum recessit [28 1Kb] .

[Col. 0515B] Vel aliter. Flamma fornacis hujus id est mundi triplex est. Prima est vitiorum, secunda tentationum, tertia temporalium afflictionum. Prima multi peccatores involvuntur, in secunda multi per gratiam Dei viriliter reluctantur; in tertia a spiritualibus viris viriliter exceduntur tribulationes. Item, invenimus Dominum in tribus ignibus apparuisse. Pro primo dicitur: »Ventus turbinis veniebat ab aquilone et nubes magna et ignis involvens: de medio autem ejus quasi species electri, id est de medio ignis [29 1Kb] .« Pro secundo dicitur: »Angelus Domini descendit cum Azaria, et sociis ejus in fornacem [30 1Kb] .« Pro tertio in Apocalypsi: Vidit Joannes virum inter septem candelabra aurea, velut in camino ignis ardentis [31 1Kb] . Quis ergo posset subsistere [Col. 0515C] in hac fornace ubi erat regis superbi praeceptio, crudelium ministrorum exsecutio, quatuor praedictorum inflammatio, nisi angelus Domini descendisset in fornacem [32 1Kb] , id est Christus. Non dico mali consilii angelus, ut diabolus, nec delegati consilii angelus, ut Gabriel; sed magni consilii Angelus, scilicet Christus. Sed quomodo excussit flammam audiamus: Superbum regem, id est diabolum per humilitatem; ministros per dilectionem, quatuor praedicta per creationem. Contra primum: »Exinanivit semetipsum formam servi accipiens [33 1Kb] .« Contra secundum: »Propter nimiam charitatem qua dilexit nos, cum essemus mortui peccato, convivificavit nos in Christo [34 1Kb] .« Contra tertium: »Advocatum [Col. 0515D] habemus apud patrem Jesum Christum justum, qui factus est propitiatio pro peccatis nostris [35 1Kb] .« Ipse enim est »qui multum orat pro populo et pro universa civitate sancta Jerusalem [36 1Kb] .« Iste adducit triplicem rorem, scilicet misericordiae, gratiae, et gloriae. Primus venit in vellus, de vellere [37 1Kb] , id est de Virgine. Secundum in concham [38 1Kb] , id est in corda apostolorum. Tertius de concha in aream [39 1Kb] , id est in universitatem Ecclesiae. Prima mundat, secundat fecundat, tertia jucundat. Mundat a faece peccatorum, fecundat germine virtutum, [Col. 0516A] jucundat contemplatione supernorum. Prima hominem purificat, secunda magnificat, tertia laetificat. De primo: »Det tibi Dominus de rore coeli et de pinguedine terrae abundantiam [40 1Kb] ;« de secundo: »Ero quasi ros, Israel germinabit quasi lilium [41 1Kb] .« Pro tertio dicitur: »Ros in messione mea morabitur, et gloria mea semper innovabit [42 1Kb] .« Hi tres rores tres exstingunt vel refrigerant adustiones Chaldaeorum, de quibus sequitur in hunc modum. Adustio tentationum tres habet spes; sunt enim quidam qui semper fatigantur tentationibus et aliquando cadunt, aliquando surgunt; sunt qui semper laborant et non cadunt; sunt qui tentant et non cadunt, sed ita sunt spirituales qui nec ipsam tentationem sentiunt. Isti sunt tres pueri in camino [Col. 0516B] Chaldaeorum scilicet Ananias, qui interpretatur gratia Domini, Azarias, qui interpretatur auxilium Dei, Misael, qui dicitur attrectatio Dei; sed quartus est inter illos similis Filio Dei, qui facit medium fornacis quasi ventum roris flantem [43 1Kb] . Et ideo primus si cadit resurgit, quia est Ananias, id est ros gratiae Dei subvenit ei ut dicat: »Igne me examinasti [44 1Kb] ,« sicut examinatur argentum, quia ibi est vox Domini intercidentis flammam ignis. Secundus non cadit, quia est Azarias, id est auxilium Dei et dicit: »Igne me examinasti, et non est inventa in me iniquitas [45 1Kb] ,« quia similis Filio Dei fecit medium fornacis quasi ventum roris flantem, [46 1Kb] et clamat: »Cum ambulaveris per ignem, non ureris, quia ego Dominus Deus tuus sanctus Israel salvator [Col. 0516C] tuus [47 1Kb] .« Tertius nec etiam sentit quia est Mysael, id est attrectatio Dei. Hic dicit: »Liberasti, Domine, cor meum a perditione, a pressura flammae, qui circumdedit me, et in medio ignis non sum aestuatus [48 1Kb] ;« quia fecit medium fornacis quasi ventum roris flantem. Quartus, qui erat cum eis similis Filio Dei [49 1Kb] . Secundo dictum est, quia humectat ros siccitatem. Triplex est siccitas, sicut jam diximus. Sine lacrymis contritio, sine misericordia compassio, sine devotione contemplatio. Sed ros divinae gratiae humectat contritionem lacrymis, operibus misericordiae compassionem, devotione contemplationem. In primo dat Deus de pinguedine terrae [50 1Kb] . In tertio de rore coeli abundantiam [51 1Kb] . De [Col. 0516D] medio non dubitamus quando rorem coeli habeat, sicut ait Job: »Ros in messione mea morabitur [52 1Kb] .« Tertio dictum est quod ros fecundat. Fecundat virginitatem, fecundat humanam mentem, fecundat Ecclesiam Dei militantem. Virginitatem incarnatione divinitatis, hominis mentem germine virtutis, Ecclesiam sacramentis. Primum ad redemptionem, secundum ad renovationem, tertium ad regenerationem. De primo dicitur: »Rorate, coeli, desuper et nubes pluant justum [53 1Kb] .« De secundo ait propheta. »Ero quasi ros, Israel germinabit [Col. 0517A] quasi lilium, et erumpet radix ejus ut Libani, ibunt rami ejus, et erit quasi oliva gloria ejus, et odor ejus ut Libani [54 1Kb] .« Tertius est ros Hermon, qui descendit in montem Sion [55 1Kb] . Scilicet sub anathemate id est separatione, quod sonat Hermon, gentilitatis vel judaismi, in speculativam Ecclesiam quod sonat Sion. Unde ad petitionem Gedeonis ros primo descendit in vellus [56 1Kb] , id est in uterum Virginis, gratia Spiritus sancti. De vellere expressit in concham, id est in cor humanum, quia mediante utero Virginis, venit ad nos gratia Dei. Tertio descendit in aream, id est Ecclesiam militantem. Primus ros malus erat quia noctis, et ideo frigidus. Iste vero bonus est: et a capite. Venturus in carne Dei Filius ut hominem liberaret a malis, aperiri sibi postulat [Col. 0517B] thalamum uteri virginalis. Aperiri dico non per coitus pollutionem, sed per amoris affectionem. Sed ad quid veniat, adjungit: Quia caput ejus, id est Deus, juxta Apostolum [57 1Kb] , plenum est rore noctis, qui frigidus est, et in tenebris cadit. Ipse est charitas, quae erat sub lege, quae caeca erat, utpote non intelligens spiritualiter: et frigida, quia diligebatur Deus plus pro temporalium amore quam charitatis ardore. Cincinni de capite, sunt fideles adhaerentes Deo in fide, qui pleni sunt guttis noctis; quia seipsos invicem diligebant, non tam affectu charitatis quam carnalitatis. Ideo David promittebat ipsum in carne venturum et valentiore rore mundum rigaturum, sic prophetando: »Descendit sicut pluvia in vellus, et sicut stillicidia super terram [58 1Kb] .« Sicut fuerat a [Col. 0517C] Deo promissum, a prophetis praevisum, a mundo desideratum, ita videmus hodie completum.

Magnus ab integro saeculorum nascitur ordo
Jam nova progenies coelo demittitur alto. (VIRG. Ecl. IV, 5.)
Ubi mundus languore vetustatis constrictus flore descendente de radice Jesse, quadam spirituali juventute refloresceret. Languebat enim mundus elatione, diabolica suggestione, vitae dissolutione. Primum ut Creatorem suum homo contemneret, secundum ut diabolo obediret, tertium ut bonam suam naturam corrumperet. Inde improperat eis Isaias sic: »Vae genti peccatrici, populo gravi iniquitate, semini nequam, filiis sceleratis [59 1Kb] .« Itaque Dominus descendet [Col. 0517D] »sicut pluvia in vellus,« quia, ut superbiam reprimeret, »exinanivit semetipsum servi formam accipiens [60 1Kb] .« Ut jugum diaboli auferret, »factus est Patri obediens [61 1Kb] ;« ut vitae dissolutionem reprimeret, sustinuit »mortem, mortem autem crucis [62 1Kb] .« Respiciamus ergo Christi charitatem, Mariae dignitatem, nostram utilitatem. Charitatem, qua pro nobis indigna pertulit; dignitatem, qua beata Virgo talem nobis protulit; utilitatem, qua et spiritualia et aeterna bona nobis contulit. Itaque Christo debemus amorem, Mariae honorem, nobis [Col. 0518A] stuporem. Audi primum in Christo: »Propter nimiam charitatem qua dilexit nos Deus, cum essemus mortui peccato, convificavit nos Christus [63 1Kb] .« Audi Mariae dignitatem: »Sola in sexu femineo electa es in saeculo, et meruisti Dominum sanctum portare in utero [64 1Kb] .« Inde:

Nec primam similem visa est nec habere sequentem.
Inde: »Felix namque es, sacra Virgo Maria, et omni laude digna, quia ex te ortus est Sol justitiae Christus Deus noster [65 1Kb] .« Audi utilitatem quam nobis contulit. Unde stupere debemus, scilicet quia tantum laboravit pro salute gentium, qui est dator omnium. »Domine, quid est homo, quia memor es ejus; aut filius hominis, quoniam visitas eum [66 1Kb] ?« Propter quem descendisti »sicut pluvia in vellus: [Col. 0518B] et sicut stillicidia stillantia super terram [67 1Kb] .« Legitur Dominus descendisse sicut ros [68 1Kb] , descendisse sicut nix, descendisse sicut stillicidium [69 1Kb] . De primo: »Descendit sicut pluvia in vellus [70 1Kb] .« De secundo legitur quia descendit ros in vellus Gedeonis [71 1Kb] . De tertio: »Quemadmodum descendit imber et nix de coelo, et illuc ultra non revertitur [72 1Kb] ,« etc. De quarto hic habetur: »Descendit sicut pluvia in vellus: et sicut stillicidia stillantia super terram [73 1Kb] .« Pluvia fecundat, ros serotine se infundit, nix candida est et frigida, stillicidium cum impetu descendit. In pluvia igitur habemus Virginis a filio collatam fecunditatem, in rore morum serenitatem, in nive candida et frigida de coelo collatam incomparabilem virginitatem, in stillicidio gratiarum utilitatem. [Col. 0518C] De pluvia habemus, quia »Pluit Dominus super unam civitatem et super aliam non pluit [74 1Kb] .« Terra compluta est sancta Maria coelitus fecundata. »Gloriosa dicta sunt de te, civitas Dei [75 1Kb] .« Civitas non compluta, est Eva, de qua clamat Ecclesia: »Aspice Domine, quia facta desolata civitas plena divinitatis.« Suscepit enim maledictionem superborum. Unde: »Montes Gelboe, nec ros nec pluvia veniant super vos [76 1Kb] .« In civitate autem Mariae nobis imber temperatus et serotinus terrae. Audi imbrem fructiferum: »Quemadmodum descendit et imber et nix de coelo et illuc ultra non revertetur, sed refundit terram et inebriat eam et germinare eam facit; sic erit verbum meum quod [Col. 0518D] egredietur de ore meo [77 1Kb] .« Nix quoque, quae est virginitas, descendit de coelo. Inde: »Qui praecipit nivi ut descendat in terram [78 1Kb] .« Inde Hieronymus: »Praeter carnem in carne vivere non terrena est vita, sed coelestis: non tam humana quam angelica.« Inde poeta [79 1Kb] :

Jam redit et virgo, redeunt Saturnia regna.
Imber iste infundit terram et inebriat, et germinare eam facit. Infundit gratiae irrigatione, inebriat dilectione, germinare facit in ipsa incarnatione. »Qui dat semen serenti [80 1Kb] .« Semen est verbum, quod [Col. 0519A] proximo praedicatur; semen est exemplum bonae vitae, quod aliquis imitatur, semen est initium unde virtutes germinantur. Primum astruit, secundum instruit, tertium construit. Astruit verum, instruit proximum, construit spirituale aedificium. De primo: »Semen est verbum Dei [81 1Kb] « De secundo: »Qui seminant in lacrymis, in exsultatione metent [82 1Kb] .« Notandum quod ros iste descendit in vellus, descendit in aream, descendit in terram. De primo habemus in vellere Gedeonis [83 1Kb] ; de secundo quod ros siccato vellere descendit in aream [84 1Kb] ; de tertio legitur quod manna filiis Israel descendebat quasi ros super terram [85 1Kb] . Vellus ergo dicitur Virgo beata, area religio, terra Ecclesia. Descendit ergo in vellus Virginis dans fecunditatem, in aream religionis faciens [Col. 0519B] animae immortalitatem, in terram Ecclesiae faciens fidei veritatem. Ergo primo fecit in Virgine conceptionem, secundo in religione morum conformationem et refrigerium contra tentationem, tertio in Ecclesia fidei illuminationem. De primo: »Rorate, coeli, desuper, et nubes pluant justum [86 1Kb] .« Item: »Det tibi Deus de pinguedine terrae et de rore coeli abundantiam [87 1Kb] .« De secundo: »Angelus Domini qui descendit in fornacem fecit medium fornacis quasi ventum roris flantem [88 1Kb] .« De tertio: »Ros lucis 107 ros tuus,« ait propheta [89 1Kb] , scilicet ad lumen fidei Christi. Notandum ergo quod descendit Dominus in quosdam, ut convertat eos quasi quadam violentia; descendit in alios quasi suavitatis gratia; descendit in tertios tanquam positos in contemplationis [Col. 0519C] excellentia. In primos descendit »sicut stillicidia stillantia super terram;« in secundos descendit quadam serenitate, »sicut pluvia in vellus [90 1Kb] ;« in tertios »sicut ros Hermon qui descendit in montem Sion [91 1Kb] .« Primi ergo quadam violentia tracti convertuntur, secundi apud se in bona scientia delectantur, tertii cum Paulo in coelestibus conversantur. In primis aspiciamus Paulum quia violenter sit tractus, in secundis Mariam quantum jacere ad pedes Domini delectatur [92 1Kb] ,« in tertiis Stephanum qui inter lapides et contumelias persecutorum Patrem cum Filio in coelis speculatur [93 1Kb] . Ergo si aperias Deo cor tuum, jam caput nostrum, scilicet Deus plenus erit rore et guttis non noctis [Col. 0519D] sed lucis, juxta illud: »Ros lucis, ros tuus. [94 1Kb] « Aperuit Maria viscera sua filio, et totum mundum replevit gratia. Aperi os tuum, et cor in confessione, et accipe misericordiae stillicidia; aperi conscientiam tuam in devotione, et descendet in te fructiferae charitatis pluvia, et sic erit in te ros lucis in abundantia.


Caput meum plenum est rore; et cincinni mei guttis noctium.

[CARD.] Ac si dicat: Caput meum, illud videlicet caput de quo dicit Isaias: »Omne caput languidum [Col. 0520A] plenum est rore [95 1Kb] ,« nam capitanei et praelati in populo, aqua nocturna pleni sunt, et irrigatione vitiorum, qui pro tenebris ignorantiae, velut nocturna roris stillicidia, minime sentiuntur. Cincinni quoque pleni dicuntur guttis noctium. Per cincinnos, qui sunt capilli distorti a capite dependentes, designantur minores, qui a praelatis, tanquam a capite dependentes, ab eorum tamen doctrina sunt distorti, et ipsi sunt pleni guttis noctium, id est vitiis, quae, recedente luce gratiae, et exortis tenebris malitiae, abundanter pluunt. Sequitur autem responsio matris Virginis ad vocem pulsantis per angelum, cum subditur:


Exspoliavi me tunica mea, quomodo induar illa? Lavi pedes meos, quomodo inquinabo illos?

[Col. 0520B] [THO.] Ac si aperte dicat: Deserui negotia rerum infimarum, qua ratione repetam? Qui enim ad officium praedicationis se accingit, sicut providet subditis in spiritualibus, ita tenentur ei in temporalibus; et ideo quia temporalia cuncta refugit, dicit: Exspoliavi me tunica mea, quomodo reinduar illa? Per tunicam enim actio temporalis designatur, unde Salvator de extremo examine loquens, ait: »Qui in agro est non revertatur tollere tunicam suam [96 1Kb] .« Lavi, ait, pedes meos, quomodo coinquinabo illos? Ac si diceret: Jam meas cogitationes quibus aliquando terram tangere solebam, frequentibus secretae compunctionis fletibus lavi, et quantum mortalibus possibile est, coelesti ingressu dignos reddidi. Ita ut dicere possim: Quia »stantes [Col. 0520C] erant pedes nostri in atriis tuis, Jerusalem [97 1Kb] ,« id est, et si necdum moenia supernae civitatis intrare merui, tamen quaedam ejus gaudia libavi affectu interiori. Quinque sunt tunicae: prima corruptio creaturarum, secunda connexio virtutum, tertia compositio morum, quarta spiritualis actio doctorum, quinta beatorum. Prima est saccus nostrae mortalitatis, qui in passione conciditur. Quater legimus Christum deposuisse vestimenta sua: primo in coena, sed resumpsit; secundo ligatus ad columnam, sed reddita sunt ei; tertio illusus a militibus, et reddita sunt ei; quarto crucifixus, et non resumpsit. Propter secundum et quartum altaria quinta feria ante diem resurrectionis denudantur, [Col. 0520D] et etiam quasi quodam flagello virgarum pulvis excutitur, in signum flagellationis Christi; secunda est prima stola qua prodigus filius revertens induitur [98 1Kb] ; tertia est odoriferae vestes, quibus Jacob indutus a patre benedicitur [99 1Kb] ; quarta sordida vestis, qua in Zacharia [100 1Kb] Jesus magnus sacerdos induitur; quinta tunica hyacinthina, qua Aaron ingrediens Sancta sanctorum ornatur [1 1Kb] . Audi primam: »Omnis creatura ingemiscit et parturit usque adhuc [2 1Kb] .« Audi secundam: Fructus Spiritus est charitas, gaudium, pax, patientia [3 1Kb] ,« etc. De [Col. 0521A] tertia: »In omnibus tribulationem patimur, sed non angustiamur; aporiamur, sed non destituimur; persecutionem patimur et sustinemus, humiliamur, sed non confundimur, dejicimur, sed non perimus [4 1Kb] .« De quarta: »Argue, obsecra, increpa [5 1Kb] ,« miscens temporibus tempora, terroribus blandimenta. De quinta: »Fulgebunt justi sicut sol in regno Patris eorum [6 1Kb] .« De prima: »Qui habet tunicam, vendat eam, et emat gladium [7 1Kb] ,« id est non dubitet corruptibilem vitam impendere pro gladio, id est, verbo Dei. De duabus sequentibus dicitur: »Qui habet duas tunicas det unam non habenti [8 1Kb] ,« id est qui fulget virtutibus et moribus, non habentes haec saltem moribus instruat. De quarta dicit Dominus de judicio: »Qui in agro fuerit non revertatur [Col. 0521B] ut tollat tunicam suam [9 1Kb] .« Quinta est qua Jesus magnus sacerdos ablata sordida induitur [10 1Kb] . De prima dicitur quod fecit Dominus primis parentibus tunicas pelliceas [11 1Kb] , quae sunt de mortuis animalibus in signum nostrae corruptionis. Secunda est tunica Joseph polymita et talaris [12 1Kb] , id est plurium virtutum cum perseverantia. Tertia fuit tunica parva quam faciebat Anna Samueli filio suo [13 1Kb] , id est gratia, quod interpretatur Anna, postulanti Deum, quod sonat Samuel, forma morum quae est parva respectu virtutum. De quarta dicitur quod Petrus »succinxit se tunica [14 1Kb] ,« ut iret super aquas libere ad Christum, quia spirituales actiones doctores astringunt, ne fluctibus mundanae vanitatis [Col. 0521C] madeant. Doctores enim debent subditos sibi defendere, viam exemplo ostendere, Scripturis ad cognitionem Dei erudire, unde debent accingi, succingi, praecingi. Accingi balteo patientiae, succingi cingulo poenitentiae, praecingi linteo pudicitiae. Accingi ad pugnam, succingi ad viam, praecingi ad mensam. Primo ad resistendum, secundo ad ambulandum, tertio ad ministrandum. Ad resistendum adversario, ad ambulandum ut appropinquet coelo, ad ministrandum subjecto. Sic enim Petrus accinxit se gladio, quando abscidit auriculam Malchi [15_16 1Kb] . Succinxit se, quando ambulavit super aquas. Praecinxit se exiens de carcere. »Praecingere,« ait Angelus Petro [17 1Kb] . De primo: »Accingere gladio tuo super femur tuum, potentissime [18 1Kb] ,« de [Col. 0521D] secundo Paulus: »State succincti lumbos vestros in veritate [19 1Kb] ,« de tertio: »Sint lumbi vestri praecincti [20 1Kb] .« Quinta tunica est tunica Christi inconsutilis [21 1Kb] , quam habebimus quando corruptibile nostrum induet corruptelam et mortale immortalitatem [22 1Kb] . Quarta volumus exspoliari, ut ista possimus indui.

Pedes sunt affectus nostri: sicut enim pedes corporales portant exteriorem hominem, sic affectus nostri interiorem. Isti saepe indigent lavacro, [Col. 0522A] quoniam aliquando calore aduruntur, aliquando frigore dissolvuntur, aliquando ad lapidem colliduntur, aliquando luto inquinantur, aliquando pulvere asperguntur. Primi uruntur flamma irae, odii et invidiae; secundi torpore frigescunt negligentiae; tertii colliduntur ad lapidem Christum, fidei haesitatione; quarti inquinantur carnis voluptate; quinti asperguntur pulvere vanae gloriae. De primis Salomon: »Nunquid ambulare potest homo super prunas ardentes, et plantae ejus non urentur [23 1Kb] ?« De secundis in Evangelio: »Videte ne fiat fuga vestra hieme vel Sabbato [24 1Kb] :« hieme enim torpor negligentiae pedes astringit; de tertiis: »Ne unquam offendas ad lapidem pedem tuum [25 1Kb] ;« de quartis Jeremias: »Sordes ejus in pedibus ejus, nec recordatus est [Col. 0522B] fidis sui [26 1Kb] ;« de quintis ait: »Excutite pulverem de pedibus vestris in testimonium [27 1Kb] .« A primis quia uruntur, auferendum est calceamentum, ut refrigerentur, id est mortua opera. Unde Moysi et Josue dicitur: »Tolle calceamentum de pedibus tuis; terra enim in qua stas sancta est [28 1Kb] ,« id est domus religionis. Secundi, quia frigidi sunt, calceamento sunt muniendi: quod est de pellibus mortuorum animalium, id est exemplis praedecessorum nostrorum; unde de agno paschali dicitur: »Comedetis calceamenta habentes in pedibus [29 1Kb] .« Tertii ungendi sunt pinguedine, unde Job: »Lavabam pedes meos butyro, et petra fundebat mihi rivos olei [30 1Kb] .« Butyrum misericordiae dedit Christus ante passionem; [Col. 0522C] misso Spiritu sancto [31 1Kb] dedit oleum gratiae post resurrectionem. Quarti sunt lavandi aqua, unde Dominus lavit pedes discipulorum suorum, et ait Petrus: »Non tantum pedes meos, sed et manus et caput [32 1Kb] , »id est non solum affectus, sed et manus, id est opera; et caput, id est sensuum evagationem. Sed affectus penitus lavare est difficile, unde Ezechiel ductus est »in aquam usque ad talos,« scilicet lotus a tactu terrenorum; »et usque ad genua« quae flectuntur, ut rigor superbiae lavetur; »et usque ad renes,« ut fiat ablutio carnalium voluptatum, sed non usque ad cor propter difficultatem lavandorum affectuum qui sunt in corde: hoc est quod non potuit transvadere [33 1Kb] . A quintis excutiendus est pulvis, sicut diximus: [Col. 0522D] »Excutite pulverem de pedibus vestris [34 1Kb] .« Tamen haec omnia dicuntur lavatio generaliter. Ut de exspoliatione hujus tunicae sumamus occasionem, consideremus et tunicam quam vocamus bonorum conversationem; sed illam quam credidimus fore sanctorum glorificationem, in qua »fulgebunt justi, et tanquam scintillae in arundineto discurrent, judicabunt nationes, et regnabunt in aeternum [35 1Kb] .« Est enim tunica in qua fulgent vani, est tunica in qua fulgent justi, est tunica qua fulgent sancti. [Col. 0523A] Primi in mundo, secundi in Ecclesiae gremio, tertii in coelo. Primi ostentatione, secundi miraculis et conversatione, tertii in Dei visione. De primis: »Noctem verterunt in diem, et rursum post tenebras spero lucem [36 1Kb] .« Noctem verterunt in diem, ubi de peccatis suis quaerunt splendorem. De secundo: »Luceat lux vestra coram hominibus [37 1Kb] ;« de tertio: »Lux perpetua lucebit sanctis tuis, Domine.« Primi discurrent in fimeto, secundi in arundineto, tertii in ficeto, oliveto. Primi tanquam favillae, secundi tanquam scintillae, tertii tanquam pupillae. Primi sustinent ignominiae passiones, secundi judicabunt nationes, tertii adepti sunt repromissiones. Primi viventes descendunt in infernum, secundi superant ad regnum supernum, tertii [Col. 0523B] regnant in aeternum. Primi ergo fulgent tripliciter in illa quae deponenda est tunica, naturali rationis potentia, mundana astutia, ostentationis jactantia. De primo dicitur: »Illuminat omnem hominem venientem in hunc mundum [38 1Kb] ;« de secundo: »Auferetur ab impiis lux tua [39 1Kb] ,« de tertio Job: »Si vidi solem cum fulgeret, et lunam incedentem clare [40 1Kb] .« Prima, scilicet rationis, quandoque fulget super caput, quandoque sub capite, quandoque in capite. Sub capite, quando tractat homo de temporalibus, in capite; quando de spiritualibus; super caput, quando conversatur in coelestibus. Pro primo dicitur de muliere forti: »Consideravit semitas domus suae, et panem otiosa non comedit [41 1Kb] ,« item: »Non exstinguetur in nocte [Col. 0523C] lucerna ejus [42 1Kb] .« In nocte enim sumus, cum de temporalibus tractamus. De secundo: »Oculi sapientis in capite ejus [43 1Kb] .« De tertio Job: »Quis mihi det, ut sim juxta menses pristinos, secundum dies in quibus Deus custodiebat me? quando splendebat lucerna ejus super caput meum, et ad lumen ejus ambulabam in tenebris [44 1Kb] ?« Sed vae nobis, quia haec lux rationis, relictis spiritualibus, totam se implicat temporalibus, unde: »Quomodo obscuratum est aurum, mutatus est color optimus [45 1Kb] ?« Inde clamamus pro temporalibus: »Clavis David quae claudit et nemo aperit [46 1Kb] , veni et educ vinctum de domo carceris [47 1Kb] , sedentem in tenebris et umbra mortis [48 1Kb] .« Pro spiritualibus: »O sapientia, quae ex ore Altissimi prodisti [49 1Kb] , veni ad docendum nos [Col. 0523D] viam prudentiae [50 1Kb] .« Pro coelestibus: »O oriens, veni et illumina hominem quem de limo formasti.« Discurrunt quoque tanquam favillae in fimeto, quia dum foris splendet, quasi stipula nitescit. Dum vero tribulationis igne vexatur, stipula in favillam tristitiae evanescit. Favilla vero tristitiae transferens se ad desiderium temporalium bonorum quasi sterquilinio putrescit. Audi stipulam: »Deus meus, pone illos ut rotam, et sicut stipulam ante faciem [Col. 0524A] venti [51 1Kb] .« De favilla ait Job: »Ago poenitentiam in favilla et cinere [52 1Kb] .« Favilla in corde est tristis pro peccatis compunctio, cinis est exterior corporis vilis afflictio. Verum haec favilla in sterquilinium non resolvitur, sed in purissimum vitrum purae conscientiae formatur. Item Job: »Assimilatus sum favillae et cineri [53 1Kb] .« De sterquilinio temporalium bonorum dicitur: »De stercore boum lapidabitur piger [54 1Kb] .« Boves sunt praedicatores, temporalia sunt stercora, quia cum Paulo reputant ea ut stercora [55 1Kb] . Ita fulgent vani, fulgent et venti, qui et fulgebunt quando erunt sancti, fulgent vere puri, fulgent securi. Primum ex munda conscientia, secundum justitia, tertium in gloria. Primum in cordis cubiculo, secundum in judicio, tertium in [Col. 0524B] regni solio. De primo: »Ros lucis ros tuus [56 1Kb] ,« scilicet gratia illuminans; de secundo Apostolus: »Nolite ante tempus judicare, quoadusque veniat Dominus, qui et illuminabit abscondita tenebrarum, et manifestabit consilia cordium [57 1Kb] ;« de tertio: »Fulgebunt justi sicut sol in regnum Patris eorum [58 1Kb] .« Notandum quod justi nunc fulgent interius, fulgent exterius, fulgent superius. Interius sui et Dei cognitione, exterius conversatione, superius miraculorum exhibitione. In primo habent bonae conscientiae delectationem, in secundo Christi imitationem, in tertio faciunt admirationem. Primum rogabat David: »Illumina oculos meos, Domine [59 1Kb] .« Haec est mulier quae accendit lucernam, et subvertit totam domum, quaerens drachmam [Col. 0524C] quam perdiderat [60 1Kb] , scilicet Dei et sui cognitionem; alioqui dicitur ei: »Si ignoras te, o pulcherrima inter mulieres, egredere, et abi post vestigia gregum tuorum [61 1Kb] .« Et de Dei cognitione: »Tanto tempore vobiscum sum et non cognovistis me [62 1Kb] ?« Ut autem cognoscatis Deum ut prudentes virgines, aptate lampades vestras [63 1Kb] . Sic eritis candelabrum 108 in tabernaculo in quo erant septem lucernae: scilicet septem dona Spiritus sancti. O lucerna conscientiae habens intra se lumen fidei, oleum misericordiae, ignem amoris. O beata conscientia quae dicere potest ex sententia cum Job: »Auditu auris audivi te, nunc autem oculus meus videt te. Ideo me reprehendo et ago poenitentiam in favilla et cinere [64 1Kb] .« Ecce quomodo [Col. 0524D] justi fulgent sui et Dei cognitione, et conscientiae delectatione. Sequitur quomodo fulgent bona conversatione.

Nec solum, sed lingua, sed manu, sed corpore. Lingua praedicando, manu operando, corpore patiendo. Lucent ergo verbo, exemplo, martyrio. Inde dicitur quia erat Joannes »lucerna ardens et lucens [65 1Kb] .« Ardens libera increpatione, lucens ubique verbum Dei nuntians [66 1Kb] ; lucens, dum zona pellicea et [Col. 0525A] pilis camelorum vestitur [67 1Kb] ; lucens, dum propter justitiam decollatur [68 1Kb] . Audi lucentem lingua: »Lucerna pedibus meis verbum tuum et lumen semitis meis [69 1Kb] .« Et opere: »Sint lumbi vestri praecincti, et lucernae ardentes in manibus vestris [70 1Kb] .« Et de corpore: »Paravi lucernam Christo meo [71 1Kb] ,« scilicet carnem in qua pro nobis passus est. Propter verbum dicitur: »Qui justi fuerint fulgebunt quasi splendor firmamenti, et qui ad justitiam erudierint multos, quasi stellae in perpetuas aeternitates [72 1Kb] .« Pro splendore manuum dicitur viro qui erat vestitus lineis apud Ezechielem: »Ingredere in medio rotarum quae sunt super cherubim, et imple manus tuas prunis ignis, et projice super civitatem [73 1Kb] ,« scilicet bonorum operum, ostendens fervorem vel [Col. 0525B] lucem. Pro bello martyrum cepit Gedeon tubas sonantes in dextera, et lucernas inter lagenas clausas in sinistra [74 1Kb] . Tuba est vox praedicationis, lagena fragilitas carnis, lucerna intra lagenas, splendor bonae voluntatis dicitur. Quia sancti ludibria, et verbera experti: insuper et vincula et carceres. Et cum ita »fulgent, tanquam scintillae in arundineto discurrent [75 1Kb] .« Scintillae arundinetum conficiunt; arundo intus cana et exterius virens, est mundi vanitas. Discurrunt igitur scintillae flammantes, id est sancti charitate accensi et mundi vanitatem reducunt ad veritatem. Inde dicitur de animalibus Ezechielis: »Et scintillae quasi aspectus aeris candentis [76 1Kb] .« Istae scintillae consumunt culpam, illuminant ad justitiam. Inde aspectus eorum [Col. 0525C] quasi carbonum ignis ardentium, et quasi aspectus lampadarum. Nos ergo tanquam scintillae discurramus, concurramus, occurramus. Discurramus peccata investigando, concurramus beneficiis Dei gratias referendo, in primo simus scintillae consumentes, in secundo simus ardentes, in tertio simus lucentes. Discurrere jubebat Dominus cum diceret: Ite in orbem universum [77 1Kb] ; et consumere, cum dicebat Petro: »Macta et manduca [78 1Kb] ;« et Apostolus concurrere docebat: »Alter alterius onera portate [79 1Kb] .« Item: »Si occupatus fuerit homo in aliquo delicto, vos qui spirituales estis ejusmodi instruite in spiritum lenitatis [80 1Kb] .« Occurramus Deo pro beneficiis suis referendo laudem et [Col. 0525D] gloriam. Unde: »Cantabo Domino, qui bona retribuit mihi, et psallam nomini Domini altissimi [81 1Kb] .« Isti judicabunt nationes. Inde: »An nescitis quia angelos judicabimus [81* 1Kb] ?« Item: »Sedebitis super coelos judicantes duodecim tribus Israel [82 1Kb] .« Ecce habemus: »Fulgent justi tanquam scintillae in arundine [83 1Kb] .« Sequitur: Fulgebunt justi et quasi pupillae discurrent in ficeto, in vineto, in oliveto. Pupilla est pars oculi tota luminosa, sic et sancti toti luminosi erunt in corpore et in anima; ficus est Patris dulcedo, oleum Filii misericordia, vinum [Col. 0526A] amor Spiritus sancti. Ficetum sunt qui sentiunt paternae lenitatis dulcedinem, oleum qui ceperunt misericordiae Christi suavitatem, vinetum qui abundantius habebunt Spiritus sancti charitatem. In his discurrent sancti de omnibus his Deo gratias agentes. Primi ergo vestiti sunt tunica vanitatis, secundi tunica religiositatis, tertii immortalitatis. Prima fuit de qua ait apostolus: »Odientes illam maculatam tunicam quae est carnalis [84 1Kb] ;« secunda fuit tunica Joseph polymita et talaris [85 1Kb] ; tertia fuit tunica Christi inconsutilis [86 1Kb] . Et hac tertia miser Adam spoliatur, secunda Joseph a fratribus denudatur, prima se spoliatam sponsa gloriatur. Sed quia parum prodest si tunica vanitatis deponatur, nisi affectus interiores laventur, subjungit: Lavi pedes [Col. 0526B] meos, quomodo inquinabo illos? Pedes sunt affectus qui debent esse mundi, recti, speciosi, ignei. Mundi, ut habeant puritatem; recti, ut teneant aequitatem; speciosi, ut in contemplandis supernis habeant jucunditatem; ignei, ut habeant charitatem. De primis dicitur, quia lavit Dominus pedes discipulorum [87 1Kb] . Item: »Excutite pulverem pedum vestrorum in testimonium illorum qui non receperunt vos [88 1Kb] . De rectis dicitur: »Pedes eorum, pedes recti; et planta pedis eorum, ut planta vituli [89 1Kb] .« De speciosis: »Quam speciosi sunt pedes annuntiantium pacem, annuntiantium bona [90 1Kb] !« De his quoque dicit Ezechiel, quod vidit hominem et opus sapphiricum sub pedibus ejus [91 1Kb] . Sapphirius coeli habet colorem; coelum enim est sub pedibus, quoniam [Col. 0526C] contemplando supercoelestia illuc penetrat affectus. De igneis dicit Joannes in Apocalypsi de viro quem vidit inter candelabra aurea septem: »Erant, ait, pedes similes aurichalco, velut in camino ardenti [92 1Kb] .« Sed quia tales sine divina operatione non possumus habere, sequitur: Dilectus meus misit manum suam per foramen; scilicet sua operatione cor meum penetravit, ut sic affectus meos informaret. Sed venter meus intremuit ad tactum ejus; quia scilicet mea fragilitas se suspectam habebat tanquam indignam et insufficientem ad suscipiendum tantum munus.


Exspoliavi me tunica mea, quomodo induar illa?

[Col. 0526D] [CARD.] Siquidem ad aliud verbum angeli, »Ecce concipies et paries filium [93 1Kb] ,« respondet Virgo: Exspoliavi me tunica mea. Ac si dicat: Omnino me exspoliavi ab omni implicamento et sollicitudine saeculari, quomodo iterum induar illa? ut sollicitudinibus me implicem, et tanquam quae nupta est, cogitem quae sunt mundi, et quomodo placeam viro, maxime quia lavi pedes meos, et quomodo inquinabo illos? Ac si dicat: Per virginitatis propositum lavi pedes meos et affectus ab omni carnali opere, et ejus concupiscentia, quomodo inquinabo illos in [Col. 0527A] commistione viri? hoc est quod ipsa dixit ad angelum: »Quomodo fiet istud, quoniam virum non cognosco [94 1Kb] ?« consequenter autem subditur Dominicae incarnationis modus, dicente Virgine:


Dilectus meus misit manum suam per foramen, et venter meus intremuit ad tactum ejus.

[THO.] Manum suam dilectus per foramen mittit, cum nos Dominus occulta inspiratione ad opus virtutum accendit; item cum nobis ad memoriam operationem suam reducit, quam operatus est in nobis; item, cum nos admonet ad opus quod operatus est pro nobis. Nec mirum, cum incarnatum, flagellatum, mortuum, recordamur, si venter conscientiae nostrae intremiscit. Unde: »Consideravi opera tua et expavi [95 1Kb] .« Ventris quoque nomine accipitur [Col. 0527B] mollities eorum et infirmitas, qui refugiunt suscipere onus docendi, vel quia se non credunt idoneos, vel quia quietem amant; mittit sponsus manum aliquando ad caput, aliquando ad os, aliquando ad ventrem. Manus sponsi est operatio quam operatur in nobis. Caput hic accipitur anima hominis, os est instrumentum prolationis, venter est mollities carnis. Tribus vicibus operatur Deus per singulos, ut evellat a corruptione animas eorum, sicut dicitur in Job [96 1Kb] . Mittit ergo dilectus manum suam ad caput ut aliquid nobis divinitus inspiretur; mittit ad os, ut quod inspiratum est, pronuntietur; mittit ad ventrem ut quod est inspiratum et pronuntiatum, caro operetur. Prima missio manus ad caput ad tria fit: Primo ad fugam et electionem, secundo ad proximi correctionem et [Col. 0527C] instructionem, tertio ad extremi judicii videndam discussionem. De primo dicitur ad Ezechielem: »Ecce manus ad me missa: in qua erat volumen, et in eo scripta erant lamentatio et carmen, et vae [97 1Kb] .« Vae namque debemus fugere, id est inferni tormentum; carmen debemus eligere, id est gloriam et laudem beatorum. Sed utrique impedimento est peccatum, id est lamentatio; quia pro ea est lugendum. Vae fugiendum est, quia in inferno nulla est redemptio; carmen eligendum, quia gloriosum est regnum in quo cum Christo gaudent omnes sancti; pro peccato lamentandum, quia »Beati qui lugent, quoniam ipsi consolabuntur [98 1Kb] .« Immissio secunda fit ad proximi correptionem et eruditionem per sancti Spiritus infusionem. Unde Ezechiel: »Apprehendit [Col. 0527D] me manus sub cincinno capitis mei [99 1Kb] .« Ecce in cincinno gratiae infusio: »Et statuit me in templo, ubi solet fieri plebis eruditio, et fodi parietem, et apparuit imaginum varia depictio [100 1Kb] ,« id est error per quem fieret correptio. In judicio fient haec tria: id est peccatorum quae fecit homo discussio, bonorum quae non fecit exprobratio, damnabilis sententiae prolatio. Haec est manus quam vidit Balthasar scribentem in pariere [1 1Kb] , scilicet [Col. 0528A] haec: »Mane,« id est numeravit, quid? peccata, unde dicitur: »Tremens factus sum ego et timeo, dum discussio venerit atque ventura ira.«---»Thecel,« id est appendit bona, et pauca sunt inventa. Unde dicitur: »Quid ergo miserrimus, quid dicam vel quid faciam, dum nil boni perferam ante tantum judicem?«---»Phares,« id est divisit a regno, quod fiet per sententiam prolatam damnationis: »Ite, maledicti, in ignem aeternum [2 1Kb] .« Unde dictum est: »Dies illa dies irae, calamitatis et miseriae [3 1Kb] .«

Manus Dei bis mittitur ad os: primo ut purget a loquacitate, secundo ut conferat gratiam eloquentiae. Pro primo missa est manus ad Isaiam, et tetigit labia ejus calculo, et purgavit ea [4 1Kb] . Pro secundo missa est manus ad Jeremiam; unde ait: [Col. 0528B] »Misit Dominus manum suam et tetigit os meum, et prophetam in gentibus dedit me [5 1Kb] .« De tertio: Mittit Dominus manum suam ad ventrem, ut quod est inspiratum et pronuntiatum caro operetur. Venter est infirmitas humana, foramen est angusta apertura, quod designat angustias nostrae mortalitatis, per quas dilectus misit manum suam, id est operatus est salutem, scilicet sustinendo passiones. Quando ergo tetigit miseriam nostram carnem assumendo, et in ea patiendo, merito venter, id est infirmitas nostra, intremuit. Tribus modis tremimus in adventu magnae personae: Timore damnationis, admiratione magnifici operis, reverentia majestatis. De primo: »Timor et tremor venerunt super me, et contexerunt me tenebrae [6 1Kb] .« De secundo: »Exsultate [Col. 0528C] ei cum tremore [7 1Kb] .« De tertio: »Adorant dominationes, tremunt potestates [8 1Kb] .« Tria sunt foramina: foramen petrae, foramen aspidis, foramen acus. In primo stetit Moyses quando vidit posteriora Domini transeuntis [9 1Kb] . De secundo, Isaias: »Laetabitur infans super foramina aspidis [10 1Kb] .« De tertio, fit comparatio cameli et divitis [11 1Kb] . In primo agnoscitur Christi humilitas vera, in secundo deprehenditur daemonis astutia, in tertio, paupertate domatur superbia. Cum mittit dilectus manum suam per foramen, id est cum operatur salutem nostram per vulnus lateris, merito venter, id est infirmitas nostra pro peccato contremiscit. Cum manum mittit in foramina aspidis ejiciendo daemones de corporibus obsessis, contremiscit venter [Col. 0528D] admiratione miraculosi operis. Cum mittit manum ad foramen ventris superbos humiliando, contremiscit venter humiliando se ob reverentiam divinae majestatis. Venter animae est memoria, quae ad primum tremorem concipit dolorem, ad secundum parturit virtutem, ad tertium parit fructum operum et jucunditatem per devotionem. De primo Jeremias: »Ventrem meum, ventrem meum doleo [12 1Kb] .« De secundo Isaias: »Venter meus ad Moab, quasi [Col. 0529A] cithara sonabit [13 1Kb] .« Chordae enim citharae sunt virtutes in anima consonantes. De tertio dicitur in hoc opere: »Venter tuus sicut acervus tritici, vallatus liliis [13* 1Kb] «. In tritico fructus, in liliis jucunditas devotionis significatur. Haec omnia operatur manus Domini missa per foramen ad ventrem. Dilectus Deus Pater dicitur et Filius. Inde rex virtutum item in Canticis dicitur: Dilectus ex dilecto. Manus dilecti operatio Dei: quia per Filium Pater operatus est omnia [14 1Kb] . Itaque Deus Pater misit manum suam in Filium. Sed quibusdam misit per foramen, quasi per fenestram, quasi per ostium. Qui per foramen mittitur, aliquantulum est manifestus; qui per fenestram, amplius; qui per ostium, totus. Per foramen missus est Christus, quando in carne apparuit Deus incomparabili [Col. 0529B] doctrina et revelando Scripturarum mysteria, et in tribulationum patientia. Inde Moysi ait Dominus: »Sta in foramine petrae: et cum transiero videbis posteriora mea [15 1Kb] .« Per fenestram apparuit, quando magis creditus est Deus faciens mirabilia [16 1Kb] . Inde Noe aperuit fenestram arcae et recepit columbam cum ramo olivae [17 1Kb] . Per ostium totus apparuit Deus in resurrectionis gloria [18 1Kb] . Inde dicitur: »Ostium apertum est in coelo, et arca Dei visa est in coelo.« Haec tria aperuit sponsa; ait enim: En ipse stat post parietem nostrum respiciens per fenestras, et prospiciens per cancellos. Cancellus enim est foramen de ostio. Pessulum ostii mei aperui dilecto meo; at ille declinavit atque pertransierat. Missionem per foramen multi viderunt. Per ostium [Col. 0529C] beati videbunt. Per fenestram Nabuchodonosor et ministri ejus in camino trium puerorum perceperunt. »Angelus enim Domini descendit cum Azaria et sociis ejus in fornacem [19_20 1Kb] .« Haec fornax est mundus in quo rex Chaldaeorum, scilicet diabolus humanum genus captivum tenebat, quam fornacem vitiis inflammaverat, scilicet naphta, stupa, pice, malleolis. Primum est invidiae et fraterni odii malignitas, secundum mundi vanitas, tertium carnis voluptas, quartum apostasiae iniquitas. Naphta enim est amurca olei vel ossa olivarum, quae sicca remanent, expresso oleo, id est charitate relicta. De hac Joannes: »Qui odit fratrem suum homicida est [21 1Kb] .« Hac fuit Cain damnatus [22 1Kb] . Hac inflammavit diabolus fornacem 109 mundi, quando vidit et [Col. 0529D] odivit prosperitatem Adae [23 1Kb] ; per stupam quae leviter crematur, designatur mundi vanitas, quae leviter transit, scilicet triplex: cupiditas, calamitas, mortalitas. Unde Salomon: »Vanitas vanitatum, et omnia vanitas [24 1Kb] .« Ergo »filii hominum, usquequo gravi corde, utquid diligitis vanitatem [25 1Kb] ?« Per hanc diabolus inflammavit mundum; ait enim ad Adam: »Quacunque hora manducaveritis, eritis sicut dii [26 1Kb] .« Per picem carnis voluptas signatur: »Qui attingit picem, inquinabitur ab ea [27 1Kb] ,« ergo [Col. 0530A] a voluptatibus tuis avertere. Hac inflammavit diabolus fornacem mundi, quando vidit lignum pulchrum, et tulit, et comedit. Malleoli sunt stipites inutiles qui abscinduntur a vineis: haec est iniquitas apostasiae, unde Dominus: »Ego sum vitis et vos palmites, sine me nihil potestis facere [28 1Kb] .« Hac diabolus fornacem mundi inflammavit, quando Adam a Deo per transgressionem mandati decessit.

Moraliter: In hoc igne tres pueri positi sunt: Ananias, Azarias, Misael [29 1Kb] . Primus dicitur adjutorium Dei, secundus gratia Dei, tertius attrectatio Dei. Primus, scilicet Ananias, eos designat qui aliquando cadunt, aliquando resurgunt, quia cum eo est vox Domini intercidentis flammam ignis, [Col. 0530B] ut dicat: »Igne nos examinasti, sicut examinatur argentum [30 1Kb] .« Secundus, scilicet Azarias, eos designat qui viriliter tentationibus resistunt et nunquam cadunt, ut dicant: »Igne me examinasti, et non est inventa in me iniquitas [31 1Kb] .« Et angelus qui descendit in fornacem dicit ei: »Cum ambulaveris per ignem, non ureris, quia ego sum Dominus Deus tuus, sanctus Israel [32 1Kb] .« Misael eos designat qui sunt spirituales, ut tentationes circumvenientis eos non sentiant, imo dicant: »Liberasti corpus meum a perditione [33 1Kb] ,« etc. Vel aliter: Flamma fornacis hujus, id est mundi, triplex est: prima est flamma vitiorum, secunda tentationum, tertia temporalium afflictionum. Prima multi peccatores involvuntur, in secunda multi [Col. 0530C] per gratiam Dei viriliter reluctantur, in tertia, a spiritualibus viris temporales tentationes exceduntur. Inde invenimus Dominum in tribus ignibus apparuisse. Pro primis dicitur: »Ventus turbinis veniebat ab aquilone, et nubes magna et ignis involvens; de medio autem ejus quasi species electri, hoc est de medio ignis [34 1Kb] .« Pro secundo: »Angelus Domini descendit cum Azaria et sociis ejus in fornacem [35 1Kb] .« Pro tertio: In Apocalypsi vidit Joannes »virum inter septem candelabra vestitum podere et pedes ejus similes aurichalco velut in camino ardenti. Oculi ejus sicut flamma ignis [36 1Kb] .« Ibi descendit magni consilii Angelus, et quomodo excussit flammam [37 1Kb] videamus. Superbum regem, id est diabolum, per humilitatem; ministros ejus, [Col. 0530D] per dilectionem; quatuor praedicta, per orationem. Audi humilitatem: »Exinanivit semetipsum, formam servi accipiens [38 1Kb] .« Hoc enim iste, id est populo suo mitissimus apparuit [39 1Kb] . Et dilectionem: »Propter nimiam charitatem qua dilexit nos Deus, cum essemus mortui peccatis, convivificavit nos Christus [40 1Kb] .«---»Hic enim est amator fratrum et populi Israel [41 1Kb] .« Et orationem: »Advocatum habemus apud Patrem Jesum Christum [42 1Kb] .«---»Ipse enim est qui multum orat pro populo et universa civitate [Col. 0531A] sancta Hierusalem [42* 1Kb] .« Idem: »Fecit medium fornacis quasi ventum roris flantem [43 1Kb] .« Inde: »Surge aquilo, et veni, auster [44 1Kb] ;« et propheta: »Adduxit Dominus ventum urentem de deserto, et siccavit venas mortis [45 1Kb] .« Isti addunt triplicem rorem, scilicet misericordiae, gratiae et gloriae. Sed audi modum: prius in vellus de vellere, scilicet de beata Virgine in concham. De concha, id est de cordibus apostolorum, in aream, scilicet in universitatem Ecclesiae. Audi in vellere: »Ave, Maria, gratia plena, Dominus tecum [46 1Kb] ;« et in concham, ait Apostolus: »Gratia Dei sum, id quod sum [47 1Kb] ;« et in aream: »De plenitudine ejus omnes accepimus gratiam pro gratia [48 1Kb] .«

Primum mundat, secundum fecundat, tertium [Col. 0531B] jucundat. Mundat a faece peccatorum, fecundat germine virtutum, jucundat contemplatione supernorum bonorum. Prima hominem purificat, secunda magnificat, tertia laetificat. Pro prima dictum est: »Apparuit benignitas et humanitas salvatoris nostri Dei [49 1Kb] .« Ecce ros misericordiae, de quo Isaac ad filium suum: »Det tibi Deus de pinguedine terrae, de rore coeli abundantiam [50 1Kb] .« Pro secundo dictum est: »Apparuit gratia Dei omnibus hominibus, erudiens nos ut abnegantes impietatem, et saecularia desideria [51 1Kb] ,« etc., inde propheta: »Ero quasi ros, Israel germinabit quasi lilium [52 1Kb] .« Pro tertio ait Job: »Ros in messione mea morabitur, et gloria mea semper innovabitur [53 1Kb] .« Si qui superbiunt, propter hanc gratiam dicetur eis: »Montes Gelboe, nec ros nec [Col. 0531C] pluvia veniant super vos [54 1Kb] .« Primus ros, scilicet misericordiae, est Azariae, qui dicitur adjutorium Domini; secundus Ananiae, qui dicitur gratia Dei; tertius Misael, qui dicitur attrectatio Dei. Iste enim primo attrectat jacentem in praesepio, secundo pendentem in patibulo, tertio regnantem in Patris solio. In primo pro nobis humiliantur, in secundo laborantur, in tertio regnantur. Aspice humilem in praesepio, nascentem de mulieris utero, non habentem locum in diversorio, jacentem cum bove et asino, involutum vili panniculo. Secundo attrectat laborantem in patibulo, scilicet flagellatum, colaphizatum. Tertio attrectat qualem describit Apostolus: O mitem, sapientem, pulchrum, potentem, ut ibi: »Multifarie, multisque modis olim Deus loquens [Col. 0531D] patribus in prophetis [55 1Kb] .« Quod alibi in hoc opere me memini exposuisse; audi divitem: »Quem constituit haeredem universorum [56 1Kb] ;« et sapientem: »Per quem fecit et saecula [57 1Kb] .« De primo: »Omnia subjecisti sub pedibus ejus [58 1Kb] ;« de secundo: »In quo sunt omnes thesauri sapientiae et scientiae absconditi [59 1Kb] .« Audi pulchrum: »Qui cum sit splendor gloriae et figura substantiae [60 1Kb] ;« et potentem: »Portansque omnia verbo virtutis suae [61 1Kb] .«---»Potestas enim ejus potestas aeterna, quae non auferetur, et regnum quod non corrumpetur [62 1Kb] .« Et quia diabolum [Col. 0532A] vicit: »Jugum enim oneris ejus et virgam humeri ejus, et sceptrum exactoris ejus superasti, sicut in die Madian [63 1Kb] .« Haec ante omnia Christus superavit, sicut in die Madian, scilicet quando Gedeon Madianitas devicit [64 1Kb] . Habuerunt enim sui tubas in dextera, lagenas in sinistra, inter quas erant lampades fulgentes. Insonuerunt ergo tubis praedicationis et orationis; comploserunt lagenas, scilicet per martyrium corporis; apparuerunt lampades fulgentes in miraculis. Notandum autem quod tuba tres habet sonos: gravem, medium, acutum. Gravem in oratione, medium in laude, acutum in praedicatione. Gravem orationis habuit, quando ascendit in montem solus orare: »Cum oras, ait, intra in cubiculum tuum, et clauso ostio, ora Patrem tuum [65 1Kb] .« [Col. 0532B] Medium habuit, cum ad sepulcrum Lazari ait: »Pater, gratias ago tibi, quia semper me audis [66 1Kb] .« Acutum habuit cum ait: »Jam securis ad radicem arboris posita est [67 1Kb] ;« inde dicitur: »Ite, praedicate Evangelium omni creaturae [68 1Kb] .« Hanc tubam habuit in dextera, quia ad coelestia pertinentia debemus conservare; lagenas in sinistra, quia corpora nostra tanquam temporalia martyrio debemus postponere: et sic apparebunt fulgentes lampades, scilicet miracula, vel corpora nostra glorificata in resurrectione. Quae videntes qui modo nobis adversantur, turbabuntur timore horribili, dicentes »Isti sunt quos aliquando habuimus in derisum, et in similitudinem improperii. Nos insensati aestimabamus vitam illorum insaniam. Ecce quomodo conputati [Col. 0532C] sunt inter filios Dei [69 1Kb] .« Ecce apparuit dilectus per foramen praedicando et vivendo religiose, et per fenestram operando miraculose. Apparebit per ostium qui post judicium a bonis videbitur gloriose. Quando ergo videtur per foramen, venter noster, scilicet infirmitas nostra intremiscit ad tactum ejus, quia de eo in humanitate patiendo videt indigna. Quando mittit manum suam per fenestram, natura humana miratur, quia videt insolita. Quando videbitur per ostium, omnis salvatus laetabitur, quia in ejus visione cognoscet incognita, quia tunc corpus solidabitur per immortalitatem. Unde sponsa amore supernorum accensa ut expeditius ad illam possit provenire, subjungit: Surrexi ut aperirem dilecto meo, ut ipsum suscipiendo merear postmodum [Col. 0532D] ejus frui consortio in regni ipsius palatio. Ad quod nos perducat ipse, cui est honor et gloria in saecula saeculorum. Amen.


Surrexi ut aperirem dilecto meo: manus meae distillaverunt myrrham, et digiti mei pleni myrrha probatissima.

[THO.] (Sic.) Aperimus Domino cum adventum ejus in corde suscipimus per amorem. Aperimus cum dura corda ad ipsum recipiendum praedicando convertimus. Ad hoc agendum surgimus, ut quod praedicamus [Col. 0533A] prius opere compleamus. In digitis accipitur discretio, per quam opera diriguntur, quia nulla membra flexibiliora sunt vel pluribus distincta articulis. In hoc nos admonet ut quoties alios castigamus, prius conscientiam nostram solerti discretione sculpamus. Myrrha continentiam carnis et manuum significat, unde manus sponsae stillant myrrham, cum operibus continentiae se mancipant. Et digiti pleni myrrha probatissima, cum se discretione sollicita examinans, invenit se vivere continenter intuitu retributionis aeternae. Ordo congruus: primo surgit peccator, secundo aperit justus, tertio distillat perfectus. Surgit peccator solvens jugum nequitiae, aperit justus portas justitiae, distillat perfectus myrrham patientiae. Primus a corpore, secundus in [Col. 0533B] amore, tertius in odore: a corpore pravitatis, in amore sanctitatis, in odore beatitudinis. De primo: »Excutere de pulveribus, consurge, sede, Jerusalem; solve vincula colli tui [70 1Kb] ;« de secundo: »Aperite mihi portas justitiae, et ingressus in eas confitebor Domino [71 1Kb] ;« de tertio: »Myrrha et gutta et casia a vestimentis tuis a domibus eburneis [72 1Kb] .« Primus est Lazarus, secundus Zachaeus, tertius Stephanus. Lazarus adjutus dicitur, quia suscitatus de sepulcro. Zachaeus justificatus, quod factum est quando gaudens apparuit suscipiens Christum in sua domo. Stephanus quasi stans phanum: myrrham primus post Christum distillavit, lapides torrentes cum omni alacritate suscipiendo, et inter hos pro inimicis devote orando. Myrrha quanto est amarior [Col. 0533C] tanto probatior. Alia enim est amara, alia est amarior, alia amarissima. Amara est peccatori in satisfactione; amarior justo, zelando pro religione; amarissima perfecto, in sustinenda passione. Primus dicit: »Recogitabo tibi omnes annos meos in amaritudine animae meae [73 1Kb] ,« et: »Loquar in amaritudine animae meae [74 1Kb] ;« de secundo Ezechiel: »Abii amarus in indignatione [75 1Kb] ;« de tertio: »O mors, quam amara est memoria tua [76 1Kb] !« Sed quando pro Deo, »ecce in pace amaritudo mea amarissima [77 1Kb] .« Prima est probata, secunda probatior, tertia probatissima. Vel probata est in vasis, probatior in manibus, probatissima in digitis: in vasis cordis proponendo, in manibus operando, in digitis opera prudenter discernendo. Sunt autem digiti dexterae Dei, sunt digiti [Col. 0533D] dexterae humanae. Digitos Dei legimus quinque: »Tribus appendit molem terrae;« quarto »librat montes in pondere;« quinto »colles in statera [78 1Kb] .«

Triplex est moles terrae: vanitas, voluptas, malignitas. Haec terra est cor nostrum. Contra vanitatem est digitus qui dicitur spiritus scientiae. De hoc dixerunt magi Pharaonis cum faceret Moyses ciniphes: »Digitus Dei est hic [79 1Kb] ,« id est spiritus scientiae [80 1Kb] , ne possimus decipere Moysen. Contra voluptatem est secundus digitus, id est spiritus timoris [Col. 0534A] [81 1Kb] . Unde dedit Dominus Moysi tabulas lapideas digito Dei scriptas [82 1Kb] , quia illa scriptura timore poenae voluptuosos refrenabat. Contra malignitatem est spiritus pietatis [83 1Kb] sive digitus. De quo dicitur in Evangelio [84 1Kb] , cum malignitas Judaeorum mulierem adulteram damnaret, Dominus digito scribebat in terra, scribe hos viros adjudicatos. Quartus digitus est fortitudinis [85 1Kb] , quintus spiritus consilii [86 1Kb] . Quarto »librat montes in pondere,« quinto »colles in statera.« Haec sunt duo genera daemonum: quidam enim nocent hominibus violenter, hi sunt montes superbi, quos librat Dominus in pondere fortitudinis ejiciendo; alii nocent fraudulenter, hi sunt colles quia deprimunt se per speciem humilitatis, ne montes videantur. Hos librat Dominus in statera [Col. 0534B] consilii quo libramus, id est circumspicimus, utrum boni sint an mali, et sic digitus 110 quintus eos ejicit. De quarto dictum est: »Si in digito Dei ejicio daemonia, profecto pervenit in vos regnum Dei [87_100 1Kb] ;« de quinto: »Misit Dominus, digitum suum in auriculas surdi, et sanatus est [1_66 1Kb] .«

Manus hominum sunt duae: dextera et sinistra. In dextera sunt opera justitiae, in sinistra opera misericordiae. Utraque ornatur digitis quinque; nam utraque operatio ut sit ordinata, indiget discretione. Et sicut in manu sunt digiti quinque, sic in discretione quinque gradus possumus assignare: primus est dijudicatio, secundus deliberatio, tertius dispositio, quartus dispensatio, quintus moderatio. Primum enim est dijudicare, quid sit licitum, quid [Col. 0534C] illicitum. Sed quia non omnia licita expediunt, secundo ad deliberationem consurgimus ubi discamus quid sit expediens. Quo cognito, restat quaerere quo modo vel quo ordine faciamus. Ordine disposito, saepe ad gratiam dispensationis confugimus, pro occasione varia. Ultimum est modum congruum imponere. Per dijudicationem licita ab illicitis secernimus, per deliberationem utilia ab inutilibus, per dispositionem commoda in ordinem redigimus, per dispensationem, pro rerum eventu temporum opportunitati cedimus, per moderationem in omnibus modestiam servamus. De primo ait Apostolus: »Si nosmetipsos dijudicaremus, non utique judicaremur [67 1Kb] .« De secundo: »Omnia fac cum consilio et post factum non poenitebit [68 1Kb] .« De tertio: [Col. 0534D] »Jucundus homo qui miseretur et commodat, disponit sermones suos in judicio [69 1Kb] .« De quarto: »Hic jam quaeritur inter dispensatores ut fidelis quis inveniatur [70 1Kb] .« De quinto: »Modestia vestra nota sit omnibus hominibus [71 1Kb] .« Hi digiti pertinent ad dexteram et sinistram. Primo debemus surgere ad domus aedificationem, secundo ad apertionem, tertio ad ministrationem. Primum per congeriem virtutum, secundum per devotum desiderium, tertium per exsecutionem operum. De primo dicitur [Col. 0535A] ad Ecclesiam: »Non tu aedificabis mihi domum, sed filius tuus qui egreditur de utero tuo [72 1Kb] .« De secundo: »Adaperiat Dominus cor nostrum in lege sua et in praeceptis suis [73 1Kb] .« De tertio: »Operamini dum dies est [74 1Kb] .« Ad aedificationem domus intendebat David cum diceret: »Si dedero somnum oculis meis, et palpebris meis dormitationem, donec inveniam locum Domino, tabernaculum Deo Jacob [75 1Kb] .« Vae tibi qui curas fundare domos interituras, nec saltem vile Christo vis esse cubile, dicens illam Prophetae reprehensionem: »Nondum venit tempus domus Domini aedificandae [76 1Kb] ?« sed clama cum David: »Vae mihi! quia arca Domini est in pellibus, et ego habito domos cedrinas [77 1Kb] ,« etc. Ipse nostrae fragilitatis induit morticina, et ego indutus [Col. 0535B] sum vana gloria. Recogita ergo praesepium stabuli, claustrum virginalis uteri, lapidem sepulcri, et vide ne exhibeas pro praesepio domum negotiationis [78 1Kb] ; pro claustro virginali, prostibulum lenonum [79 1Kb] ; pro lapide sepulcri, speluncam, latronum [80 1Kb] . Sed potius clama: »Si dedero somnum oculis meis et palpebris meis dormitationem, donec inveniam locum Domino.«

In praesepio est domus humilitatis, in utero Virginis domus castitatis, in lapide sepulcri domus disciplinatae religiositatis. De prima fugatur superbia, a secunda ejicitur luxuria, a tertia fugit sensualis evagatio. Primam nobis expressit propheta sic: »Non sum medicus, et non est in domo mea panis, neque vestimentum [81 1Kb] .« Penes medicum est [Col. 0535C] peccatorum ejectio, panis est doctrinalis refectio, in vestimento religiosae conversationis exemplaris exhibitio, ut dicat Dominus hujus domus: »Discite a me, quia mitis sum et humilis corde [82 1Kb] .« Et de pane: »Qui non habetis argentum, properate, emite, et comedite [83 1Kb] .« Et de veste: »Consurge, consurge, induere fortitudine tua, Sion. Induere vestimentis gloriae tuae, Hierusalem civitas sancta [84 1Kb] .« Domum castitatis habebat sponsa de qua dicit: »Lectulus noster floridus, tigna domorum nostrarum cedrina, laquearia cupressina [85 1Kb] .« Ecce tigna in domo, laquearia in thalamo, flos in lectulo. In cedro est sublimitas, in cupresso odoris suavitas, in flore jucunditas. Primum angelo, secundum Deo, [Col. 0535D] tertium in seipso. Angelis enim est cognata virginitas, castimoniae gratia, Deo bene redolet munditia, ipsi casto de castitate jucunda est conscientia. De domo disciplinae dicitur mulieri fundenti oleum: »Claude ostium super te et super filium tuum [86 1Kb] .« Et ille a quo petebantur tres panes in Evangelio ait: »Jam ostium meum clausum est, et pueri mei mecum sunt in cubili meo, noli mihi molestus esse [87 1Kb] .« Et Dominus: »Tu autem cum jejunas, intra cubiculum tuum, et clauso ostio, ora Patrem tuum [88 1Kb] .« [Col. 0536A] Has tres domos notavit David cum ait: »Myrrha et gutta et casia a vestimentis tuis, a domibus eburneis [89 1Kb] .« Myrrha amarum habet saporem, gutta est species quae vulneris aufert tumorem, casia in aquis crescit, in altum se erigit, odorem effundit. Itaque per amaritudinem myrrhae castitas conservatur, per guttam inflatura superbiae humiliatur, casia crescit in aquis, scilicet disciplina in lacrymosa conpunctione. In altum se extendit, scilicet in Dei dilectione. Odorifera est in conversatione. De hac ait Propheta: »Frange esurienti panem tuum, et egenos vagosque induc in domum tuam [90 1Kb] .« Sensus nostri vagi sunt egressi de domo disciplinae circumeundo mundi curiositates, egeni sunt quia nullam secum utilitatem inde reportantes, esuriunt verbum [Col. 0536B] doctrinae cupientes. Inde dicitur de muliere forti: »Consideravit semitas domus suae, et panem otiosa non comedit [91 1Kb] .« Prima enim semita est qua venitur ad humilitatem, secunda qua observamus castitatem, tertia qua gradimur per disciplinae regularitatem. Multi transferunt se ad domum superbiae, relicta domo humilitatis; alii ad domum impudicitiae, relicta domo castitatis. Tertii, contempta domo disciplinae, ad domum evagationis. Domus superbiae fuit domus Ezechiae, quando ostendit thesauros suos Chaldaeis [92 1Kb] , et turris Babel qui dicitur confusio, et ideo dispersae sunt linguae eorum [93 1Kb] . Domum castitatis faciebat domum luxuriae uxor Putiphar eunuchi cum Joseph acciperet [94 1Kb] . Domum disciplinae [Col. 0536C] ingressa est Dina, et ideo corrupta [95 1Kb] . In domo superbiae sunt idola quae tulit Rachel de domo Labani [96 1Kb] , qui dicitur dealbatio. In domo voluptatis sunt idola, scilicet Adonis, quem plangebant mulieres in templo [97 1Kb] . In domo curiositatis sunt idola quae tribus Dan invenit in domo Michae. Haec sunt quae impediunt ne domus Domini construatur. Mundi vanitas, carnis voluptas, otiositas. Primum est domus superborum, secundum lectus delicatorum, tertium somnium pigrorum. Inde David: »Si introiero in tabernaculum domus meae [98 1Kb] .« Ecce primum: »Si ascendero in lectum strati mei [99 1Kb] .« Ecce secundum: »Si dedero somnum oculis meis et palpebris meis dormitationem [100 1Kb] ,« ecce tertium: »Et requiem temporibus meis [1 1Kb] ,« quod est causa somni. [Col. 0536D] Primo enim quiescimus a bono opere torpendo; postea dormitamus nunc cadendo, nunc resurgendo; tertio dormimus in peccato delectando. Haec a se David removet ut domum Dei aedificet. Tabernaculum sive domus est mundi felicitas: inde dicitur Abrahae: »Egredere de terra tua, et de cognatione tua, et de domo patris tui [2 1Kb] ;« inde Job: »Qui habitant domos luteas et terrenum habent fundamentum [3 1Kb] .« De somno dicitur: »Surge, qui dormis, et exsurge a mortuis, et illuminabit te Christus [4 1Kb] ;« [Col. 0537A] item: »Surge, propera amica mea [5 1Kb] .« Lectus est de quo dicitur: »Tolle lectum et ambula [6 1Kb] ,« item: »Non in cubilibus et impudicitiis [7 1Kb] .« Haec omnia non dabo mihi, »donec inveniam locum Domino [8 1Kb] .«

Triplex est locus: est locus in corde diligentium, est locus in congregatione fidelium, est locus regenerantium. Primus in corde humano, secundus in mundo, tertius in coelo. In primo est dulcedo et fervor charitatis, in secundo vinculum unanimitatis, in tertio gaudium de securitate aeternae felicitatis. De primo hic habemus, de secundo: »Vere Dominus erat in loco isto, et ego nesciebam [9 1Kb] ,« item: »Terribilis est locus iste; non est hic aliud nisi domus Dei et porta coeli [10 1Kb] ;« de tertio: »Oritur sol et occidit, et ad locum suum revertitur [11 1Kb] .« Audi [Col. 0537B] fervorem primi: »Nonne cor nostrum ardens erat in nobis [12 1Kb] « de Jesu? De unanimitate: »Supportantes invicem in charitate, sollicite servare unitatem spiritus in vinculo pacis [13 1Kb] .« De tertio: »Sancti et justi, in Domino gaudete, vos elegit Dominus in haereditatem sibi [14 1Kb] .« Ecce tria loca: »Domine, si vis, faciamus hic tria tabernacula, tibi unum, Moysi unum, Eliae unum [15 1Kb] .« Elias dicitur sol faciens fervorem. In primo: »Sapientia aedificavit sibi domum, et excidit columnas septem [16 1Kb] ;« in secundo: »Terribilis est locus iste; non est hic aliud nisi domus Dei et porta coeli,« in tertio: »Passer invenit sibi domum et nidum ubi ponat pullos suos [17_18 1Kb] .« Agamus ergo de domo quam Sapientia aedificavit in cordibus nostris; ipsa habet columnas septem: »Spiritum [Col. 0537C] sapientiae et intellectus, consilii et fortitudinis, scientiae et pietatis, spiritum timoris Domini [19 1Kb] .« Spiritus scientiae facit in gubernandis temporalibus providentiam; spiritus fortitudinis in adversitate constantiam; spiritus timoris facit sollicitum ne offendat Dei clementiam; spiritus intellectus, ut habeat spiritualium notitiam; spiritus consilii ut perplexitatem excutiat, et bona faciat ad discretionis lineam; spiritus pietatis, ut faciat indigentibus misericordiam et Deo debitam exhibeat latriam; spiritus sapientiae, ut degustet et desideret coelestem gloriam. De primo dicitur: »Qui bene ministraverit, gradum bonum acquiret [20 1Kb] .« Ne ultra modum temporalia cupiat, nec de amissis supra modum doleat, ait: »Sic per bona temporalia transeamus, [Col. 0537D] ut non amittamus aeterna. De spiritu fortitudinis dicitur: »Estote fortes in bello [21 1Kb] ,« item: »Fratres, confortamini in Domino, et in potentia virtutis ejus [22 1Kb] .« De spiritu timoris dicitur: »Qui timet Dominum faciet bona [23 1Kb] ;« item: »Deum time, et mandata ejus observa: hoc est omnis homo [24 1Kb] .« De spiritu consilii dicitur: »Nolite credere omni spiritui, sed probate si ex Deo sunt [25 1Kb] .« Et de prolixitate: »Coarctor e duobus,« etc., ait Apostolus [26 1Kb] . [Col. 0538A] De spiritu intellectus: »Intellectum da mihi et vivam [27 1Kb] ,« item: »Intellectum tibi dabo, et instruam te [28 1Kb] .« De spiritu pietatis dicitur: »Exerce te ipsum ad pietatem; exercitatio enim corporalis ad modicum utilis est, pietas autem ad omnia utilis est [29 1Kb] .« Item: »Omnes qui pie volunt vivere in Christo Jesu, persecutionem patientur [30 1Kb] .« De spiritu sapientiae dicitur: »Quae sursum sunt quaerite, non quae sunt [31 1Kb] ,« etc. Ecce columnae septem in domo cordis. Notandum quod quidam Christum in hac domo recipere formidant pro peccatis suis impudenter. Alii, etsi peccatores sint, suscipiunt gaudenter; tertii tanquam boni recipiunt confidenter. Primi Deo exhibent reverentiam, secundi de adventu ejus sperant indulgentiam; tertii confidunt, quia [Col. 0538B] bonam habent conscientiam. Primi dicunt cum Centurione: »Domine, non sum dignus ut intres sub tectum meum [32_33 1Kb] ;« secundi cum Zachaeo Christum gaudentes suscipiunt in domum suam, tertii parant coenaculum grande stratum, ubi pascha cum discipulis suis manducet [34 1Kb] . De primo audi, quomodo aperuit Centurio: habuit humilitatem, fidei sinceritatem. Et ideo adeptus est puero suo sanitatem. De primo: »Non sum dignus ut intres sub tectum meum, dic tantum verbum et sanabitur puer meus [35 1Kb] .« Item: »Amen dico vobis, non inveni tantam fidem in Israel [36 1Kb] .« De tertio: »Et sanatus est puer in illa hora [37 1Kb] .« Audi quomodo aperuit Zacheae: »Suscepit eum gaudens in domum suam [38 1Kb] .« Sed quomodo parvitatem suam dirigit? [Col. 0538C] super fatuitatem mundi se erigit, egenti manum porrigit, errata corrigit. Sic enim legitur: »Erat pusillus statura [39 1Kb] ,« hoc est de primo: »Ascendit in arborem sycomorum [40 1Kb] ,« quae dicitur ficus fatua, scilicet mundus, hoc est de secundo: »Dimidium bonorum meorum dedi pauperibus [41 1Kb] ,« de tertio: Quod »si quem fraudavi, restituo quadruplum [42 1Kb] ,« de quarto. Tertium est coenaculum grande stratum. Sed et istud quomodo aperiatur audi. Notandum quod est coenaculum, est grande, est stratum: coenaculum ne Deus sustineat grandinem et pluvias; grande, ne habitans sustineat angustias; stratum, ne duritiem sed inveniat delicias, grandinem et pluvias ex mundanae turbationis importunitate, angustias ex prava voluntate, delicias ex affectionis [Col. 0538D] utilitate. De primo: »Ut sit tabernaculum umbraculum diei ab aestu, in securitate et in absconsione a turbine et a pluvia [43 1Kb] .« In secundo: Praecipit quanta sit voluntas mea, scilicet longitudo, latitudo, sublimitas et profundum. In tertio: Sit »omnis gloria ejus filiae regis ab intus in fimbriis aureis circumamicta varietatibus [44 1Kb] .« Sed quid praecedat aperitionem ait sponsa: Manus meae distillaverunt myrrham primam, myrrham electam, myrrham probatissimam. [Col. 0539A] Prima in poenitentia et confessione, secunda in aspera conversatione, tertia in illata passione. 111 De prima: Labia illius stillantia myrrham primam. De secunda: »Quasi myrrha electa dedi suavitatem odoris [45_46 1Kb] .« De tertia: Digiti mei pleni myrrha probatissima. Itaque debet aperire manum, aperire linguam, aperire cor suum: manum ad eleemosynae dationem, linguam ad laudem et praedicationem, cor ad devotionem. De primo: »Manum suam aperuit inopi [47_48 1Kb] .« De secundo: »Aperi os tuum et Dominus implebit illud [49 1Kb] .« De tertio: »Adaperiat Dominus cor vestrum in lege sua, et in praeceptis suis [50 1Kb] .« Cui est honor et gloria in saecula saeculorum. Amen.


[Col. 0540A] Dilectus meus misit manum suam per foramen, et venter meus intremuit ad tactum ejus.

[CARD.] Ac si dicat: Dilectus meus, Deus Pater, misit manum suam, id est Filium suum, per foramen, id est per aurem meam. Unde de ipsa canit Ecclesia: »Concipies per aurem Deum, paries et hominem.« Et venter meus, propter reverentiam tanti hospitis, intremuit ad tactum ejus; cum me scilicet tetigit; et de carne mea separavit carnem, quam sibi in corpus humanum formavit et aptavit. Quia vero in voce pulsantis praemissum est: Aperi mihi, subdit beata Virgo: Surrexi, ut aperirem dilecto meo, et post interpositionem aliquam addit



LIBER OCTAVUS.
[Col. 0539]

[Col. 0539B] Pessulum ostii mei aperui dilecto meo. At ille declinaverat atque transierat.

[THO.] Pessulum ostii sui anima sponso aperit, cum cor suum divina insitione dignum facit. Pessulum aperit, cum subita inspiratione ad desideria coelestium accensa, satagit latius sinum mentis ad capiendum gustum ejusdem supernae dulcedinis aperire. Prius miserat sponsus manum suam per foramen; unde vehementer accensa, non jam per foraminis angustiam, sed plenarie aperta janua felici complexu perfruitur. Sed quia plenarie in hac vita non potest haberi, subjungit: At ille declinaverat atque transierat. Hoc est quod ait David: »Accedat homo ad cor altum et exaltabitur Deus [51 1Kb] .« Et Salomon: »Dixi, Sapiens efficiar, et ipsa longius [Col. 0539C] recessit a me [52 1Kb] .« Nec dixit simpliciter ostium, sed pessulum ostii. Clauserat enim et pessulo seraverat, dum cor ejus in altum levatur, ne quis insidiator intraret, juxta illud Salomonis: »Omni custodia serva cor tuum, quia ex ipso vita procedit [53 1Kb] .« Triplex est ostium: primum disciplinae, secundum circumspectionis, tertium solitudinis. De primo: »Audi, fili, disciplinam patris tui [54 1Kb] .« De secundo: »Beatus vir qui in sapientia morabitur et in justitia meditabitur et in sensu cogitabit circumspectionem Dei [55 1Kb] .« In tertio erat qui dicebat: »Vigilavi et factus sum sicut passer solitarius in tecto [56 1Kb] .« Haec tria fuerunt in tabernaculo. Primum in atrii introitu, secundum in sanctorum ingressu, tertium dat accessum ad Sancta sanctorum. Primum clauditur [Col. 0539D] raptori, secundum latroni, tertium negotiatori: raptori qui est manifestus, latroni qui est occultus, negotiatori qui est importunus. Raptor enim vagos accipit, latro incautos decipit, negotiator quietem [Col. 0540B] subripit. Primum volebat claudi qui dicebat: »Pone, Domine, custodiam ori meo, et circumstantias labiis meis [57 1Kb] .« Hinc est quod Dominus clausit ostium arcae a foris. De secundo: »Cum oras, intra in cubiculum tuum, et clauso ostio tuo, ora Patrem tuum [58 1Kb] .« Hinc est quod mulier ad praeceptum prophetae fundens oleum clausit ostium super se, et super filium suum [59 1Kb] . De tertio in Evangelio: »Quis vestrum habet amicum,« qui amicus dixit petenti: »Noli mihi molestus esse, jam ostium meum clausum est, et pueri mei mecum sunt in lecto [60 1Kb] ?« Hoc est ostium ad quod perseverabat Petrus pulsans, elapsus de carcere, ubi erant caeteri apostoli [61 1Kb] . Possunt eadem ostia bene aperiri. Primum aperitur ad puritatem, secundum ad veritatem, tertium ad claritatem. [Col. 0540C] Primum ut peccator susceptus purificetur, secundum ut purificatus erudiatur, tertium ut eruditus contempletur. Primum aperuerat Job qui ait: »Ostium meum patuit viatori [62 1Kb] .« Secundum aperuerat Abraham, qui existens in ostio tabernaculi sui, tres vidit et unum adoravit [63 1Kb] . Tertium apertum vidit Joannes: »Vidi, inquit, ostium apertum in coelo, et ecce sedes posita erat in eo [64 1Kb] .« Primi ostii est pessulum fervor, secundi timor, tertii amor. Fervor religionis, timor diabolicae fraudis, amor cognoscendae supernae beatitudinis. Primum aperitur contrito, secundum jam erudito, tertium dilecto: Contrito ut ingrediatur atrium, ubi animalia inveniebantur, ut et caro sacrificetur; jam erudito, ut ingrediatur in Sancta, in quo erat mensa propositionis, [Col. 0540D] id est doctrina apostolica, ut ibi erudiatur; dilecto, ut de lecto qui est Sancta sanctorum ad nos egrediatur et videatur. Quo facto visus ad momentum per speculum et in aenigmate [65 1Kb] declinat et transita [Col. 0541A] nobis. Primo venit ad nos, secundo declinavit, tertio transiit. Venit per incarnationem, declinavit, ut incorruptionis avidos nos faceret; transiit, ut nos ad regnum vocaret. Et moraliter: Venit ad nostram consolationem, declinavit, ne tepescamus per securitatem; transiit, ut demonstraret quod »non habemus hic manentem civitatem [66 1Kb] .«

Adhuc habemus quod de ostio dicamus. Fecit Salomon ostium, in porticu, in templo, in oraculo. Ostium porticus, est sermo propheticus; ostium templi, Christus; ostium oraculi, patriae coelestis introitus. In porticu vero renuntiationis, moraliter, est ostium cognitio mundi; in templo conversationis, cognitio sui; in oraculo contemplationis, cognitio illius. Quia dum casum mundi attendis, quod positus in incerto divitiarum [67 1Kb] , in lapsu voluptatum, [Col. 0541B] in periculo dignitatum, ad ostium porticus accedis; dum vero propriae carnis defectum, pueritiae ortum, momentum juventutis, vesperam senectutis consideras, per ostium templi transire festinas; dum autem bonitatem Dei cui nihil deest attendis, beatitudinem quae nullo indiget, et accedis ad videndum in bonitate electorum suorum et ad laetandum in laetitia gentis suae [68 1Kb] , paras intrare per ostium oraculi specialis. Notandum quoque quod sol aequinoctialis, directis radiorum lineis, per illa tria ostia arcam testamenti illuminabat; quia sole intelligentiae directus radius considerationis, nubes cogitationum penetrans quae discurrunt per aerem meditationis; per supradicta ostia illuminat arcam, id [Col. 0541C] est conscientiam, hoc fit aequinoctio id est, cum noctes et dies sunt aequales. Moraliter sunt noctes et dies, prospera et adversa, damna et lucra, tristitia et laeta, mentis puritas et perturbatio, lux contemplationis et caligo tentationis, dum haec animus deliberat, quasi sub aequali mensura dies et noctes librat. Notandum autem quod dilectus iste transit per bonos, transit ad perfectos. Ipse enim est vir de quo mulier ait: »Vir Dei sanctus est iste, qui transiit per nos. Faciamus ei coenaculum parvum, et ponamus in eo lectum et mensam, et sellam, et candelabrum; ut cum venerit ad nos maneat ibi [69 1Kb] .« Nihil fit in terra sine causa. Quia enim tres miserabiles factae sunt emissiones, ad hoc vir iste transit per nos, ut istas repararet per tres laudabiles [Col. 0541D] emissiones: emisit enim diabolum de coelo, Adam de paradiso, emittit peccatorem in judicio de beatorum consortio. Prima propter superbiam, secunda propter inobedientiam, tertia propter cordis duritiam. Venit ergo ut prima possit restaurari, secunda relevari, tertia devitari: restaurari per numerum beatorum, relevari per veniam peccatorum, devitari per custodiam mandatorum. De prima David: »Judicabit in nationibus, implebit ruinas [70 1Kb] .« De secunda: »Misit verbum suum et sanavit eos, eripuit eos de interitionibus eorum [71 1Kb] .« De tertia: [Col. 0542A] »Dedisti metuentibus te significationem ut fugiant a facie arcus [72 1Kb] .« Ad primum invitat sponsam sic: »Veni, columba mea, in foraminibus petrae, et in caverna maceriae [72* 1Kb] .« De secundo ait ipsa: Exspoliavi me tunica mea, quomodo induar illa? Lavi pedes meos, quomodo inquinabo illos? Contra tertium: Anima mea liquefacta est, ut dilectus locutus est.

Hoc ut fieret, tres factae sunt emissiones de coelo. Emissus est angelus, emissus Spiritus sanctus, emissus Christus. Imo angelus est missus, Spiritus immissus, Christus admissus: missus ad Virginis aurem, immissus in mentem, admissus in ventrem: ad aurem, ut Dei revelaret consilium; in mentem, ut obumbrando Virgini daret solatium; in ventrem, ut mundo naufrago ferret auxilium. De primo dictum [Col. 0542B] est: »Missus est angelus Gabriel a Deo in civitatem Galilaeae [73 1Kb] .« De secundo: »Spiritus sanctus superveniet in te et virtus Altissimi obumbrabit tibi [74 1Kb] .« Spiritus enim sanctus in eam venit, pervenit, supervenit: venit cum voto castitatis, pervenit cum virtute humilitatis, supervenit cum mysterio incarnationis. De tertio: »Quod nascetur ex te sanctum, vocabitur Filius Dei [75 1Kb] .« Ecce venter Virginis est coenaculum. O coenaculum, quod sicut dies verni circumdabant violae saltuum, flores rosarum, lilia convallium. In eo ergo redolet humilitas, fervet charitas, floret virginitas: humilitas in violis, charitas in rosis, virginitas in liliis. O cella affectibus amoena, moribus serena, gratia plena. Ponamus ergo in hoc coenaculo lectulum. [Col. 0542C] Unde dicat Virgo: »Cum esset rex in accubitu suo, nardus mea dedit odorem suum [75* 1Kb] .« Nos quoque coenaculum debemus ei facere, scilicet cor nostrum. Ideo praeparate corda vestra Deo, ut dicatis: »Paratum cor meum, Deus, paratum cor meum [76 1Kb] .« Ponamus ergo in eum lectulum tranquillitatis et pacis, mensam devotionis, sellam propriae dijudicationis, candelabrum contemplationis: pacis ut inveniatur sine mundana perturbatione; devotionis, ut satietur supernae dulcedinis suavitate; dijudicationis, ut accuset se homo sine excusatione; contemplationis, in supernorum cognitione. In lecto non invenitur vir iste, nisi fuerit a peccato mundus. Unde: »In lectulo meo quaesivi per noctem quem diligit anima mea, quaesivi et non inveni illum [77 1Kb] «. [Col. 0542D] Quia »universum stratum ejus versasti in infirmitate ejus, Dominus opem ferat illi super lectum doloris ejus [78 1Kb] ,« ut postea dicat: »Lectulus noster floridus, et siccabit venas meas.« Paululum cum pertransissem, inveni quem diligit anima mea. In isto hodie, id est hoc die, pax vera descendit. De triplici pace ejus quaere alibi. Hic lectulus mitigat languorem, reparat dolorem, ministrat soporem: languorem tentationis, dolorem satisfactionis, soporem mundanae oblivionis. Vir enim iste cum venit ad lectum istum levigat culpam, mitigat pressuram, [Col. 0543A] aufert sollicitudinem mundanam. In primo sanatur languidus in grabato [79 1Kb] . in secundo confortatur homo qui descendebat a Jerusalem in Jericho [80 1Kb] , in tertio Dominus praecepit discipulis vacare somno; sic enim ait: »Dormite jam et requiescite [81 1Kb] .« De primo: »Perficio sanitates hodie et cras [82 1Kb] .« De secundo: »Jugum enim meum suave est et onus meum leve [83 1Kb] .« De tertio dicitur: »Obliviscere populum tuum et domum patris tui, et concupiscet rex decorem tuum, quoniam ipse est Dominus Deus tuus, et adorabis eum [84 1Kb] .« Mensam quoque proposuit huic viro beata Virgo. Quia, »Sapientia aedificavit sibi domum: proposuit mensam [85 1Kb] .« Ad hanc vocat filium cum dicit: Veniat dilectus meus in hortum suum, ut comedat fructus pomorum suorum. Et [Col. 0543B] ipse: »Ecce sto ad ostium et pulso. Si quis mihi aperuerit intrabo ad illum et coenabo cum illo [86 1Kb] .« Hanc sensit satiatam de mensa illa cum ait: Favus distillans labia tua, mel et lac sub lingua tua. Vere mel quia per totum mundum melliflui facti sunt coeli. Imo leguntur coeli, manniflui, roriflui, melliflui: manniflui, in deserto Patribus antiquis; roriflui, in consummatione legis; melliflui, incipiente anno benignitatis. 112 Primum in prophetarum promissione, secundum in conceptione, tertium in nativitate. De primo: »Manna de coelo plui vobis [87 1Kb] .« de secundo: »Rorate, coeli, desuper [88 1Kb] ;« de tertio in Job: »Non videat hypocrita rivulos torrentis mellis et butyri [89 1Kb] .« Hanc mensam dirigamus huic viro: [Col. 0543C] »Ad mensam magnam sedisti, diligenter attende quae apposita sunt tibi [90 1Kb] .« In hac coenabis cum viro hoc et dices: Comedi favum cum melle meo, bibi vinum meum cum lacte meo. Comedite, amici, et inebriamini, charissimi. Sellam quoque praeparavit ei beata Virgo, quia »ferculum fecit sibi Salomon de lignis Libani, columnas argenteas [91_92 1Kb] ,« et caetera alia quae beatae Virgini adaptavimus. In sella sedit Filius Dei in incarnatione.

Sed et nos sellam propriae dijudicationis debemus erigere in nobis, in qua opera nostra, cogitationes, sermones debemus juste judicare, ne si male judicemus, sicut Heli sacerdos, de sella retrorsum cadamus, et fractis cervicibus moriamur [93 1Kb] . Sed de triplici judicio alio loco diximus. Erexit et candelabrum [Col. 0543D] beata Virgo quatuor lucernarum. Ipsa enim dicta est stella, unde: »Orietur stella ex Jacob [94 1Kb] .« Dicta est luna, aurora, sol; unde: »Quae est ista quae progreditur quasi aurora consurgens, pulchra ut luna, electa ut sol [95 1Kb] ?« Stella fuit errantibus, luna in voluptatibus suis dormientibus, aurora poenitentibus, sol perfecte diligentibus: stella errantibus, ut reducat ad viam; luna in peccatis dormientibus, ut eis impetret veniam; aurora poenitentibus, ut illis leviget poenitentiam; sol diligentibus. quos deducat ad lucem supernam. Audi de stella. [Col. 0544A] Maria interpretatur stella maris, quae ducit ad viam, unde: »Gaude, Maria Virgo, cunctas haereses sola interemisti in universo mundo.« Ad lunam clamant in nocte dormientes sic: »Cum susceperis vota, culpas nostras orando excusa.« Ad auroram clamant poenitentes sic: »Sancta Maria, succurre miseris, juva pusillanimes, refove flebiles:« miseris, qui corde conteruntur; pusillanimes qui exteriori poenitentia gravantur; flebiles, qui lacrymis compunctionis perfunduntur. Sol fuit, unde: »In sole posuit tabernaculum suum [96 1Kb] ,« Christus in ea carnem assumens. Annon lucet ut sol cujus vita gloriosa vitam dedit saeculo? Annon ducit diligentes ad supernam claritatem, cujus vita gloriosa cunctas illustrat Ecclesias? Ecce vir, id est Christus, transit [Col. 0544B] per nos. Habes ergo coenaculum beatam Virginem, lectulum quoque ejus. Habemus uterum; mensam etiam habes spiritualem, ejus cum Christo refectionem; sellam habes, scilicet ferculum Salomonis. Habes quoque candelabrum, si illuminas in Ecclesia errantes, peccantes poenitentes, justos Deum laudantes.


Pessulum ostii mei aperui dilecto meo: at ille declinaverat atque transierat.

[CARD.] In quibus verbis et devota aperientis obedientia, et ingredienti quid in ipsa placuerit demonstratur. Dicit ergo: Surrexi, ut aperirem dilecto meo pulsanti et dicenti: Aperi mihi. Tunc siquidem surrexit ad fastigium tantae dignitatis ut Dei Filium [Col. 0544C] concipere mereretur, cum post tantas et tam immensas promissiones angeli dixit: »Ecce ancilla Domini [97 1Kb] .« Tunc aperuit dilecto, cum consensit, ut intraret dilectus et conciperetur in ea, cum videlicet dixit: »Fiat mihi secundum verbum tuum [98 1Kb] .« Et quia voluntas cordis interior oris consensum reserare debet, aut firmare, tanquam pessulum, ipsa mentem aperiens ad consensum oris aperuit ostium, ad expressionem consensus dicendo: »Fiat mihi secundum verbum tuum.« At ille quidem jam declinaverat atque transierat. Nam nisi jam intrasset, et in ipsa declinasset Dominus per inhabitantem gratiam, ipsa nec surgere, nec ostium aperirepotuisset, quia sicut dicit Apostolus ad Philippenses: »Deus est qui operatur in nobis et velle et perficere pro [Col. 0544D] bona voluntate [99 1Kb] .« Inter haec autem verba interpositionem quamdam facit beata virgo, quia non simul dici poterant quae simul facta sunt. Dicit itaque: Manus meae distillaverunt myrrham: digiti mei pleni sunt myrrha probatissima. In manibus signantur opera, in digitis operum discretio. Myrrha probatissima est carnis perfectissima et carnalium voluptatum mortificatio. Qualiter autem Spiritus sanctus ipsam conformaverit divinae voluntati, ostendit, cum subjicit:


Anima mea liquefacta est ut dilectus locutus est; quaesivi illum et non inveni: vocavi et non respondit mihi.

[Col. 0545A] [THO.] Quia vocem dilecti per foramen secretae compunctionis accepi, in me incaluit, quidquid in me erat frigidum. Lenitum est omne durum, uti ut nihil sit mihi dulce, nisi in lacrymas resolvi; et quem sua gratia mihi apparentem, mihi retinere non potui, juvat persequi lacrymis, et sic liquefaciendo effudi in me animam meam. Sed ait: Quaesivi et non inveni. Quotiescunque enim anima casta, vel egredi cupit ad Dominum, vel in carne posita gustu futurae beatitudinis attolli, non statim impetrat et dicit gemebunda: Quaesivi et non inveni. Tripliciter accipitur anima et dicimus primam animalitatem, secundam spiritum vivificantem, tertiam vitam temporalem. [Col. 0545B] Praeter istas dicitur anima, res adeo dilecta ut propheta ait David: »Conturbatus est in ira oculus meus, anima mea, et venter meus [100 1Kb] .« De qua, quia alibi loquimur, ad praesens tacemus cum non sit praesentis speculationis. De prima: »Dederunt pretiosa quaeque pro cibo ad refocillandam animam [1 1Kb] ;« de secunda: »Factus est homo in animam viventem [2 1Kb] ;« de tertia: »Qui odit in hoc mundo animam suam, in vitam aeternam custodit eam [3 1Kb] .« Prima habet duritiam obstinationis, secunda torporis, tertia teporis. De prima Jeremias: »Percussisti eos et non sunt sanati; attrivisti eos, et renuerunt accipere disciplinam: induraverunt faciem suam supra petram, et reverti noluerunt [4 1Kb] ;« de secunda Isaias: »Scimus quia durus es tu, et frons [Col. 0545C] tua aenea, et cervix tua nervus ferreus [5 1Kb] ;« de tertia: »Exprobravit Dominus incredulitatem discipulorum et duritiam cordis [6 1Kb] .« Prima impedit conversionem, secunda cognitionem, tertia devotionem. Contra istas tres loquitur dilectus tres sermones: contra primam, sermonem comminationis; contra secundam, eruditionis; contra tertiam, promissionis. De prima liquefactione: »Interrupit petram in eremo et adaquavit eos velut in abysso multa [7 1Kb] , de secunda, complosit Gedeon lagunculas et apparuerunt lampades ardentes [8 1Kb] ; de tertio, Maria Magdalena fregit alabastrum et domus impleta est ex odore unguenti [9 1Kb] ; de primo: »Vae vobis qui ridetis nunc, quoniam lugebitis et flebitis [10 1Kb] ;« de secundo: »Qui vult venire [Col. 0545D] post me, abneget semetipsum, et tollat crucem suam, et sequatur me [11 1Kb] ;« de tertio: »Beati pauperes spiritu, quoniam ipsorum est regnum coelorum [12 1Kb] .« Ad primum: Anima liquefacta est in aquae liquorem; ad secundum, in cerae mollitiem; ad tertium, in aromaticae speciei decorem, odorem, saporem. Primi, id est obstinati, promittunt sibi impunitatem, contemnunt Dei bonitatem, non curant Dei longanimitatem: impunitatem, ne in inferno patiantur; benignitatem, qua Deus dat eis decorem ut convertantur; longanimitatem, qua patienter a Deo ut poeniteant, [Col. 0546A] exspectantur. Unde: »Existimas, o homo qui judicas eos qui talia agunt, quia tu effugies judicium Dei? An divitias bonitatis Dei et longanimitatis contemnis? An ignoras quoniam benignitas ad poenitentiam te adducit [13 1Kb] ?« Ad hanc vocem anima obstinati liquescit, ut dicat: »Inflammatum est cor meum, et renes mei commoti sunt [14 1Kb] .« Nec mirum, quia »eloquium Domini inflammavit eum [15 1Kb] ;« ut fluant in aquam, id est in lacrymarum liquorem propter peccata sua: »Emittet verbum suum et liquefaciet ea, flabit spiritus et fluent aquae [16 1Kb] .« Ecce quomodo prima anima liquefacta est in aquae liquorem. Sequitur quomodo secunda liquefiat in cerae mollitiem, scilicet per verbum eruditionis, quo mollitur cor ad intelligenda praecepta Dei: »Loquere, [Col. 0546B] Domine, quia audit servus tuus [17 1Kb] .«---»Concaluit enim cor meum intra me, et in meditatione mea exardescet ignis [18 1Kb] .« Quo »factum est cor meum tanquam cera liquescens in medio ventris mei [18* 1Kb] ,« ut in eo scribantur mandata Dei et intelligam ea. Nam »declaratio sermonum tuorum illuminat et intellectum dat parvulis [19 1Kb] .« Notandum quod in eam pingimus, scribimus, sigillamus. Primum ut habeamus patrum memoriam, secundo mandata Dei, ut habeamus eorum notitiam, tertio sigillamus regis figuram. In bello prodest audacia, contra adversarium, memoria antiquorum patrum, suffragium orationum; unde Judas Machabaeus: »Impetum inimicorum ne timueritis, mementote qualiter salvi facti sunt patres [20 1Kb] ,« etc. Scribimus. Unde: »Audi, Israel, mandata [Col. 0546C] Dei et ea in corde tuo quasi in libro scribe [21 1Kb] .« Imaginem quoque regis sigillamus, id est Christi, cum eum in corde imaginamur, ut dicamus: »Signatum est super nos lumen vultus tui, Domine [21* 1Kb] .«

Triplex est imago Christi: prima est carnis corruptibilis, secunda glorificatae humanitatis, tertia Divinitatis. Primam debemus in corde sigillare, ut ei compatiamur; secundam, ut ad similitudinem ejus suspiremus; tertiam ut eam in regno videamus. De prima: »Quos praescivit, et praedestinavit conformes fieri imaginis Filii sui [22 1Kb] ;« de secundo: »Revelata facie speculabimus gloriam Dei: ut transformemur in eamdem imaginem a claritate in claritatem [23 1Kb] ;« de tertia: »Exuentes veterem hominem [Col. 0546D] cum actibus suis, induamur novum hominem qui renovatur in agnitione Dei, secundum imaginem ejus qui creavit eum [24 1Kb] .« Imago ad quam renovamur est Pater memoria, Filius intelligentia, Spiritus sanctus benignitas. Haec reformata fuit in illo homine, sed reformatur in Dei agnitione. Ecce liquefactio in cerae mollitiem. Sequitur tertia in aromaticae speciei pulchritudinem, odorem, saporem. Species enim aromatica pulchra est in horto, odorifera in mortario, saporosa condita in electuario: in horto religionis, in mortario tribulationis, in electuario [Col. 0547A] condito ex virtutibus. Pulchra in morum compositione, odorifera patientia in passione, saporosa supernae dulcedinis gustu in contemplatione. Audi docentem pulchritudinem: »In omnibus, ait Apostolus, te ipsum praebe exemplum bonorum operum, in doctrina, in gravitate, in integritate [25 1Kb] .« Audi odoriferum: »Ter virgis caesus sum, ait Paulus, semel lapidatus sum [26 1Kb] ,« etc. Audi docentem saporem: »Si surrexistis cum Christo, quae sursum sunt sapite [27 1Kb] .« Istae tres liquefactiones sunt a dilecto. Morem amantis exprimit sponsus,


Qui fugit ad salices et se cupit ante videri [27* 1Kb] .

Apparuit prius ad monumentum forsitan non vocatus. Ecce non invenitur et quaesitus et vocatus. Forsitan amplius quaerebat hunc, scilicet ordinem, ut prius quaeratur, secundo inquiratur, tertio acquiratur, [Col. 0547B] quarto requiratur. Quaeratur absentatus, inquiratur absconditus, acquiratur inventus, requiratur alienatus. Primum per operationem, secundum per orationem, tertium per longanimitatem, quartum per ejus misericordiam et bonitatem. Tres primos gradus docet ipse in Evangelio: »Quaerite, ait, et invenietis, petite et accipietis, pulsate et aperietur vobis [28 1Kb] .« Primum per operationem, secundum per orationem, tertium per virtutum perseverantiam, quartum humili supplicatione. Primum fecit pro nobis Dominus per incarnationem suam, secundum per legem et prophetas et apostolicam doctrinam, tertium per passionis angustiam, quartum per Spiritus sancti gratiam. De primo dicitur: »Venit quaerere ovem quae [Col. 0547C] erraverat [29 1Kb] ,« de secundo: »Non veni vocare justos, sed peccatores [30 1Kb] ;« et: »Multi sunt vocati, pauci vero electi [31 1Kb] ;« de tertio: »Factus est Patri obediens usque ad mortem [32 1Kb] ;« de quarto David: »Require servum tuum, Domine [33 1Kb] .« Similiter absentatus vocetur; absconditus invocetur, id est intus vocetur; inventus advocetur, id est ad te vocetur, alienatus vocetur, id est iterum vocetur. In primo vocetur audibili voce, in secundo suavi affectione, in tertio puritate conscientiae, in quarto multa satisfactione.


Anima mea liquefacta est, ut dilectus locutus est.

[CARD.] Ac si dicat: Postquam dilectus meus locutus est mihi per angelum, anima mea incaluit et liquefacta est, ut sicut metallum 113 calore liquefactum, formam acciperet quam vellet artifex Spiritus [Col. 0547D] sanctus. Verba autem sequentia ad diversa referuntur tempora, nam quod sequitur: Quaesivi, et non inveni illum, vocavi et non respondit mihi: ad illud tempus respicit, quando parentes Christi requirebant eum inter cognatos et notos. Unde dicit mater: Quaesivi et non inveni eum; et cum invenissem eum in templo, sedentem in medio doctorum, vocavi eum et dixi: »Fili, quid fecisti nobis sic? ecce pater tuus et ego dolentes quaerebamus te [34 1Kb] ,« ipse vero non respondit mihi tanquam matri, tanquam materno [Col. 0548A] satisfaciens affectui, sed ait: »Quid est quod me quaerebatis? nesciebatis quod in iis quae Patris mei sunt, oportet me esse [35 1Kb] ?« Ideo quoque dicit quod non respondit ei, quia verbum respondentis non intellexit. Unde statim subdit Evangelium: »Et ipsi non intellexerunt verbum, quod locutus est ad eos [36 1Kb] .« Verbum autem quod sequitur refertur ad tempus Dominicae passionis, videlicet:


Invenerunt me custodes qui circuierunt civitatem, percusserunt me et vulneraverunt me; tulerunt pallium meum custodes murorum.

[THO.] Custodes Ecclesiae sunt doctores, quibus haec cura delegata est, ut hanc a pravorum doctrina defendant, et ad dilectionem accendant. Hi sponsam quaesitu dilecti fatigatam inveniunt, percutiunt, et [Col. 0548B] vulnerant, quia animam superno amore anxiam inveniunt: et suo exemplo et doctrina amplius accendunt. Et dum in ea quidquid terrenum in ea remansisse deprehendunt, exstinguunt, et eam ad infima velut insensibilem reddunt, quasi eam percutientes vulnerant, scilicet gladio spiritus quod est verbum Dei. Iidem custodes murorum id est virtutum qui sponsam spoliant pallio id est saeculari involucro, ut libere videat dilectum. Idem enim est pallium quod superius tunica. Tres sunt civitates, de quibus in theologia agitur: Prima Babylonis, secunda Sion, tertia Jerusalem. Prima dicitur confusio, secunda specula, tertia visio pacis. Prima est infernus, secunda Ecclesia militans, tertia Ecclesia regnans. Prima custodibus caret, secunda [Col. 0548C] habet, tertia non indiget. Prima patet, ut qui vult ingrediatur: »Lata est via quae ducit ad mortem [37 1Kb] .«


   Facilis descensus Averni:
. . . . . . . . . . . . . . . . .
Sed revocare gradum superasque evadere ad auras:
Hoc opus, hic labor est [38 1Kb] .

Secunda clauditur, ne diabolus in ea aliquid machinetur. »Confortavit Dominus seras portarum tuarum [39 1Kb] .«---»Arcta est via quae ducit ad vitam [40 1Kb] .«


Ardua molimur, sed nulla nisi ardua virtus [41 1Kb] .

Tertia secura est, quia furem et latronem ibi non timet. »Thesaurizate vobis thesauros in coelo, ubi aerugo et tinea non demolitur, et ubi fures non effodiunt, nec furantur [42 1Kb] .« Sion igitur custodes [Col. 0548D] habet tres: praelatum, angelum, Deum. De primo: »Super muros tuos, Jerusalem, constitui custodes, tota die et tota nocte in perpetuum non tacebunt [43 1Kb] .« De secundo: »Et super muros angelorum custodiam.« De tertio: »Nisi Dominus custodierit civitatem, frustra vigilat qui custodit eam [44 1Kb] .« Primus percutit, secundus vulnerat, tertius pallio denudat. Percutit increpatione, vulnerat visitatione, pallio denudat, saecularis conversationis imitatione. Sed notate ordinem verborum. Invenerunt, vulneraverunt, [Col. 0549A] percusserunt, pallium tulerunt. Invenerunt in muro solitudinis, percusserunt in baculo correctionis, vulneraverunt in gladio separationis, nudaverunt pallio saecularis conversationis. Invenerunt in muro solitudinis, ne dilationis taedeat, in baculo correctionis, ne caro lasciviat, in gladio separationis, ne spiritus carni consentiat, nudaverunt pallio saecularis conversationis, ut ad operandum se expediat. Primo invenerunt in muro solitudinis, solitudo triplex est: prima vitiosae singularitatis, secunda derelictio in angustiis tribulationis, tertia est in meditatione desiderii coelestis. De prima: »Vae soli, quia si ceciderit non habet sublevantem [45 1Kb] .« Talis solitarius primus fuit diabolus. De secundo: »In solitudinibus errantes [46 1Kb] .« [Col. 0549B] Et Christus in passione: »Circumspexi et non erat auxiliator [47 1Kb] .« Et: »Similis factus sum pelicano solitudinis [48 1Kb] .« De tertio: »Factus sum sicut passer solitarius in tecto [49 1Kb] .« In hac erat Maria Magdalena quaerens Dominum: »Domine, inquit, si tu sustulisti eum, dicito mihi et ego eum tollam [50 1Kb] .« Secundo percusserunt gladio correctionis. Unde: »Virga tua et baculus tuus ipsa me consolata sunt [51 1Kb] .«---»Corripiet me justus in misericordia et increpabit me [52 1Kb] .« »Ego, ait Dominus, quos amo arguo et castigo [53 1Kb] .« »Argue, obsecra, increpa [54 1Kb] .---»Corripite inquietos, consolamini pusillanimes, suscipite infirmos [55 1Kb] .« Jeremias: »Percussisti eos et non doluerunt, attrivisti eos et renuerunt accipere disciplinam, induraverunt facies suas supra terram, et noluerunt [Col. 0549C] reverti [56 1Kb] .« Tertio vulneraverunt gladio separationis. De hoc dixit: »Non veni mittere pacem, sed gladium [57 1Kb] .« Iste »sermo Dei vivus et efficax et penetrabilior omni gladio ancipiti et pertingens usque ad divisionem animi ac spiritus [58 1Kb] .« Gladium istum dixi sermonem non prolatum, sed incarnatum. Quarto tulerunt pallium saecularis conversationis.

Triplex est pallium istud: primum voluptatis, secundum vanitatis, tertium malignitatis. Primum fuit illud quod Joseph reliquit fugiens in manu dominae meretricis [59 1Kb] , secundum illud quod Joannes evangelista in manu Judaeorum reliquit. »At ille, inquit, rejecta sindone fugit [60 1Kb] .« Tertium quod, [Col. 0549D] Elia ascendente in coelum, in terra remansit [61 1Kb] . Inventio custodum aufert desolationem, percussio baculi facit livorem, gladius vulnerans effundit sanguinem, denudatio pallii reddit expeditum ad operationem. Desolationem solitudinis, livorem contritionis, sanguinem appetitus spiritualis ad operationem virtutis. Inventio custodum aufert desolationem, ut dicat: Benedictus es, Domine Deus, »quoniam adjuvisti et consolatus es me [62 1Kb] ,« et: »Secundum multitudinem dolorum meorum in corde [Col. 0550A] meo, consolationes tuae laetificaverunt animam meam [63 1Kb] .« Baculus facit livorem. Est livor ex laesione corporis, et livor invidiae. Unde: »Vulnus et livor et plaga tumens [64 1Kb] .« Et est livor spiritualis anxietatis, et hunc livorem primum habuit Christus, cujus livore sanati sumus [65 1Kb] . Gladius fundit sanguinem appetitus spiritualis: unde vita animae in sanguine est. Unde ait David: »Effudi in me animam meam [66-69 1Kb] .« Denudatio pallii facit expeditum. Unde Joseph eo relicto ad fugiendum fuit velocior. Joannes relicta sindone ad evadendum fuit liberior. Elias relicto pallio in terra, ad ascendendum in coelum fuit alacrior. Custodes civitatis, scilicet Ecclesiae, merito diximus apostolos, juxta illud: »Super muros Jerusalem constitui [Col. 0550B] custodes [70 1Kb] ,« et maxime Petrum et Paulum, qui sponsam, id est Ecclesiam, invenerunt errantem, percusserunt repugnantem, vulneraverunt obstinatam sagitta dilectionis, spoliaverunt inveteratam pallio veteris conversationis. De primo dicitur: »Erravi sicut ovis quae perierat [71 1Kb] .« Sed contra, Petrus apostolus et Paulus doctor gentium, ipsi nos docuerunt legem tuam, Domine. Repugnabat juxta illud: »Tu discipulus ejus sis, nos discipuli Mosi sumus [72 1Kb] .« Sed percussa est juxta illud. »Percute filium tuum virga, et liberabis animam ejus a morte [73 1Kb] .« Obstinata erat ut diceret: »Sed neque si spiritus factus est audivimus [73* 1Kb] . »Sed vulnerata dicit: Vulnerata charitate ego. Inveterata erat cui dictum est: [Col. 0550C] »Exuite veterem hominem cum actibus suis [74 1Kb] .« Audi spoliatam: Exspoliavi me tunica mea, quomodo induar illa?

Itaque ut contra errorem illuminetur scientia, veniant Petrus et Paulus tanquam duo scientiae luminaria. Propter hoc enim legitur Salomon in templo fecisse Deo cherubim de lignis olivarum decem cubitorum altitudinis, et alas quinque cubitorum [75 1Kb] . Dignum erat ut Christus qui venerat misericordiam facere nobis assignaret viros misericordiae, ut iis qui ceciderant per Adae stultitiam homines scientes assignaret ille qui docet hominem scientiam, ut per eos faceret spiritualiter legem intelligere, qui venit non legem solvere sed adimplere [76 1Kb] . Haec duo cherubim facta sunt de lignis [Col. 0550D] olivarum; quia isti sunt viri misericordiae: quorum justitiae oblivionem non acceperunt [77 1Kb] . Hi dicuntur plenitudo scientiae: quia non quaesierunt scientiam phantasticarum argumentationum: sed »scientiam Dei plus quam holocaustum [78 1Kb] .« Decem cubitorum dicti sunt quia spiritualiter et docentes et adimplentes decem legis articulos accepturi sunt vobiscum singulos denarios. Habemus ergo in cherubim scientiam, in lignis olivae misericordiam, in decem cubitis legis observantiam: scientiam, ut [Col. 0551A] habeatur Dei et nostri cognitio; misericordiam, ut sit in nobis proximi compassio; legis observantiam, ut proficiat in nobis mandatorum Dei exsecutio. De primo: »Labia sacerdotis custodient scientiam, et legem ex ore ejus requirent, quia angelus Domini exercituum est [79 1Kb] .« Et in eodem: »Periit populus meus eo quod non haberet scientiam [80 1Kb] .« Ad hoc enim apostolis datus est Spiritus scientiae. De misericordia ait Job: »Mecum crevit miseratio, et de utero matris meae egressa est mecum [81 1Kb] .« Itaque isti facti viri misericordiae. De lege: »Pax multa diligentibus legem tuam et non est illis scandalum [82 1Kb] .« De scientia: Est scientia quam sequitur poena, est scientia semiplena, est scientia plena. Prima scit voluntatem Dei, sed non deserit iniquitatem; [Col. 0551B] secunda cum tractet de temporalibus, tamen retinet puritatem; tertia prosequitur Dei voluntatem. Prima est ethnica, quia ethnici hoc faciunt; secunda politica, quia civitates temporalia juste disponunt; tertia apostolica, quia viri apostolici voluntati divinae obediunt. De prima: »Melius erat viam veritatis non agnoscere, quam post agnitionem retrorsum converti [83 1Kb] .« Item: »Servus sciens voluntatem domini sui et non faciens, plagis vapulabit multis [84 1Kb] .« Qui apponit hanc scientiam, apponit et laborem. De secunda ait Paulus: »Scio esurire et satiari, et abundare et penuriam pati [85 1Kb] .« Item: »Sacerdotes qui bene sciunt, duplici honore digni habeantur [86 1Kb] .« De tertia Dominus Samaritanae mulieri: »Si scires donum Dei, et quis loquitur [Col. 0551C] tecum, forsitan petiisses ab eo ut daret tibi aquam vivam [87 1Kb] .« De hac conqueritur propheta: »Non est misericordia, non est veritas, non est scientia Dei in terra [88 1Kb] .« Item Petrus: »Instruite in fide vestra virtutem, in virtute scientiam [89 1Kb] .« Et Paulus: »Nihil judicavi me scire inter vos, nisi Jesum Christum, et hunc crucifixum [90 1Kb] .« Idem: »Scio cui credidi, et certus sum quia potens est depositum meum servare [91 1Kb] .« O Petre, ubi est illud verbum quo negasti Dominum, dicens ancillae: »Nescio quid dicis [92 1Kb] .« Tu quoque Paule, cum vestes lapidantium Stephanum servares, et cum Christum persequi et membra ejus non cessares, tunc aliud sciebas quam Jesum Christum crucifixum. Et ille: »Ignorans feci in incredulitate [93 1Kb] .« [Col. 0551D] Me, ait Petrus, permisit Dominus cadere, ut lapsos relevarem. Me, ait Paulus, permisit Deus errare, ut erroneos ad viam reducerem. Hi forsitan praefigurati sunt, cum dicebat Samuel ad Saul: Invenies duos viros salientes foveas magnas. Isti enim salierunt foveas magnas cum transierunt de peccato ad justitiam, de laqueis diaboli ad liberam Christi viam, de formidine mortis aeternae ad fiduciam. Hoc est pallium quod tulerunt sponsae. Vobis [Col. 0552A] qui estis super terram erit formido, et fovea, et laqueus [94-95 1Kb] : laqueus diabolicae seductionis, fovea obstinationis, formido extremae examinationis; laqueus, ut cadat in tentationem; fovea obstinationis, ut veniat in desperationem; formido, ut sit paratus ad extremam damnationem. De laqueo: »Laqueum paraverunt pedibus meis [96 1Kb] ,« etc. Sed remedium habet, quia: »Anima nostra sicut passer erepta est de laqueo venantium [97 1Kb] ,« etc. De fovea: »Lacum aperuit et effodit eum, et incidit in foveam quam fecit [98 1Kb] .« Item: »Vulpes foveas habent, et volucres coeli nidos [99 1Kb] .« De timore: »Peccator videbit et irascetur, dentibus suis fremet [100 1Kb] ,« etc. Isti invenerunt sponsam errantem. Inde Petrus: »Eratis aliquando sicut oves errantes [1 1Kb] .« Et Paulus multis [Col. 0552B] enumeratis peccatis. »Hoc aliquando fuistis, sed abluti estis, sed sanctificati estis, sed justificati estis [2 1Kb] .« Percussit Petrus: »Deponentes omnem malitiam et omnem dolum et simulationes [3 1Kb] ,« etc. Et Paulus: »O insensati Galatae, quis vos fascinavit non obedire veritati [4 1Kb] ?« Vulnerat Petrus: »Regeneravit nos Deus in spem vivam, in haereditatem incorruptibilem, et incontaminatam, et immarcescibilem, conservatam in coelis [5 1Kb] .« Et Paulus: »Quae sursum sunt sapite [6 1Kb] .« Spoliat Petrus: »Conversationem vestram habentes bonam inter gentes [7 1Kb] .« Et Paulus: »Obsecro vos, ut digne ambuletis vocatione qua vocati estis, cum humilitate et mansuetudine, cum patientia, supportantes invicem in charitate [8 1Kb] .«


[Col. 0552C] Invenerunt me custodes, qui custodiunt civitatem, percusserunt me et vulneraverunt me, tulerunt pallium meum custodes murorum.

[CARD.] Ac si dicat: Pontifices et Scribae, et Pharisaei, qui ex officio debebant custodire civitatem, apprehenso vero custode, Filio meo, invenerunt me in ipso; percutientes eum, percusserunt me, et vulnerantes eum, vulneraverunt me, quoniam gladius passionis ejus meam pertransivit animam. Abstulerunt quoque pallium gaudii, et dederunt pro eo spiritum moeroris [9 1Kb] . Sequitur:


114 Adjuro vos, filiae Hierusalem, si inveneritis dilectum meum, ut annuntietis ei quia amore langueo.

[Col. 0552D] [THO.] Merito languet amore Sponsa, cum gladio spiritus percussa ac vulnerata, carnalis amictum cupiditatis exuit, quia quantum in Deo perficit anima, tantum in mundanis fit debilis et infirma. Nec mirum si anima perfecta languet, cum Apostolus eos qui mundum reliquerunt mortuos appellat: »Mortui enim estis et vita vestra abscondita est cum Christo [10 1Kb] .« Filiae Hierusalem. Cives sunt patriae coelestis, sunt filiae Babylonis, sunt filiae Judae, sunt Sion, sunt Hierusalem. De prima: »Filia Babylonis [Col. 0553A] misera [11 1Kb] ;« de secunda: »Exsultaverunt filiae Judae [12 1Kb] ;« de tertia: »Ut annuntiem omnes praedicationes tuas, in portis filiae Sion [13 1Kb] ;« de quarta in hoc loco. Prima jacet in peccatorum confusione, secunda se purgat in confessione, tertia est in speculatione, quarta fruitur Dei visione. Prima enim interpretatur confusio, secunda confessio, tertia speculatio, quarta Dei visio. Prima ridet errore, secunda livet moerore, tertia languet amore, quarta gaudet honore. Primae dicitur: »Pulchritudo fallax est et vana [14 1Kb] ;« secunda dicit: »Nigra sum, sed formosa [15 1Kb] ;« tertiae dicitur: »Ecce tu pulchra es, amica mea, ecce tu pulchra [16 1Kb] ;« quartae dicitur: »Tota pulchra es, amica mea [17 1Kb] ,« ut dictum est. Prima sedet in confusione quasi in fluminibus Babylonis. Quatuor sunt [Col. 0553B] flumina Babylonis: odium fratris, ardor carnalis voluptatis, oblivio Dei, tristitia mundi. Ista sunt quatuor fluvii inferni, sicut legitur in poetis: primus est Styx qui interpretatur odium, secundus Phlegeton qui dicitur ardens, tertius Lethes qui dicitur oblivio, quartus Cocytus, id est luctus. Hi secundum suas interpretationes sunt praedicta flumina Babylonis. Aliquando est homo super flumina, aliquando sub fluminibus, aliquando in fluminibus. Super flumina sunt qui tentationibus reluctantur, in fluminibus qui vincuntur, sub fluminibus qui in tentationibus jacere delectantur. Primus dicit: »Introierunt aquae usque ad animam meam [18 1Kb] ;« secundus: »Infixus sum in limo profundi [18* 1Kb] ;« tertius: »Veni in altitudinem maris, et tempestas demersit me [19 1Kb] ;« [Col. 0553C] »In salicibus« horum fluminum »suspendimus organa nostra [20 1Kb] .« Organa nostra suspendimus in salicibus, id est in sterilitatibus, quando quod ipsi non facimus, aliis praedicare erubescimus. Quinque sunt sterilitates: prima actionis, secunda sermonis, tertia cogitationis, quarta affectionis, quinta intentionis. De prima: »Defecerunt in vanitate dies eorum [21 1Kb] ;« de secunda: »Vana locuti sunt unusquisque ad proximum suum [22 1Kb] ;« de tertia: »Vae qui cogitatis inutile [23 1Kb] !« de quarta: »Utquid diligitis vanitatem et quaeritis mendacium [24 1Kb] ?« de quinta: »Cor eorum vanum est [25 1Kb] .« In suburbio Babylonis est primum, circa portam secundum, intra muros tertium, circa medium civitatis quartum, in intimo [Col. 0553D] civitatis quintum. Operum sterilitas est extra, quia videtur ab hominibus; sterilitas locutionis juxta portam, quia verbo quasi porta interiora manifestamus; caetera tria in civitate, quia ea nullus videre potest: ecce quinque sterilitates. Similiter quinque sunt organa: primum doctrina veritatis, secundum inflammatio voluntatis, tertium impetratio gratiae, quartum exhilaratio conscientiae, quintum est jubilatio, qua Deo gratias referimus pro interna suavitate. Horum organorum, primum instrumentum est [Col. 0554A] eruditionis, secundum exhortationis, tertium devotionis, quartum exsultationis, quintum jubilationis. Ad primum pertinet indoctos docere, ad secundum negligentes corripere, ad tertium Domino supplicare, ad quartum in Domino gaudere, ad quintum in admirationis magnitudinem assurgere. In primo organo se cantare promittebat qui dicebat: »Os meum loquetur sapientiam, et meditatio cordis mei prudentiam [25* 1Kb] ;« in secundo cantabat qui ait: »Beatus vir qui suffert tentationem, quoniam cum probatus fuerit accipiet coronam vitae [26 1Kb] ;« in tertio: »Omni tempore benedic Deum, et pete ab eo ut vias tuas dirigat [27 1Kb] ;« in quarto: »Venite, exsultemus Domino [28 1Kb] ;« in quinto: »Mirabilis Deus in sanctis suis [29 1Kb] ,«---»Gratia in manibus sanctorum.« Filia Babylonis ridet errore [Col. 0554B] non audiens: »Risus dolori meo miscebitur, et extrema gaudii luctus occupat [30-31 1Kb] ;« et idem: »Risum reputavi errorem, et gaudio dixi: Quid frustra deciperis [32 1Kb] ?« item: »Vae vobis qui ridetis nunc, quoniam lugebitis et vos [33 1Kb] ;« item Jacobus: »Risus vester vertatur in luctum, et gaudium vestrum in moerorem [34 1Kb] « vobis fiat. »Pulchritudo ejus fallax gratia, et vana [35 1Kb] ,« scilicet exterior. »Mulier pulchra et latua, circulus aureus in naribus suis [36 1Kb] ;« et Job: »Vidi stultum firma radice, et maledixi pulchritudini ejus statim [37 1Kb] .« Sed et poeta [38 1Kb] :

Forma bonum fragile est, quantumque accedit ad annos
   Fit minor, et spatio carpitur ipsa suo.
Filiae Judae se purgant in confessione, juxta illud: »Confitemini alterutrum peccata vestra [39 1Kb] ,« et: [Col. 0554C] »Omnia in confessione laventur, confessio enim secunda tabula est post naufragium.« Hae humiliter dicunt: »Peccavi super multitudinem arenae maris, et non sum dignus videre coelum prae multitudine iniquitatum mearum.« Hae purgant illud triplex fermentum, de quo Apostolus: »Expurgate vetus fermentum, non in fermento, ait, veteri, neque in fermento malitiae et nequitiae [40 1Kb] .« Fermentum vetus est suggestio diaboli, quae incipit a cogitatione, transit in delectationem, prorumpit in consensum, pervenit ad actum, et hoc peccando in se. Fermentum malitiae est quando peccamus in proximum aliquid machinando adversus eum ira, odio vel invidia. Fermentum nequitiae est quo peccamus in [Col. 0554D] Deum ut superbiendo, blasphemando, non credendo. Igitur »Praeoccupemus faciem ejus in confessione [41 1Kb] ,« etc. Haec aliquando fuit de filiabus Babylonis; ipsa autem gemens conversa est retrorsum, unde livet moerore, quia »plorans ploravit in nocte, et lacrymae ejus in maxillis ejus [42 1Kb] ;« inde enim clamat: »Lavabo per singulas noctes lectum meum, lacrymis meis stratum meum rigabo [43 1Kb] .« Memor illius Evangelii: »Beati qui lugent, quoniam ipsi consolabuntur [44 1Kb] .« Ergo afflicti quotidie pro peccatis cum [Col. 0555A] lacrymis exspectemus finem nostrum, ne forte occupati die mortis locum poenitentiae et veniae invenire non valeamus. Haec quamvis fit in moerore, exsultat in spe, eo quod fecit judicium et justitiam in se in hoc mundo, et ideo non judicabitur in judicio, unde: »Exsultaverunt filiae Judae, propter, etc. [45 1Kb] .« Ideo dicit confidenter quod sequitur: »Nigra sum, sed formosa [46 1Kb] .« Nigra satisfactione, formosa dilectione; nigra rememoratione peccatorum; formosa spe futurorum bonorum; nigra judicio hominum, formosa visitatione angelorum.

Tertiae sunt filiae Sion, quod interpretatur specula, quia sicut dictum est: »Istae sunt in speculatione, languent amore,« eis dicitur: »Ecce tu pulchra es, amica mea, ecce pulchra [47 1Kb] .« Hic notandum [Col. 0555B] quod quidam sunt in speculo et in specula: quidam nec in speculo nec in specula, quidam in specula et non in speculo, quidam in speculo et non in specula. Primi sunt coram Deo et hominibus boni; secundi coram Deo et hominibus mali; tertii coram Deo mali, coram hominibus boni; quarti coram Deo boni, coram hominibus mali. Primi exemplo proficiunt, secundi inficiunt, tertii decipiunt, quarti se despiciunt. In speculo sunt, cum se considerant interius; in specula cum apparent exterius. De speculo dicitur: »Oculi sapientis in capite ejus [48 1Kb] ;« de specula: »Luceat lux vestra coram hominibus [49 1Kb] .« De secundis dicitur: »Vae vobis, Scribae et Pharisaei, qui tulistis clavem scientiae, nec ipsi introistis, nec alios intrare permisistis [50 1Kb] ;« de tertiis dicitur: »Veniunt ad vos in [Col. 0555C] vestimentis ovium, intrinsecus autem sunt lupi rapaces [51 1Kb] ;« de quartis dicitur: »Cum oraveris, intra cubiculum tuum, et, clauso ostio, ora Patrem tuum [52 1Kb] .« Item notandum quatuor esse specula: in primo nostram consideramus iniquitatem, in secundo nostram conditionem, in tertio poenas infernorum, in quarto beatitudinem coelorum. Primum nos trahit ad lamentationem, secundum nos invitat ad humilitatem, tertium nobis incutit timorem, quartum nos inflammat ad amorem. In primo deponimus confidentiam, in secundo superbiam, in tertio audaciam, in quarto pigritiam. Confidentiam deponunt, qui respicientes peccata sua vident quod vane confidunt in virtute sua, et in multitudine dolorum suorum gaudent; habent cum Job dicere: »Ecce non est auxilium mihi in me [53 1Kb] .« Item: »Contra [Col. 0555D] folium, quod vento rapitur, ostendis potentiam tuam et stipulam siccam persequeris [54 1Kb] .« Adam fuit arbor creatus a Deo, folium quando cecidit suggestionis vento, stipula ejectus de paradiso. De primo Isaias: »Auferam ornamenta de pedibus vestris, et lunulas, et specula [55 1Kb] .« Pedes sunt affectus nostri, quibus gratia subtrahitur agnocendi peccata. De secundo Jacobus: »Si quis est auditor verbi et non factor, comparabitur, inquit, viro consideranti vultum nativitatis suae in [Col. 0556A] speculo [56 1Kb] ;« de tertio Apostolus: »Videmus nunc per speculum in aenigmate, tunc autem facie ad faciem [57 1Kb] ,« non solum beatitudinem, sed etiam poenas inferni. De quarto in libro Sapientiae: »Sapientia, inquit, candor est lucis aeternae, et speculum sine macula [58 1Kb] .« Ipsa enim sapientia, coelestia contemplamur.

Primum, ut dictum est, nos trahit ad lamentationem, unde: »Vae nobis quia peccavimus, quia cecidit corona capitis nostri [59 1Kb] ;« item: »Putruerunt et corruptae sunt [60 1Kb] ,« etc; item Job: »Si fuero lotus velut aquis nivis, et fulserint velut mundissimae manus meae; tamen sordibus intinges me, et abominabuntur me peccata mea [61 1Kb] ;« item: »Peccavimus cum patribus nostris, injuste egimus, iniquitatem fecimus [62 1Kb] .« In secundo speculo nostram videmus [Col. 0556B] conditionem, et invitat nos ad humilitatem, quippe in eo videmus vile initium, miserabile exsilium, tristem exitum. Unde Job: »Homo natus de muliere, brevi vivens tempore, repletur multis miseriis [63 1Kb] .« Audi vile initium: »Qui quasi flos egreditur«, scilicet natus de muliere, »et conteritur,« quia repletur multis miseriis, »et nunquam in eodem statu permanet [64 1Kb] .« Ecce exsilium miserabile: »Et fugit velut umbra [65 1Kb] ,« scilicet brevi vivens tempore. Ecce habes tristem et festinatum exitum. Et haec sunt ad humilitatem, unde: »Quid superbis, terra et cinis? Homo cum morietur haereditabit serpentes, et bestias, et vermes [66 1Kb] .« In tertio videmus poenas inferorum, quibus nobis incutit timorem. Hae fiunt igne et gelu, verme, fame, fetore, flagello. Est etiam

[Col. 0556C] Horror cum tenebris et flammea vincula membris.
De igne et fetore: »Ignis, sulphur, et spiritus procellarum, pars calicis eorum [67 1Kb] ;« de vinculis, et tenebris, et gelu: »Ligatis manibus et pedibus, mittite eum in tenebras exteriores: ibi erit fletus et stridor dentium [68 1Kb] ;« de verme: »Vermis eorum non morietur, et ignis eorum non exstinguetur [69 1Kb] ; »de fame: »Servi mei comedent et vos esurietis [70 1Kb] ;« de horrore: »Ubi nullus ordo, sed sempiternus horror inhabitat [71 1Kb] .« Hoc videns merito exclamat: »Timor mortis conturbat me [72 1Kb] ,« etc. Haec viderat Job cum clamabat: »Dimitte me paululum ut plangam dolorem meum [73 1Kb] ,« etc. Quartum speculum, quia in eo videmus coelestem beatitudinem, nos inflammat ad amorem. Vident enim quod gaudent in coelis animae [Col. 0556D] sanctorum, qui Christi vestigia sunt secuti; et quam gloriosum est regnum in quo cum Christo gaudent omnes sancti. Ideo clamant: »Concaluit cor meum intra me, et in meditatione [74 1Kb] ,« etc., quia ibi nihil deest iis qui Deum diligunt in veritate. De his speculis dicitur quod fecit Moyses labrum aeneum de speculis mulierum, quae excubabant ad ostium tabernaculi [75 1Kb] . Tabernaculum est patria coelestis, ad cujus ostium, id est ingressum, excubant mulieres, id est animae sanctae; ex quarum praedictis speculis Moyses, id [Col. 0557A] est salvatus de aquis, scilicet Deus sine peccato, facit quasi vas quoddam aeneum, id est forte et livido colore, fletum indicans; quadrilaterum, quia ex quatuor speculis, in quo lavabantur sacerdotes sacrificaturi, id est carnem suam domantes, lavantur lacrymis emanantibus. De primo latere, id est de memoria peccatorum, et de secundo latere, id est de miseria nostrae conditionis, et de tertio, id est timore gehennae, et de quarto, id est amore patriae. Haec dicta sunt de filia Sion, quae est in speculatione. Sed eadem, ut dictum est, languet amore; languet in defectu, in effectu, in affectu. In defectu peccati, in effectu boni, in affectu Dei. Languet in defectu, eo quod dilectum offenderit; in effectu, eo quod quantum vellet pro dilecto pati non sufficit; in [Col. 0557B] affectu, eo quod differtur beatitudo quam appetit.

115 Primo, languore languebat qui dicebat: »Omnia quae fecisti nobis,« etc.; secundo languebat, qui dicebat: »Quid retribuam Domino pro omnibus quae retribuit mihi [76 1Kb] ?« Et Job: »Qui coepit ipse me conterat, solvat manum suam et succidat me [77 1Kb] ;« et Habacuc: »Ingrediatur putredo in ossibus meis, et subter me scateat, ut requiescam in die tribulationis, ut ascendam ad populum accinctum nostrum [78 1Kb] .« Tertio languore languebat qui dicebat: »Sitivit anima mea ad Deum vivum, quando veniam et apparebo ante faciem Dei [79 1Kb] .« Item: »Concupiscit et deficit anima mea in atria Domini [80 1Kb] .« Primo languebat Maria Magdalena jacens ad pedes Christi, ubi »dimissa sunt ei peccata multa, quoniam dilexit multum [81 1Kb] .« [Col. 0557C] Secundo languebat, quando ad ungendum Dominum unguenta conficiebat, et tanta sollicitudine ad eum quaerendum laborabat. Tertio languet, quando invento in specie hortulani dicebat: »Tulerunt Dominum meum et nescio ubi posuerunt eum [82 1Kb] .« Unde tanta laetitia secuta est cum diceret Dominus: »Maria.« Et illa: »Rabboni, quod dicitur Magister [83-84 1Kb] .« Ecce ad tempus ejus languor mitigatus est. Sed haec amplius languit post ascensionem. Isti dicitur: »Ecce tu pulchra es, amica mea, ecce tu pulchra, oculi tui columbarum [85 1Kb] .« Bis dicitur pulchra, quia pulchra in affectu, pulchra in effectu; in affectu diligendo, in effectu operando: diligendo Deum et proximum, operando misericordiae opera [Col. 0557D] in proximum: opera virtutis in se, opera pietatis in Deum. Item pulchra est in processu, pulchra in excessu: in processu virtutis, de virtute in virtutem [86 1Kb] ascendendo; in excessu mentis, coelestia contemplando. Item dicitur ei: »Specie tua et pulchritudine tua intende prospere, procede et regna [87 1Kb] « te in ea humiliando. Procede in contemplatione, filias Jerusalem aemulando. Et regna ad earum pacem perveniendo, quibus nunc dicis: Nuntiate dilecto, quia amore langueo. Ipsae enim jam fruuntur pacis [Col. 0558A] visione, de qua: »In pace in idipsum dormiam et requiescam [88 1Kb] .« Ipsae gaudent honore, quibus dicit Sponsus: »Tota pulchra es, amica mea [89 1Kb] ,« quia pulchra sine culpa, pulchra sine miseria in saecula. Harum formam et studium sequuntur laborantes in mundo, ut earum fruantur gaudio. Primi remanent in sterquilinio tanquam imperiti; secundi lento passu ambulant tentationibus compediti; tertii currunt adhuc tamen corruptionibus impediti; quarti ascendunt cum Christo a vinculis carnis expediti. Primi dicunt: »Sedeo regina et vidua non sum, et luctum non videbo [90 1Kb] ;« secundi: »Trahe me post te [91 1Kb] ;« tertii: »In odorem unguentorum tuorum currimus [92 1Kb] ;« quarti: »Sub umbra illius, quem desideraveram, sedi et fructus ejus dulcis gutturi meo [93 1Kb] .« [Col. 0558B] Primi sunt obstinati, assidue respicientes Sodomam cum uxore Lot [94 1Kb] , in statuam lapideam indurati; secundi erubescentes peccata sua quaerunt a tergo Salvatoris, cum muliere sanguinaria, tangere fimbriam vestimenti [95 1Kb] ; tertii amore ferventes cum Maria Magdalena inveniunt in specie hortulani [96 1Kb] ; quarti cum regina Saba ingredientes Jerusalem, audiunt sapientiam Salomonis [97 1Kb] , id est veri pacifici. Primi excluduntur a superna solemnitate, secundi admittuntur momentanee, tertii visitant eam in frequentatione, quarti possident in assiduitate. De primis: »Viae Sion lugent, eo quod non sint qui veniant ad solemnitatem [98 1Kb] ;« de secundis: »Buccinate in neomenia tuba, in insigni die solemnitatis nostrae [99 1Kb] ;« de tertiis: »Constituite diem [Col. 0558C] solemnem in condensis,« id est frequentationibus, »usque ad cornu altaris [100 1Kb] ,« id est regnum Christi; quarti gaudent cum Christo, de cujus solemnitate gaudent angeli et collaudant Filium Dei. Isti sunt quatuor equi, quos vidit Zacharias propheta [1 1Kb] ; unus erat niger, alius varius, alius rubeus, alius albus. Niger equus designat primos qui sunt nigri tentationum rubigine; tertius, qui rubeus est, designat tertios qui sunt inflammati charitate; quartus albus quartos designat jam candidatos in corruptione primae stolae. De primis: »Denigrata est facies ejus super carbones, et non sunt cogniti in plateis [2 1Kb] .« De secundis ait Paulus: »Expurgate vetus fermentum, ut sitis nova conspersio [Col. 0558D] sicut estis azymi [3 1Kb] .« Azymi sunt, quia mundi a crimine. Sed adhuc egent purgari a fermento, id est ab imminenti tentatione. Propter tertios ait David: »Inflammatum est cor meum et renes mei commutati sunt [4 1Kb] .« Propter quartos dictum est in Apocalypsi: »Sub altare Dei vidi animas interfectorum, clamantes: Usquequo, Domine, non vindicas sanguinem nostrum ab his qui in terra sunt. Et datae sunt eis singulae stolae albae [5 1Kb] .« Isti sunt qui volant cum Christo ad regnum.


[Col. 0559A] Adjuro vos, filiae Jerusalem, si inveneritis dilectum meum, ut annuntietis ei quia amore langueo.

[CAR] Et introducitur in hoc loco mulier loquens ad mulieres quaerentes Dominum in sepulcro, dicens: Adjuro vos, o filiae coelestis Jerusalem, si inveneritis dilectum meum, dicite ei, quia pro amore illius ex dolore passionis ejus langueo; illae autem introducuntur respondentes et quaerentes:


Qualis est dilectus tuus ex dilecto, o pulcherrima mulierum! qualis est dilectus tuus ex dilecta! quia sic adjurasti nos?

[THO.] Dilectus ex dilecto, Filius ex Patre intelligitur, sicut lumen de lumine, Deum de Deo. Sicut enim una claritas et una deitas Patris et Filii, sic est una dilectio, sicut ait Joannes: »Omnis qui [Col. 0559B] diligit cum qui genuit, diligit cum qui natus est ex eo [6 1Kb] .« Est dilectus ex dilecto, et est dilectus ex dilecta, et est dilectus in dilecto. Ex dilecto Patre, de dilecta matre, in dilecto fratre. Ex dilecto genitus aeternaliter, de dilecta carnem assumens temporaliter, in dilecto aedificans templum sibi spiritualiter. De primo: »Dominus dixit ad me: Filius meus es tu, ego hodie genui te [7 1Kb] ;« de secundo: »Verbum caro factum est [8 1Kb] ;« de tertio, »et habitavit in nobis [9 1Kb] .« Unde: »Templum Dei sanctum est, quod estis vos [10 1Kb] .« Si quaeratur qualis est dilectus ex dilecto, misericors invenitur et suavis; de dilecta obediens et humilis; ex dilecto gloriosus et mirabilis. De primo: »Suavis Dominus universis, et miserationes ejus super omnia opera ejus [11 1Kb] ,« de [Col. 0559C] secundo: »Exinanivit semetipsum factus obediens Patri usque ad mortem [12 1Kb] ,« de tertio: »Filius sapiens est gloria Patris [13 1Kb] .« Et ipse est »dilectus a Deo et hominibus, cujus memoria in benedictione est [14 1Kb] .« Misericors est, quia misericordia ejus nos praevenit, nos comitatur, nos sequitur. De primo: »Deus meus, misericordia ejus praeveniet me [15 1Kb] ,« de secundo: »Et veritas mea et misericordia mea cum ipso [16 1Kb] ,« de tertio: »Et misericordia ejus subsequetur me omnibus diebus vitae meae [17 1Kb] .« Ecce primo praecedit, secundo comitatur, tertio sequitur. Praecedit, ut viam ostendat; comitatur, ut in via de lacu miseriae et de luto faecis nos educat [18 1Kb] ; subsequitur, ut insidias latronum praevideat. In primo, bonam voluntatem [Col. 0559D] inspirando; in secundo, peccata remittendo, in tertio, a tentationibus liberando; unde David: »Voluntatem timentium se faciet,« praeparando; »et salvos faciet,« eis peccata remittendo, »custodit Dominus omnes diligentes se [19 1Kb] ,« a tentationibus defendendo. Item dilectus iste est suavis in operibus poenitentiae, est suavis in affectionum ordinatione, est suavis in supernorum degustatione. De primo enim dicitur: »Jugum enim meum suave est et onus meum leve [20 1Kb] ;« de secundo: »O sapientia, quae ex ore Altissimi prodiisti [21 1Kb] ,« etc.; de [Col. 0560A] tertio: »Gustate et videte, quoniam suavis est Dominus [22 1Kb] .« De dilecta, est obediens. Triplex est gradus obedientiae: est enim obedientia quae exhibetur propter timorem; est quae propter commoditatem; est quae propter amorem: propter timorem flagelli, propter commoditatem lucri, propter amorem Dei et proximi. Prima est servi, secunda mercenarii, tertia filii. Prima ex murmuratione, secunda ex mundana cupiditate, tertia ex charitate. Prima est asini, secunda accipitris, tertia canis. Asinus enim non obedit nisi flagellatus, accipiter ad dominum suum redit esca illectus, canis vero sequitur dominum suum etiam ab eo percussus et repulsus. Prima fit servus obediens usque ad flagelli cessationem, secunda mercenarius usque ad remunerationem, [Col. 0560B] tertia est Filius Patri obediens usque ad mortem [22* 1Kb] . Item est obedientia bona, est melior, est optima. Bona quae exhibetur majori, melior quae pari, optima quae inferiori. Prima indulgetur culpa, secunda comparatur benevolentia, tertia accumulatur gratia. De prima Paulus: »Filii, obedite parentibus vestris [23 1Kb] ;« de secunda: »Alter alterius onera portate [24 1Kb] ;« de tertia: »Subditi estote omni humanae creaturae propter Deum [25 1Kb] .«

Item habet dilectus de dilecta, ut sit humilis secundum carnem. Quare se humiliavit? summa causa fuit ejus misericordia. Ex hac tamen quatuor causae surgunt, quia humiliavit se ut peccata nostra deleret, ut confusionem humanae conditionis relevaret, ut flagella inferni removeret, ut dona [Col. 0560C] spiritualia in via, aeterna in patria nobis conferret. De primo: »Deponet iniquitatem nostram, et projiciet in profundum maris omnia peccata nostra [26 1Kb] ;« de secundo: »Reformabit corpus humilitatis nostrae configuratum corpori claritatis suae [27 1Kb] ;« de tertio: »Ero mors tua, o mors; morsus tuus ero, inferne [28 1Kb] ;« de quarto, in spiritualibus in via: »Ascendens in altum captivam duxit captivitatem, dedit dona hominibus [29 1Kb] .« In patria: »Quod oculus non vidit, nec auris audivit, nec in cor hominis ascendit, quae praeparavit Deus diligentibus se [30 1Kb] .« Similiter et nos humiliari debemus his quatuor causis: propter culpam se humiliavit Maria Magdalena, jacens ad pedes Christi [31 1Kb] ; propter conditionis [Col. 0560D] miseriam, Abraham cum diceret: »Loquar ad Dominum cum sim pulvis et cinis [32 1Kb] ;« propter Job dicens: »Sit nomen Domini benedictum [33 1Kb] ;« propter collata beneficia David dicens: »Laudavi et vilior fiam in oculis meis coram Domino, qui elegit me in regem [34 1Kb] .« Forsitan ardentius quaerunt dilecti qualitatem, quia forte audierant, quod hic dicitur: »Gloriosus Deus in sanctis suis, mirabilis in majestate sua.« Est Deus sanctis suis onerosus, est copiosus, est gloriosus. Onerosus dum extrahit, copiosus dum tribuit, gloriosus dum retribuit. [Col. 0561A] Extrahit de profundo vitiorum, tribuit dona charismatum, retribuit dona vel gaudia beatorum. Onerosus peccatoribus, copiosus diligentibus, gloriosus cum eo regnantibus. Onerosum sensit David cum diceret: »Sagittae tuae infixae sunt mihi [35 1Kb] ,« et addidit: »Quoniam iniquitates meae supergressae sunt caput meum, sicut onus grave gravatae sunt super me [36 1Kb] .« Sed extrahebat, ait enim: »Eduxit me de lacu miseriae et de luto faecis [37 1Kb] .« Audi copiosum: »Aperis tu manum tuam et imples omne animal benedictione [38 1Kb] .« Ecce tribuit sicut apostolis: nam tribuit eis charismatum dona. Audi gloriosum: »O quam gloriosum est regnum in que eum Christo gaudent omnes sancti!« Hic enim retribuit, unde: »Vos [Col. 0561B] estis qui permansistis mecum in tentationibus meis, et ego dispono vobis regnum [39 1Kb] .« In primo nostram abluit foeditatem, in secundo nostram supplet egestatem, in tertio nostram relevat vilitatem: foeditatem carnalis dilectionis, egestatem divinae consolationis, vilitatem humanae conditionis. De foeditate: »Sordes ejus in pedibus ejus, nec recordata est finis sui [40 1Kb] ;« item: »Immunditia tua exsecrabilis est, mundare te volui, et non es mundata a sordibus tuis [41 1Kb] .« De egestate: »Tu dicis: Quia dives sum et nullius egeo, cum sis miser, et pauper, et caecus, et nudus, et miserabilis [42 1Kb] ;« de vilitate: »Vide, Domine, et considera quoniam facta sum vilis [43 1Kb] .« Igitur onerosus est ut mutet foeditatem in munditiam; copiosus, ut mutet egestatem in abundantiam; gloriosus, ut [Col. 0561C] convertat vilitatem in gloriam. Primo ergo quibus sit onerosus videamus: est onerosus damnatis, est onerosus malis, est onerosus justis: damnatis ad aeternam afflictionem, malis ad correctionem, bonis ad gloriae augmentationem. Primorum est onus Babylonis [44 1Kb] , quod dicitur confusio; secundum onus Aegypti [45 1Kb] , quod dicitur tenebrae; tertium onus jumentorum Austri [46 1Kb] , scilicet Spiritus sancti. In primo: »Unusquisque onus suum portabit [47 1Kb] .« Unde dicebat Pharao: »Ite ad onera vestra [48 1Kb] ;« de secundo: »Cibaria et virga et onus asino [49 1Kb] ;« inde Apostolus: »Alter alterius onera portate [50 1Kb] ;« de tertio: »Jugum enim meum suave est et onus meum leve [51 1Kb] .«

   [Col. 0561D] . . . Nam leve fit quod bene fertur onus.
Damnatis est onus, scilicet afflictio flagellationis corporeae, vermis conscientiae, desperatio veniae. Hoc est quod Joab, quando cepit civitatem Rabath, fecit transire super homines civitatis illius tribulas, et trahas, et carpenta ferrata [52 1Kb] . Tribulae ictu percutiunt, trahae dentibus pungunt, carpenta ossa conterunt. De quibus: »Super tribus sceleribus Damasci, et super quatuor non convertam eum, quia trituraverunt in plaustris ferreis Galaad [53 1Kb] .« Damascus dicitur potus sanguinis, scilicet daemones [Col. 0562A] qui sitiunt sanguinem nostrum; Joab dicitur adversarius, id est diabolus. Hic est satelles David, id est Christi, quia ejus imperio punit malos. Rabath dicitur immensa, hic est mundus, qui magnus est. Illum diabolus capit dum mundanos ad se trahit, et sicut dictum est, punit; ecce onerosus damnatis. Est quoque onerosus malis: primo, divina animadversione, secundo in voluptatis separatione, tertio in poenitentiae satisfactione. Primum enim fit ut convertatur, secundum ut mundetur, tertium ut reconcilietur. Primum comminabatur Dominus per prophetam sic: »Percute manum tuam, et allide pedem tuum, quia qui longe sunt, peste morientur; et qui prope, 116 gladio corruent, et qui intus obsessi fame morientur [54 1Kb] .«

[Col. 0562B] Ab Ecclesia longe sunt desperati; prope sunt credentes, sed crimine irretiti; intus sunt idiotae errantes, quia pereunt fame verbi Dei. Primi itaque pereunt peste desperationis, secundi gladio diabolicae deceptionis, tertii fame praedicationis. Pestis illa figurata est in Aegyptiis, qui perierunt vesicis turgentibus [55 1Kb] . De secundo dicitur: »Evaginabo gladium meum, interficiet eos manus mea [56 1Kb] .« De tertiis: »Parvuli petierunt panem, et non erat qui frangeret eis [57 1Kb] .« Est quoque onerosus voluptatis separatione. Voluptas enim primo apprehendit, secundo osculatur, tertio amplectitur. Apprehendit, dum mundi gloriam sensibus nostris praesentat: osculatur, dum desiderio inflammat; amplectitur, dum desiderantem illaqueat. Haec enim tria invenis [Col. 0562C] in illa stulta muliere Salomonis [58 1Kb] . Ait enim: »Apprehendit juvenem.« Ecce primum. »Et deosculatur eum.« Ecce secundum. »Desideratis fruamur amplexibus.« Ecce tertium. Est etiam onerosus poenitentiae satisfactione. In ea enim ferrum scindit, ignis comburit, pulvis corrodit. Ferrum scindit iterati peccati cicatricem, ignis comburit pravae delectationis fluentem humorem, pulvis corrodit inveterati peccati putridam carnem. De primo: »Reges eos in virga ferrea [59 1Kb] .« De secundo: »Quis poterit habitare de vobis cum igne devorante [60 1Kb] ?« De tertio: Ponet in pulvere os suum si forte sit spes [61 1Kb] .« Hunc pulverem apposuit Christus quando Lazarum quatriduanum suscitavit. Ait enim: »Confiteor tibi, Pater;« pro amaritudine [Col. 0562D] »infremuit spiritu, et lacrymatus est,« et oravit: »Gratias ago tibi, Pater, quia semper me audis [62 1Kb] .« Ecce quomodo est onerosus peccatoribus. Est quoque onerosus sanctis. Hoc viriliter agendum est, nam poeta ait [63 1Kb] :

Sustineas ut onus, nitendum est vertice recto:
Nam flecti nervos si patiare, cades.
Hoc onus si multum habet amaritudinis, multum habet et consolationis. Jugum enim Christi suave est, onus ejus leve [64 1Kb] . Habet quippe amaritudinem [Col. 0563A] in corde, in manibus, in ore. In ore, dum Christi passiones aliis praedicantur; in manu, dum exemplo propriae passionis alii ad martyrium invitantur; in corde, dum Christi passiones interius revolvuntur. De primo: Labia illius stillantia myrrham primam. De secundo: Manus meae distillaverunt myrrham, et digiti mei pleni myrrha probatissima. De tertio: Fasciculus myrrhae dilectus meus mihi, inter ubera mea commorabitur. Ecce amaritudo in myrrha, consolatio in fasciculo, scilicet quia parvus. Audi amaritudinem: »Sancti ludibria et verbera experti, insuper et vincula et carceres [65 1Kb] .« Audi consolationes. »Si coram hominibus tormenta passi sunt, spes illorum immortalis est in aeternum.«---»Euntes ibant et flebant, mittentes [Col. 0563B] semina sua. Venientes autem venient cum exsultatione, portantes manipulos suos [66 1Kb] .« Inde in lege dictum est: »Offerentes Domino primitias frugum vestrarum, deferetis manipulum ad sacerdotem, qui levabit fasciculum coram Domino, ut sit pro vobis [67 1Kb] ,« etc. Ecce onerosus sanctis.

Sequitur quomodo copiosus est donando. Dat enim temporalia bona, dat spiritualia, dat aeterna. Temporalia quibus sustentamur, spiritualia quibus adjuvemur, aeterna quibus beatificemur. Primum ne caro deficiat, secundum ut spiritus proficiat, tertium ut gloria nobis sufficiat. De primo: »Qui dat jumentis escam ipsorum, et pullis corvorum invocantibus eum [68 1Kb] .« Item: »Qui dat escam omni [Col. 0563C] carni [69 1Kb] .« De secundo: »Ascendens Christus in altum captivam duxit captivitatem, dedit dona hominibus [70 1Kb] .« De tertio: »Gratiam et gloriam dabit Dominus [71 1Kb] ;« et: »Dedisti haereditatem timentibus nomen tuum, Domine [72 1Kb] .« Item, dat Filium, dat Spiritum sanctum, dabit seipsum: Filium, ut sit dux in praelio, Spiritum, ut dirigat consilio, se pro praemio: dux in praelio, ut ipsum ad regnum sequamur; Spiritum ut dirigiat consilio, ut per ipsum de tribulationibus consolemur; se, in regno ut ejus visione fruamur. De primo: »Puer natus est nobis [73 1Kb] .« De secundo: »Rogabo Patrem, et alium Paracletum dabit vobis Spiritum veritatis [74 1Kb] .« De tertio promisit: »Ero illorum Dominus in perpetuum [75 1Kb] .« De his tribus dicitur angelo [Col. 0563D] Pergami: »Qui vicerit, dabo illi manna absconditum,« id est Spiritum sanctum, »et dabo illi calculum candidum,« id est Christum in carne munda a peccatis, »et super calculum nomen novum scriptum, quod nemo scit, nisi qui accipit [76 1Kb] ,« id est Patrem qui est super calculum: quia Pater major est Filio secundum humanitatem. Novum enim est quod Pater sit in una persona Dei et hominis, scilicet Pater in Filio conterminato, quod non intelligemus, donec accipiamus. Ecce copiosus.

[Col. 0564A] Est et gloriosus: gloriosus in seipso, gloriosus in Filio, gloriosus in sancto. In seipso per imperium, in Filio per officium, in sancto per obsequium. Per imperium majestatis, per officium quod implevit infirmitatis, per obsequium quod exhibuit sanctus in operibus. Ad primum: »Timebunt gentes nomen tuum, Domine, et omnes reges terrae gloriam tuam [77 1Kb] .« Item: »Aedificavit Dominus Sion, et videbitur in gloria sua [78 1Kb] .« De secundo: »Filius sapiens gloria patris [79 1Kb] .« De tertio: »Glorificate et portate Dominum in corpore vestro [80 1Kb] .« Audisti onerosum, audisti copiosum, audisti gloriosum. Videamus Dominum sedentem super solium excelsum et elevatum [81 1Kb] , et sanctos ad solemnitatem occurrentes, ut videant majestatem Trinitatis. Unde [Col. 0564B] canunt: »In principio erat Verbum [82 1Kb] .« Venit »mulier amicta sole et luna sub pedibus ejus [83 1Kb] .« Beata Virgo splendida sole, quae peperit. Inde ei cantamus: »Felix namque es, sacra Virgo Maria, et omni laude dignissima, quia ex te ortus est Sol justitiae Christus Deus noster [84 1Kb] .« Sequuntur astra matutina, jubilantes filii Dei, scilicet angeli in citharis aureis laudantes Regem et dicentes: »Sanctus, Sanctus, Sanctus [85 1Kb] , et sanctum Dominum laudant omnes angeli dicentes: »Te decet laus et honor, Domine [86 1Kb] .« Occurrunt et prophetae qui spiritu inebriati, viam Regi parantes sub sermonis involucro futurum nuntiaverunt, offeruntque Regi librum signatum septem signaculis aperiendum [87 1Kb] . Unde: [Col. 0564C] »Inter natos mulierum non surrexit major Joanne Baptista [88 1Kb] .« Apparet et corona stellarum duodecim, scilicet apostoli. Qui simplicitate columbina astuti, rore coelesti mundi ariditatem impinguaverunt. Unde: »Qui sunt isti qui ut nubes volant, et quasi columbae ad fenestras suas [89 1Kb] ?« Ecce cum vexillo purpureo martyrum chorus, qui malogranatum portantes, grana roseo colore rutilantia Regi propinant, rejecto cortice; quippe »qui venerunt ex magna tribulatione et laverunt stolas suas in sanguine Agni [90 1Kb] .« Sequitur urna aurea, id est confessores exterius per bona opera lucentes, intus habentes manna, id est dulcedinem devotionis, tabulas intelligentiae, virgam disciplinae. Unde: »Sint lumbi vestri praecincti et lucernae ardentes in [Col. 0564D] manibus vestris [91 1Kb] .« Ultimo offeruntur Regi virgines, qui non inquinaverunt vestimenta sua clamantes: Lectulus noster floridus, in quo requiescat flos campi et lilium convallium. In Maria ergo Deus habet hospitium, in angelis obsequium, in prophetis speculum, in apostolis praedicationem, in martyribus passionem, in confessoribus disciplinam, in virginibus vitae munditiam. Ex dilecto fuit gloriosus et mirabilis, nunc gentibus et Judaeis, nunc apostolis, nunc angelis. Primum miraculorum exhibitione, secundum in resurrectione, tertium in [Col. 0565A] ascensione. De primo dictum est: »Vidimus mirabilia hodie [92 1Kb] .« De secundo: »Mirabilis facta est scientia tua ex me [93 1Kb] .« De tertio: »Viri Galilaei, quid admiramini aspicientes in coelum [94 1Kb] ?«


Qualis est dilectus tuus, quia sic adjurasti nos?

[CARD.] Ac si dicant: O pulcherrima mulierum, quae amore dilecti tui succensa, sic adjurasti nos, responde nobis quam sit amabilis, quam sit desiderabilis, quam sit speciosus in utraque natura, et indica nobis qualis est dilectus tuus ex dilecto, qualis est, scilicet in deitate, secundum quam ex Patre, ut dilectus ex dilecto, et illud etiam indica qualis est dilectus tuus secundum decorem humanitatis assumptae, quibus illa respondet:


[Col. 0565B] Dilectus meus candidus et rubicundus: electus ex millibus.

[THO.] Candidus, quia »in carne apparens peccatum non fecit, nec inventus est dolus in ore ejus [95 1Kb] .« Rubicundus, quia »lavit nos a peccatis nostris in sanguine suo [96 1Kb] .« Et bene primo candidus, deinde rubicundus, quia primo mundus a sanguine peccati venit in mundum, deinde sua passione cruentus exivit de mundo. Electus ex millibus, quia unus ex humano genere, per quem mundus reconcilietur, assumptus est a Deo. Hic solus mortalium dignus fuit audire de coelo: »Hic est Filius meus dilectus in quo mihi bene complacui [97 1Kb] ,« id est, in quo nihil vitii quod me offenderet, et omne pondus virtutis in quo gauderem inveni. Unde in Ecclesiaste: »Virum de mille unum [Col. 0565C] reperi [98 1Kb] .« Christus candidus fuit de Virgine, rubicundus de cruce, electus ex millibus a Patre. Candidus de Virgine, quia de ea natus est »qui peccatum non fecit, nec inventus est dolus in ore ejus [99 1Kb] .« Rubicundus in cruce, per quam diabolus est victus, et mundus Christi sanguine redemptus [100 1Kb] . Electus de millibus a Patre, qui solus dignus esset aperire librum et solvere septem signacula ejus [1 1Kb] . In primo venit sine peccato, in secundo nos lavit a peccato, in tertio ostendit quibus instrumentis, id est sacramentis, nos custodiamus a peccato. Per primum nos docet ut simus candidi, per munditiam puritatis; per secundum ut simus patientes ex fervore charitatis; per tertium ut simus firmi [Col. 0565D] in fide cognitione veritatis. Notandum quod quatuor sunt candores: primus phantasticus, ut incantatorum; secundus superficialis, ut pictorum; tertius innatus et in subjecto mutabilis, ut hominum qui frequenter nati candidi, mutantur in nigrum; quartus innatus, sed non a subjecto potest separari, ut margaritarum. Primus est vanitas mundi in mundi amatore, secundus est hypocrisis in simulatore, tertius est virtus in religioso, quartus est claritas in beato. A primo nos prohibet Moyses cum diceret: »Sacerdos qui habet albuginem in [Col. 0566A] oculo, non offerat sacrificium [2 1Kb] .« Albuginem habet in oculo qui saecularia libenter exterius contemplatur, et interius delectatur. Inde est quod bubo, quia nimiam habet albedinem in oculis, in die videre non potest. A secundo nos absterret, cum in Evangelio vocat hypocritas sepulcra dealbata [3 1Kb] . Ad tertium nos invitat Salomon dicens: »Omni tempore sint vestimenta tua candida, et oleum de capite tuo non deficiat [4 1Kb] .« Hoc sumus candidi, sed tamen ab eo quandoque cadimus, et Christus in via, sed sine casu. De quarto: »Datae sunt eis singulae stolae albae [5 1Kb] .« Item in eodem: »Qui vicerit, dabo ei calculum candidum [6 1Kb] .« Sed candor iste sine rubore esse non debet, ut jucundius niteat, ut candorem virtutis informet fervor charitatis.

[Col. 0566B] Sed est rubor coccineus, est roseus, est purpureus. Coccineus est ardentior, roseus jucundior, purpureus pretiosior. Coccineus ardentior, quia ignem imitatur, roseus jucundior, quia utroque, scilicet candore et rubore miscetur, purpureus pretiosior, quia ejus claritate regia vestis honoratur. In coccineo designatur ardor temporalium passionum, in roseo virtutum candor mistus amori supernorum, in purpureo regia dignitas martyrum. De primo ait David: »Igne me examinasti sicut examinatur argentum [7 1Kb] .« De secundo: »Jucunditatem et exsultationem thesaurizavit super eum [8 1Kb] .« De tertio: Quia pro Christi amore sanguinem suum fuderunt, ideo cum Christo regnabunt [Col. 0566C] in aeternum [9 1Kb] . Item: »Fecisti nos Deo in sanguine tuo regnum et sacerdotes [10 1Kb] .« Unde: »Vos autem genus electum, regale sacerdotium [11 1Kb] .« In designatione primi fuit Christus in passione sua vestitus chlamide coccinea, unde dictus est rubicundus; in designatione secundi apparuit angelus ad sepulcrum in rubeo et candido colore; »erat enim aspectus ejus sicut fulgur, et vestimenta ejus sicut nix [12 1Kb] .« Erat enim in eo rubor propter charitatem, albedo propter puritatem; horum mistura facit jucunditatem. Sed ut haec mistura fieret, Christus in passione non solum coccino, sed alba veste indutus legitur. Fuit quoque vestitus purpura [13 1Kb] , ut dignitas quam apud Patrem post ascensionem suscepturus erat, et suis martyribus cum regio honore [Col. 0566D] erat traditurus, in illa purpura plene exprimeretur. Dicitur dilectus electus ex millibus, sed electus etiam ex denariis, ex centenariis, ex millibus, id est ex omnibus perfectus. Isti enim tres numeri triplicem designant in Ecclesia perfectionem. In denario perfectio virtutis, in centenario virginitatis, in millenario intelligentiae veritatis. In denario est perfectio virtutis, quia ex binario et quinario multiplicatur, quae sunt septem virtutes. Haec est prima perfectio, quia denarius primus limes est [Col. 0567A] in numeris. In centenario est perfectio virginitatis, quia transit a laeva in dexteram, numerando omnes juncturas et summitates in superficie sinistrae manus, per quinarios, et sic ultimus quinarius computabitur in dextera. Hic enim virginitas laevam, id est mundi sollicitudinem fugiens, dexteram, id est angelorum vitam appetit. Hic enim numerus multiplicatur ex denario, quia inanis est virginitas, si non sit fundata virtutibus. In millenario est perfectio intelligendae veritatis. Hic multiplicabitur ex denario et centenario, quia virtutum fortitudo et munditia castitatis ad intelligendam veritatem supernorum necessaria est. Cui dilectus iste est electus ex denariis, qui non solum virtutum habet perfectionem, sed etiam Dominus virtutum dictus [Col. 0567B] est. Unde: »Dominus virtutum ipse est Rex gloriae [14 1Kb] .« Est etiam electus ex centenariis, quia non solum perfectus ex virginitate, sed etiam natus est de Virgine. Unde: »Ecce virgo concipiet et pariet filium [15 1Kb] .« Est quoque electus ex millibus, quia non solum perfectus intelligentia veritatis, sed dicitur ipsa veritas.

117 Unde: »Ego sum via, veritas et vita [16-17 1Kb] ;« item: »Vidimus cum plenum gloriae et veritatis. Et de plenitudine ejus omnes accepimus [18 1Kb] .« Et ideo dignus fuit aperire librum, et solvere septem signacula ejus [19 1Kb] quae sunt: nativitas, baptismus, passio, descensus ad inferos, resurrectio, ascensio, sancti Spiritus missio. Clausa sigilla erant prophetae obscurae, in quibus haec latebant; liber quem [Col. 0567C] aperuit, Scriptura quam implevit. Nativitas larebat sub hoc signaculo cap. IV Malachiae: »Orietur vobis timentibus nomen meum sol justitiae.« Baptismus, sub isto Zachariae cap. XIII: »Erit fons patens domus David,« et: »Habitantibus Jerusalem in ablutionem peccatoris et menstruatae.« Passio sub isto Isaiae cap. LIII: »Quasi ovis ad occisionem ductus est, et quasi agnus coram tondente se obmutescit.« Descensus ad inferos sub isto Ozee cap. XIII: »Ero mors tua, o mors, morsus tuus ero, inferne.« Resurrectio sub isto Judicum cap. XVI: »Dormivit autem Samson usque ad medium noctis,« et: »Surrexit Samson de civitate Gaza media nocte, et tulit portas civitatis.« De ascensione, David: »Ascendit Deus in jubilatione et Dominus [Col. 0567D] in voce tubae [20 1Kb] .« Missio sancti Spiritus sub isto latebat: »Emitte Spiritum tuum et creabuntur [21 1Kb] .« His sigillis per Filium suum salutavit nos Pater qui mandat salutes Jacob [22 1Kb] . Filius enim carnem assumendo, reparavit hominis dignitatem, qui per lapsum primi hominis [23 1Kb] »comparatus est jumentis insipientibus, et similis factus est illis [24 1Kb] .« Per baptismum hominis tam actualis quam originalis culpae lavit impuritatem, cujus justitiae erant quasi pannus menstruatae [25 1Kb] , quia computruerunt quasi [Col. 0568A] jumenta in corde suo [26 1Kb] . Per passionem nos reconciliavit Patri, quia se offerens in cruce, expiando pro nobis reatum, nostram supplevit paupertatem: »Eramus enim natura filii irae [27 1Kb] .« Per descensum ad inferos, absolvit justos a potestate tenebrarum, ut viderent Patris faciem »sedentes in tenebris et umbra mortis [28 1Kb] .« Per resurrectionem hominem laetificavit, quia certificavit quod corruptibile hoc induet incorruptelam, et mortale hoc immortalitatem [29 1Kb] . Cum sit »omnis caro fenum, et omnis gloria ejus quasi flos feni [30 1Kb] .« Per ascensionem suam spem fecit nobis credentibus revertendi ab hoc exsilio ad patriam, qui »futuram inquirimus,« quia »non habemus hic manentem civitatem [31 1Kb] .« Per missionem sancti Spiritus nos erudit ad veram [Col. 0568B] disciplinam, et intelligentiam, et justitiae amorem. »Spiritus enim sanctus disciplinae effugiet fictum, et auferet se a cogitationibus quae sunt sine intellectu, et corripietur a superveniente iniquitate [31* 1Kb] .« Ista sigilla sub septenario numero continentur qui est virgo numerus, quia infra primum limitem solus est, qui nec gignit nec gignitur, id est nec alium multiplicat, nec ab alio multiplicatur: designans quod solus Christus virgo et de Virgine natus, dignus fuit ea aperire. Item senarium qui primus est perfectus unitate superat, quia solus Christus omnes perfectos justitia superavit, et ideo fuit electus ex millibus, ut dignus esset aperire signacula [32 1Kb] . Vel sic: in Apocalypsi legitur: »Ex tribu Ruben, duodecim millia signati [33 1Kb] ,« et caetera quae sequuntur. Ex omnibus [Col. 0568C] millibus filiorum Israel, solus Christus de tribu Juda est electus, qui aperiret sigilla ista quibus isti signati erant, sed adhuc clausi. Primum sigillum, scilicet nativitatis Christi, nobis aperitur, si pueri illius puritatem et simplicitatem sequimur ut simus sicut modo geniti infantes rationabile, sine dolo, lac concupiscentes [34 1Kb] . Sigillum baptismi nobis aperitur, si per confessionem peccata nostra lavamus, ut scilicet confiteamur alterutrum peccata nostra, et oremus pro invicem ut salvemur [35 1Kb] . Sigillum passionis nobis aperitur, si de peccatis in confessione lotis per asperitatem poenitentiae satisfaciamus, ut carnem nostram cum vitiis et concupiscentiis crucifigamus [36 1Kb] . Sigillum descensionis ad inferos nobis aperitur, si inferni poenas saepe rememorantes sollicite [Col. 0568D] nos custodimus ne in tentationes et laqueum diaboli incidamus [37 1Kb] . Sigillum resurrectionis nobis aperitur, si relicta saeculari conversatione, mortui mundo Deo vivamus, ut deponentes veterem hominem cum actibus suis in novitate vitae ambulemus [38 1Kb] . Sigillum ascensionis nobis aperitur, si Christo inhaerentes quae sursum sunt quaeramus quae sursum sunt sapiamus [39 1Kb] , ut in hac peregrinatione solo corpore constituti, cogitatione et aviditate in illa aeterna patria conversemur. Sigillum missionis sancti Spiritus [Col. 0569A] nobis aperitur, si charitas Dei diffusa est in cordibus nostris, per Spiritum sanctum qui datus est nobis [40 1Kb] , ut diligamus Deum plusquam nos, id est ex toto corde, ex tota anima, ex tota mente et proximum sicut nos [41 1Kb] . Solus itaque Christus aperit librum cordis, ut haec intelligamus; solvit signacula ut faciamus.


Dilectus meus candidus et rubicundus, electus ex millibus.

[CARD.] Ac si dicat: Dilectus meus candore deitatis est purissimus, et secundum humanitatem rubet in sanguine passionis: ipse est electus ex millibus tanquam »speciosus forma« et speciosus »prae filiis hominum [42 1Kb] ,« quia sicut dicit Job: »Nescit homo pretium ejus [43 1Kb] .« Consequenter caput dilecti [Col. 0569B] sui describit, et membra, et respondit mater Domini quaerentibus, dicens:


Caput ejus aurum optimum, comae ejus sicut elatae palmarum, nigrae quasi corvus: oculi ejus sicut columbae super rivos aquarum, quae lotae sunt lacte et resident juxta fluenta plenissima.

[THO.] Dicit Apostolus: »Caput mulieris, vir; caput viri, Christus; caput Christi, Deus [44 1Kb] .« Hoc caput est aurum optimum, quia sicut aurum caetera metalla excellit, ita summa Divinitas omnibus quae fecit praecellit. Comae illius elatis palmarum assimulantur, id est catervae sanctorum quae dulcedinem supernae retributionis exspectant, unde: »Justus ut palma florebit [45 1Kb] .« Hae comae dicuntur nigrae quasi corvus, quia, quamvis de misericordia Dei [Col. 0569C] supernam dulcedinem exspectant, ex se tamen se esse nigros, id est peccatores et indignos, fatentur. Oculi ejus sicut columbae dicuntur propter dona Spiritus sancti, qui per columbam designatur, unde Joannes vidit agnum habentem cornua septem, quod exponit sic: »Qui sunt septem spiritus missi in universam terram [46 1Kb] ,« id est septem dona Spiritus sancti. Hae resident super rivos aquarum, quia quidquid oculi spirituales in se maculae deprehendunt, aquis gratiae spiritualis abluunt; vel resident juxta fluenta plenissima, quia per gratiam Dei, diaboli deprehendunt machinamenta. Quae lotae sunt lacte, quia alimento simplicis doctrinae Scripturarum videntes peccata sua ab his abluuntur ut sint mundi. Caput dilecti, id est Christi, auro comparatum, [Col. 0569D] est divinitas; comae ejus elatis palmarum collatae, fidelium ex eo pendens unitas; oculi ejus dilecti columbae, divinorum unitas et intelligentium puritas et simplicitas. De primo: »Caput Christi, Deus [47 1Kb] ;« de secundo: »Capillus de capite vestro non peribit [48 1Kb] ;« de tertio: »Pulchriores sunt oculi ejus vino [49 1Kb] .« Caput aureum aliquando admiscetur argento, ut fiat electrum; aliquando gemmae conjungitur, ut fiat ornamentum; aliquando per se ponitur, et est ex sui natura pretiosum. Ex primo [Col. 0570A] contrahit pallorem, ex secundo varium habet colorem, in tertio quasi sol ex se nativum habet splendorem. De primo: »Posteriora dorsi ejus in pallore auri [50 1Kb] ,« quia »exinanivit semetipsum nostram assumens mortalitatem [51 1Kb] .« De secundo dicitur: »Iris in capite ejus [52 1Kb] ,« propter colorum varietatem. Habet enim ruborem auri, id est divinitatis. Virorem gemmae, id est jam glorificatae humanitatis. De tertio: »Fulgebunt justi sicut sol in regno Patris eorum [53 1Kb] ,« quasi ex claritate divinitatis. In primo est aurum bonum, in secundo melius, in tertio optimum. Non quia in se gradus aliquos recipiat, sed quia in nobis variis effectibus nobis proficiat. Primum bonum fuit cum se argento nostrae humilitatis inungens, luce gratiae suae tenebras [Col. 0570B] nostras illuminavit [54 1Kb] ; qui eramus aliquando tenebrae nunc autem lux in Domino [54* 1Kb] . Secundum melius est, quia in modum suae resurrectionis »reformabit corpus humilitatis nostrae, configuratum corpori claritatis suae [55 1Kb] .« Tertium est optimum, quod tam inaestimabilis est claritatis et pulchritudinis, ut cum angeli cum assidue videant, amplius desiderent in eum prospicere [56 1Kb] . Unde Dominus: »Clarifica me, Pater, apud temetipsum claritate quam habui priusquam mundus fieret [57 1Kb] .«

Moraliter, hoc triplex aurum est in homine: primum est bonum, scilicet disciplina in exteriori habitu; secundum melius, scilicet puritas amoris in affectu: tertium optimum, scilicet sapor coelestium cum intellectu. In figura primi, in Daniele [Col. 0570C] est visus angelus praecinctus renes auro obryzo [58 1Kb] . In Apocalypsi [59 1Kb] , in figura secundi ad mammillas cinctus aurea zona. In figura tertii in eodem [60 1Kb] visus angelus: »Et corona aurea in capite ejus.« Item in figura primi, arca Domini foris erat deaurata; in figura secundi interius; in figura tertii intus erat urna aurea, habens manna, id est supernorum dulcedinem: et tabulas Testamenti [61 1Kb] , scilicet intellectum eorumdem. Primum plangit Jeremias in filiis Israel peperisse, dicens: »Filii Sion inclyti et amicti auro puro, quomodo reputati sunt in vasa testea [62 1Kb] ?« De secundo in Apocalypsi angelo Laodiciae: »Suadeo tibi ut emas aurum ignitum purum ut locuples fias [63 1Kb] .« Item de tertio Jeremias: »Quomodo obscuratum est aurum, mutatus est [Col. 0570D] color optimus [64 1Kb] ?« Primum lucet oculis alienis, secundum propriis, tertium divinis. De primo accipit proximus ut »a malo declinet [65 1Kb] ,« in secundo videt in seipso homo ut Creatori se inclinet, in tertio »habet Filius hominis ubi caput reclinet [66 1Kb] .« Ibi enim »fecit sibi Salomon reclinatorium aureum [67 1Kb] ,« in quo requiescat ipse. Ex hoc capite dependent comae, id est fideles sequentes caput suum obediendo, quae similes dicuntur elatis palmarum, id est ramis vel palmis in altum elatis. Quatuor enim [Col. 0571A] habet palma in quibus eam debemus imitari: inferius enim habet asperitatem, superius lenitatem. Inferius truncus est gracilior, superius est grossior. Temporalem enim vitam quae inferior est, debemus agere in asperitate poenitentiae; spiritualem quae superior est in morum lenitate. Item inferius debemus esse graciliores, ne terrena nimis appetamus; superius grossiores, effundendo ad superna cor nostrum, ut »quae sursum sunt« sapiamus [68 1Kb] . Audi de primo, de asperitate temporalis vitae: »Qui Christi sunt, carnem suam cum vitiis et concupiscentiis crucifixerunt [69 1Kb] ;« item: »Mortificate membra vestra quae sunt super terram [70 1Kb] .« Ait Apostolus: »Castigo corpus meum et in servitutem redigo [71 1Kb] .« Audi morum lenitatem in vita [Col. 0571B] spirituali: »Deponentes omnem malitiam, et omnem dolum, et simulationes, et invidias, et omnes detractiones sicut modo geniti infantes rationabile, sine dolo, lac concupiscite [72 1Kb] .« Ait Apostolus: »Maledicimur et benedicimus [73 1Kb] ,« etc. Audi gracilitatem, id est temporalium abjectionem: »Nemo militans Deo implicet se saecularibus negotiis, ut ei placeat, cui se probavit [74 1Kb] .«---»Praecipe divitibus hujus saeculi nil altum sapere, nec sperare in incerto divitiarum [75 1Kb] .«---»Divitiae si affluant, nolite cor apponere [76 1Kb] .« Audi grossitudinem superius, id est cor dilatatum superius: »Quae sursum sunt sapite [77 1Kb] .« Item: »Sperate in eo, omnis congregatio populi; effundite coram illo corda vestra: Deus adjutor noster in aeternum [78 1Kb] .« Item quatuor habet [Col. 0571C] palma, scilicet spatulas, id est ramos: qui sunt quasi spatulae. Ea etiam coronantur triumphantes. Habet pulchritudinem florum, dulcedinem dactylorum. In spatula nos invitat ad pugnam; in corona triumphatorum ad victoriam; in pulchritudine florum, ostendit resurrectionis gloriam; in dulcedine dactylorum, suavitatem videndi Dei praesentiam. De primo: »Accingere gladio tuo super femur tuum, potentissime [79 1Kb] ;« et: »Estote fortes in bello et pugnate cum antiquo serpente [80 1Kb] .« De secundo: »Omne quod natum est ex Deo, vivet in aeternum [81 1Kb] .« Item: »Qui vicerit, dabo illi coronam vitae [82 1Kb] .« De tertio: »Fulgebunt justi sicut sol in regno Patris eorum [83 1Kb] ,« quando »justus ut palma florebit [84 1Kb] .« De quarto: »Beati mundo corde, quoniam [Col. 0571D] ipsi Deum videbunt [85 1Kb] ,« scilicet quando »similes ei erimus,« quando »videbimus eum sicuti est [86 1Kb] .« Hae comae dicuntur nigrae quasi corvus, scilicet ut homo, quantumlibet sit justus, causa humilitatis peccatorem se confiteatur. Corvus habet quatuor notabilia in theologia: nigredinem, rapax est, cadavere vivit, vocem habet turpem et dilatoriam, scilicet cra, quam semper mittit ad crastinum. Nigredo designat luctum praesentis miseriae: quae accidit ex rapacitate Adae, quia rapinam arbitratus [Col. 0572A] est, quando voluit esse sicut Deus [87 1Kb] . Cadavere quoque pastus est, quando voluntatem implevit edendo de ligno vetito [88 1Kb] . Unde de immortali cadaver factus est, id est caro data vermibus. Vocem habuit turpem et dilatoriam, quando confiteri distulit: quando se excusavit, dicens: »Mulier quam dedisti mihi, dedit mihi de ligno et comedi [89 1Kb] .« Haec nigredo designat in nobis, quando lugemus rapinam superbiae nostrae; cadaver voluptatis moram confessionis. Triplex est nigredo: prima peccati, unde: »Denigrata est facies eorum super carbones et non sunt cogniti in plateis [90 1Kb] ;« secunda afflictionis, ut hic: Nigrae quasi corvus; tertia est humilitatis, 118 unde: »Nigra sum, sed formosa [90* 1Kb] .«

In harum figura tres legimus corvos. Primus de [Col. 0572B] arca exiens invento cadavere, redire contempsit [91 1Kb] , quia qui voluptatibus pascitur contemnit Ecclesiae unitatem. Iste igitur nigredine pascitur voluptatum et remanet in diluvio. Secundus nigrescit carnis afflictione et salutem meretur a Deo. Hic enim afferebat Eliae carnes [92 1Kb] , qui interpretatur Deus meus Dominus, et Domini est salus. Tertius nigrescit humilitate, et quasi refectionem panis Christo per haec afferet, pro nobis humiliato. Hic est enim qui panem afferebat primo eremitae Paulo; qui modicus vel quietus interpretatur, id est humilis, sicut Christus. Sequitur: Oculi ejus sicut columbae, quae sunt lotae lacte; et resident juxta fluenta plenissima. In Scriptura invenimus quatuor modis accipi oculos dilecti. Sunt enim ejus oculi dona Spiritus sancti, quae [Col. 0572C] illuminant corda nostra. Unde propheta: »Super lapidem unum oculi septem [93 1Kb] .« Et Joannes vidit agnum stantem habentem oculos septem [94 1Kb] . Dicuntur et ejus oculi approbatio divina. Unde: »Oculi Domini super justos [95 1Kb] .« Sunt ejus oculi prophetae et apostoli. Unde: »Oculi mei languent prae inopia [96 1Kb] .« Sunt et ejus oculi contemplativi et circumspecti. Unde: »Pulchriores sunt oculi ejus vino [97 1Kb] ;« et: »Statura erat in rotis, et altitudo, et horribilis aspectus, et totum corpus plenum oculis [98 1Kb] .« Hi oculi vident altitudinem contemplando coelestia quae appetant, et horrorem inferni quem fugiant et praevident insidias adversarii, ut staturam, id est stabilitatem in bono habeant. Haec sunt in rota, id est in vita humana, quae volubilis est, quia transitoria. [Col. 0572D] Hic agitur de his oculis circumspectionis, qui comparantur columbis lotis lacte, propter simplicem earum aspectum, et lotae sunt lacte, id est mundatae a peccatis per simplicem doctrinam, et, ut se circumspiciant, resident juxta fluenta plenissima. Fluenta haec sunt dona Spiritus sancti, quorum gratia imminentia pericula praevidemus. De quibus: »Qui sitit, veniat ad me et bibat. Flumina fluent de ventre ejus aquae vivae [99 1Kb] .« Haec sunt plena in peccatorum remissione, pleniora, in conferenda Dei [Col. 0573A] et proximi dilectione, plenissima, in sollicita, ne ab his cadat circumspectione. Vel fluenta sunt divina Scriptura quae plena sunt moralitate, in qua videmus quomodo vivere debeamus; pleniora sunt allegoria, in qua quae pro nobis facta sunt cognoscimus; plenissima sunt per anagogen, in quo consideramus coelestia, quae in praemium exspectamus. De his fluentis dicitur: »Flumen Dei repletum est aquis [100 1Kb] ,« etc. In his fluminibus circumspicimus ut, sicut columba accipitrem, inimicum venientem cognoscamus. Triplex est inimicus noster, scilicet caro, mundus, id est mundi tyrannus diabolus. Unde Paulus: »Non est vobis colluctatio solum adversus carnem et sanguinem [1 1Kb] :« ecce primus; »sed adversus principes et potestates, contra mundi rectores [Col. 0573B] tenebrarum harum [2 1Kb] :« ecce secundus; »Contra spiritualia nequitiae in coelestibus [3 1Kb] :« ecce tertius. Primus pugnat voluptate, secundus malignitate, tertius suggestione. Primus ut maculet sobrietatem, secundus ut frangat fidei firmitatem, tertius ut obscuret Dei cognitionem. Primus vincitur fugiendo, secundus voluntarie patiendo, tertius viriliter resistendo. Hoc est quod dictum est ad David: »Cum audieris sonitum gradientis in cacumine pyrorum, tunc egredieris ad pugnam [4 1Kb] .« Graditur enim Dominus in imo pyrorum, temperans in nobis nostram sensualitatem, ne cadat in carnis voluptatem; in medio, quando contra principes mundi per patientiam conservat in nobis fidem et rationem; in cacumine graditur, quando nobis dat [Col. 0573C] vires et intellectum contra diaboli suggestionem. Unde: »Gyra post tergum [5 1Kb] ,« ut deprehendas ejus deceptionem. De primo: »Fugite fornicationem [6 1Kb] .« De secundo: »Beatus vir qui suffert tentationem [7 1Kb] .« De tertio: »Resistite diabolo et fugiet a vobis [8 1Kb] .« In primo caro concupiscit adversus spiritum et spiritus adversus carnem. »Spiritus enim promptus est, caro autem infirma [9 1Kb] .« Infirma, dico, per lapsum quo trahet per spiritum. Utinam infirma, ut fortior sit spiritus, juxta Apostolum. »Cum enim infirmor, ait, tunc potens sum. Nam virtus in infirmitatibus perficitur [10 1Kb] .« Vide quomodo infirmatur. »Mortificate, ait, membra vestra, quae sunt super terram [11 1Kb] .«---»Qui enim Christi sunt, carnem suam [Col. 0573D] cum vitiis et concupiscentiis crucifixerunt [12 1Kb] .« Item: »Castigo corpus meum, et in servitutem redigo [13 1Kb] .« Quia: »Corpus quod corrumpitur, aggravat animam [14 1Kb] .« Igitur, »Debitores sumus non carni, ut secundum carnem vivamus. Si enim secundum carnem vixeritis, moriemini. Si autem spiritu facta carnis mortificaveritis, vivetis [15 1Kb] .« Vide in quo sumus debitores: »Cibaria, et virgam, et onus asino; panem, et disciplinam, et opus servo [16 1Kb] .«---»Qui secundum carnem sunt, quae carnis sunt sapiunt, qui vero secundum spiritum, quae spiritus sapiunt et [Col. 0574A] sentiunt [17 1Kb] .«---»Ubi erat, inquit, spiritus impetus, illuc gradiebantur [18 1Kb] ,« non ubi erat impetus carnis.

Habet enim caro suos impetus. Praecedit enim cogitatio, sequitur delectatio, deinde consensus, post actus, post facti delectatio, deinde assiduitas, postea desperatio, et sic obstinatio, et ita mors aeterna. Haec est enim Dalila, id est paupercula vel sitibunda, quae inquietat Samsonem, qui dicitur sol eorum, id est spiritum usque ad oculorum erectionem et mortem [19 1Kb] . Habet et spiritus impetus suos. Primo enim dolet de peccato, secundo odit, tertio abominatur, quarto confitetur. Satisfacit opera misericordiae, facit diligendo proximum, ardet desiderio in Deum. Sequentes impetus carnis descendunt in infernum viventes, sequentes impetus spiritus dicunt: »Venite, [Col. 0574B] ascendamus ad montem Domini [20 1Kb] .« Isti ascendunt usque ad coelos, primi descendunt usque ad abyssos. Haec est lucta Herculis cum Antaeo. Hercules dicitur lite gloriosus, id est spiritus. Antaeus contra Deum, id est caro. Hic quoties in certamine poterat tangere terram, vires suas renovabat, quia caro terrenis roboratur, quod videns Hercules, id est spiritus, inter brachia sua levavit eum a terra, et ibi eum interfecit, quia spiritus carni terrena subtrahendo mori peccato cogit. Hanc sentiens pugnam Apostolus clamat: »Invenio aliam legem in membris meis repugnantem legi mentis meae. Infelix ego homo, quis me liberabit de corpore mortis hujus? gratia Dei per Jesum Christum [21 1Kb] .« Hanc triplicem pugnam nobis ostendit Hercules. Primam pugnando [Col. 0574C] cum Antaeo, secundam quando laboravit coelum sustinendo, tertiam pugnando cum latrone nomine Caco. Contra carnem nos docuit pugnare Christus, quando jejunavit in deserto; contra mundi principes persecutionem sustinens a populo Judaico; contra daemones quando tentatus est a diabolo. Similiter Joannes Baptista primum bellum gessit, vestitus »pilis camelorum et zona pellicea circa lumbos suos [22 1Kb] ;« secundum reprehendens Herodem de adulterio [23 1Kb] ; tertium quando poterat dici Christus, sed respuit vanam gloriam non consentiens suggerenti diabolo. Et Salvator ait: »In nomine meo daemonia ejicient [24 1Kb] « de corde. Ecce tertium. »Linguis loquentur novis [25 1Kb] ,« contra principem [Col. 0574D] terrenum. Ecce secundum: »Serpentes tollent [26 1Kb] « de carne, id est voluptates. Ecce primum. Sicut dictum est: Primus hostis vincitur fugiendo; quia »qui tetigerit picem inquinabitur ab ea [27 1Kb] .« Secundus vincetur patienter sufferendo, sicut »Christus passus est pro nobis, vobis relinquens exemplum ut sequamini vestigia ejus [28 1Kb] ;« quia »quasi agnus coram tondente se obmutuit et non aperuit os suum [29 1Kb] .« Ergo, juxta Paulum, »curramus ad propositum nobis certamen, aspicientes in auctorem fidei, et consummatorem Jesum, qui proposito sibi [Col. 0575A] gaudio, crucem, sustinuit confusione contempta, atque in dextera Dei sedet [30 1Kb] .« Ecce praemium belli. Ergo, »Beatus vir qui suffert tentationem; quia cum probatus fuerit, accipiet coronam vitae [31 1Kb] ;« quia non est corona ubi non est pugna. Et: »Non coronabitur, nisi qui legitime certaverit [32 1Kb] .« Ideo, sancti ludibria et verbera experti, insuper et vincula et carceres,« etc., »lapidati sunt, secti sunt, tentati sunt, in occisione gladii mortui sunt [33 1Kb] .« Hanc pugnam Christus praedicebat discipulis suis: »Sic vos quidem in mundo pressuram habebitis, mundus autem gaudebit, vos vero contristabimini. Sed tristitia vestra vertetur in gaudium [34 1Kb] .« Ideo: »Ibant discipuli gaudentes a conspectu concilii, quia digni habiti sunt pro nomine Jesu contumeliam pati [Col. 0575B] [35 1Kb] .« Sic pugnabat Paulus cum diceret: »In omnibus tribulationem patimur, sed non angustiamur; aporiamur sed non destituimur, persecutionem patimur sed non derelinquimur, dejicimur sed non perimus, semper mortificationem Jesu Christi circumferentes in corporibus nostris, ut et vita Christi manifestetur in nobis [36 1Kb] .« Ecce Hercules, id est spiritus, portat coelum, quia pro desiderio regni coelestis haec libenter sustinet, audiens: »Beati qui persecutionem patiuntur propter justitiam, quoniam ipsorum est regnum coelorum [37 1Kb] .« Ecce Joannes comedit mel silvestre, scilicet dulcedinem gaudii in tribulatione. Juxta illud Apostoli: »In tribulatione gaudentes [38 1Kb] ;« et: »Omne gaudium existimate cum in varias tentationes incideritis [39 1Kb] .« Sicut [Col. 0575C] et Stephanus quando lapides torrentis illi dulces fuerunt [40 1Kb] .

Ecce hostis iste vincitur sufferendo, secundus vero viriliter resistendo; contra primum temperantia, contra secundum fortitudo et justitia, contra istum vero necessaria est fortitudo et prudentia. Diabolus enim aliquando pugnat vehementer vel violenter, aliquando fraudulenter. Igitur contra violentiam fortitudinem, contra fraudem prudentiam opponamus, ut dicamus cum David: »Nam et leonem et ursum interfeci ego servus tuus [41 1Kb] .« Est enim diabolus leo violentus, est ursus fraudulentus. Unde: »Adversarius vester diabolus tanquam leo rugiens circuit quaerens quem devoret. Cui resistite fortes in fide [42 1Kb] .« Ut vincamus habeamus audaciam contra adversarium, memoriam victoriosorum Patrum, [Col. 0575D] suffragium orationum, sicut dicebat Judas Machabaeus: »Impetum inimicorum ne timueritis, memores estote quomodo salvi facti sunt patres nostri, et nunc clamemus in coelum, et miserebitur nostri Deus noster [43 1Kb] .« Propter primum videte ne dicatis: »Leo est in via [44 1Kb] ,« occidendus sum. Propter secundum, memores estote quomodo Samson, id est Christus, quaerens uxorem, id est Ecclesiam, occidit leonem, id est diabolum, et invenit in ore ejus examen apum, id est patres qui erant in inferno, [Col. 0576A] et comedit mel, id est amoris dulcedine eos educens sibi incorporavit [45 1Kb] . Tertio clamemus in coelum: »De ore leonis libera me, Domine [46 1Kb] .« Ait Salvator: Estote fortes in bello et pugnate cum antiquo serpente et accipietis regnum aeternum. Hic pugnat Hercules cum hydra serpente cujus abscisso uno capite, alia duo renascuntur, quia quandoque vim unam diaboli repellentes, plures alias in loco ejus sentimus nobis suscitari a diabolo. Contra ursum ait Dominus: »Estote prudentes sicut serpentes [47 1Kb] ;« quoniam »si sciret paterfamilias qua hora fur venturus esset, vigilaret utique et non sineret perfodi domum suam [48 1Kb] .« Nam fur ille per meandros fraudesque flexuosas, agitat quieta corda. Propterea »nolite credere omni spiritui, sed probate spiritus si ex [Col. 0576B] Deo sunt [49 1Kb] .«---»Angelus enim Satanae transfigurat se in angelum lucis [49* 1Kb] .« Unde Josue angelo apparenti ei dixit: »Noster, es an adversariorum [50 1Kb] ?« Bonum enim principium saepe proponit, ut pessimum finem imponat. Unde nobis dicendum est illud Virgilii [51 1Kb] :

Aut hoc in ligno clausi occultantur Achivi;
Aut aliquis latet error equo. . . .
   Sic notus Ulysses?
. . . . . . . . . . . . . . . . . . . . . .
Quidquid id est, timeo Danaos et dona ferentes.
Haec est pugna qua pugnat Hercules cum Caco latrone, qui dicitur a Cacos, quod est malum. Ille vaccas per caudas trahebat in foveam suam ne possent inveniri vestigia ingredientium, quia diabolus bonum principium malo fine concludit. Sed Hercules [Col. 0576C] boves audit mugientes, id est spiritus affectus reclamantes, et liberat nos, interficiendo Cacum, id est malignum; qui non solum saeculares, sed et religiosos tentat; quia absorbebit Satanas fluvium et non mirabitur, et habet fiduciam quod influat Jordanis in os ejus. Iste latet in fovea, quia cor diligit tenebrosum, cor vanum, cor lubricum. Tenebrosum ignorantia, vanum mundi gloria, lubricum negligentia, levitate, inconstantia. Unde Dominus ad Job: »In umbra dormit [52 1Kb] .« Ecce tenebrosum. »In secretis calami [53 1Kb] .« Ecce vanum. »In locis humentibus [54 1Kb] .« Ecce lubricum. Sed lubricum est negligentia ad circumspectionem, levitate ad dissolutionem, inconstantia per boni propositi mutationem. Ergo contra istum »videte quomodo caute ambuletis [55 1Kb] .«

Olim quod vulpes aegroto cauta leoni
[Col. 0576D] Respondit, referam: Quia me vestigia terrent,
Omnia te adversum spectantia, nulla retrorsum.
Est et aliud bellum quod Salvator gessit pro nobis in carne. Unde canit Ecclesia sic [56 1Kb] :

Pange, lingua, gloriosi
Praelium certaminis,
Et super crucis tropaeo
Dic triumphum nobilem, etc:
Triplex est praelium. Primum est ruinosum, secundum fructuosum, tertium gloriosum. Primum est diaboli et membrorum ejus cum Deo et proximis, [Col. 0577A] secundum est justi cum vitiis, tertium est Christi cum diabolo et membris ejus. Primum est damnabile, secundum laudabile, 119 tertium nobile. Primum est diaboli cum Michaele et ejus angelis, secundum Josue cum Amalecitis, tertium Gedeonis cum Madianitis. De primo: »Factum est praelium magnum in coelo, draco pugnabat cum Michaele et ejus angelis [57 1Kb] ;« de secundo: »Benedictus Dominus Deus meus, qui docet manus meas ad praelium, et digitos meos ad bellum [58-59 1Kb] .« Et Paulus: »Sic curro non quasi in incertum, sic pugno non quasi aerem verberans [60 1Kb] .« De tertio: »Quis est iste Rex gloriae? Dominus fortis et potens, Dominus potens in praelio [61 1Kb] .« De his tribus locuta est sponsa in Canticis. De primo: »Filii matris meae pugnaverunt contra me [62 1Kb] ;« de secundo: »En lectulum Salomonis [Col. 0577B] sexaginta fortes ambiunt ex fortissimis Israel? omnes tenentes gladios, et ad bella electissimi [63 1Kb] ;« de tertio: »Nasus tuus sicut turris Libani quae aedificata est cum propugnaculis [64 1Kb] .« Turris est Christus, unde: »Esto nobis, Domine, turris fortitudinis a facie inimici [65-66 1Kb] .« In primo ergo: »Plange, lingua, ruinosi Praelium certaminis;« in secundo: »Plange, lingua, fructuosi Praelium certaminis;« in tertio

Pange, lingua, gloriosi
Praelium certaminis, etc.

Primum est adversus Ecclesiam. In ea tres pugnant: pugnant tyranni, pugnant haeretici, pugnant schismatici. Tyranni violentia, haeretici [Col. 0577C] mundana scientia, schismatici cordis malitia. Tyranni quaerunt temporalium utilitatem, haeretici frangunt fidei veritatem, schismatici dissipant supernam unitatem. De primo Jeremias: »Quomodo sedet sola civitas plena populo? Et facti sunt hostes ejus in capite, inimici ejus locupletati sunt [67 1Kb] ;« de secundo: »Quomodo obtexit caligine in furore suo Dominus virgam filiae Sion [68 1Kb] ?« de tertio: »Quomodo obscuratum est aurum, mutatus est color optimus [69 1Kb] ?« De primo Ezechiel: »Ventus turbinis veniebat ab aquilone,« de secundo: »et nubes magna;« de tertio: »et ignis involvens [70 1Kb] ,« hoc est praelium. Unde in Apocalypsi dicitur: »Mulier erat parturiens ut pareret, et draco persequebatur eam ut devoraret filium [Col. 0577D] ejus, et ipsa fugit in desertum et peperit masculum, et terra adjuvit eam [71 1Kb] .« Draco est diabolus, mulier Ecclesia; filius ejus bonum opus, quod diabolus exterminare machinatur; tertia est ergo Virgo Maria, unde: »Benedixisti, Domine, terram tuam [72 1Kb] .« Vel terra est caro, quam ex ea Christus assumpsit; per quam adjuvatur Ecclesia ne ruat. Sed diabolo est ruinosum hoc praelium, unde: »Quomodo cecidisti de coelo, Lucifer? corruisti in terram, qui vulnerabas gentes [73 1Kb] .« Et: »Cadent a latere tuo mille [Col. 0578A] et decem millia a dextris tuis [74 1Kb] .« Igitur: »Plange, lingua, ruinosi Praelium certaminis.«

Secundum bellum est justi cum vitiis. In hoc quaedam vitia occurrunt violenter, quaedam subeunt molliter, quaedam se ingerunt fraudulenter. Prima sub specie praedonis, secunda officio cauponis, tertia sub forma latronis. Prima vulnerant jaculo, secunda inebriant poculo, tertia innectunt retiaculo: jaculo obedientiae, poculo impudicitiae, retiaculo fallaciae. De primo Apostolus: »In omnibus assumentes scutum fidei, in quo possitis omnia tela nequissimi ignea exstinguere [75 1Kb] ;« de secundo: »Calix aureus Babylonis: de vino ejus biberunt gentes et inebriatae sunt [76 1Kb] ;« de tertio: »Cadent in retiaculo ejus peccatores [77 1Kb] .« De primo dicitur: »Cum hominibus operantibus iniquitatem et non communicabo [Col. 0578B] cum electis eorum [78 1Kb] ;« de secundo: »Oleum peccatoris autem non impinguet caput meum [79 1Kb] ;« de tertio: »In via hac qua ambulabam absconderunt superbi laqueum mihi [80 1Kb] .« Prima, violenter pugnant, ut ira, odium, invidia. Secunda, molliter, ut gulositas, luxuria, vana gloria. Tertia fraudulenter, ut in fide erronea sententia, singularitas ex voluntate propria, praesumptio spei de venia. De primis Paulus: »Haec sunt quae militant adversus animam [81 1Kb] ,«---»irae, rixae, dissensiones, invidiae, aemulationes, contentiones [82 1Kb] ;« de secundis, idem: »Non in comessationibus et ebrietatibus, non in cubilibus et impudicitiis [83 1Kb] ;« de tertiis: »Timeo ne sicut serpens seduxit Evam, ita corrumpantur sensus vestri a charitate [Col. 0578C] Christi, quae est in Christo Jesu [84 1Kb] .« In omnibus fortitudo necessaria: contra prima necessaria sunt arma justitiae, contra secunda arma temperantiae, contra tertia arma prudentiae. Arma justitiae, ne Deus vel proximus offendatur; arma temperantiae, ne spiritus inquinetur; arma prudentiae, ne ratio decipiatur. »Arma enim militiae nostrae non sunt carnalia, sed potentia Deo,« ait Apostolus [85 1Kb] : haec idem nobis proponit sic. De primis: »Induti loricam justitiae [86 1Kb] ;« de secundis: »Calceati pedes in praeparatione Evangelii pacis [87 1Kb] .« Sicut enim calceamentum munit pedes contra terrae scrupulos, sic temperantia affectus humanos contra terrenas voluptates. De tertio, idem dicit: »In omnibus sumentes scutum fidei [88 1Kb] .« Hoc bellum fructuosum est. Habet [Col. 0578D] enim fructum suum justitia, suum temperantia, suum prudentia. De primo Paulus: »Fructus autem justitiae est charitas, pax, patientia, bonitas, benignitas [89 1Kb] ;« de secundo: »Haec est quae nescivit torum in delicto, habebit fructum in respectione animae suae [90 1Kb] ;« de tertio sponsa ad sponsum: »Egrediamur in agrum, mane surgamus ad vineas, videamus si vinea floruit, si flores fructus parturiunt [91 1Kb] .« Ager est superna unitas; vinea quae radicem figit in terra, ex fide ad opera procedens charitas; [Col. 0579A] flos est spes, ut remittatur iniquitas. Itaque egredimur in agrum supernae unitatis, cum consideramus, ne in ea crescat frutex singularitatis. Surgimus ad vineas, cum a fide amputemus sarmenta erroris. Videmus si flores fructus parturiunt, cum cavemus an talis sit spes quam sequatur profectus virtutis. Igitur: Pange, lingua, fructuosi, praedicatione admonendo proximum, ut pugnando lucretur fructum virtutis.

Sequitur tertium praelium: hoc primo fuit onerosum, secundo artificiosum, tertio gloriosum: onerosum dum pugnavit, artificiosum dum vicit, gloriosum dum triumphavit. In primo nostram recuperavit haereditatem, in secundo frustravit Satanae calliditatem, in tertio captivam duxit captivitatem [Col. 0579B] [92 1Kb] . Onerosum fuit, quia »languores nostros ipse tulit [93 1Kb] ;« artificiosum fuit, quia:

Hoc opus nostrae salutis
Ordo depoposcerat,
Multiformis proditoris
Ars ut artem falleret:
Et dignus auctor salutis
Qui praemio victoriae
Suis reseret patriam [93* 1Kb] .
Unde in Ramis palmarum de tribus lignis fit mentio, scilicet cruce, oliva, palma. In primo fecit praelium, in oliva designatur victoria, cujus supernatat oleum; in palma quae dabatur triumphantibus, accipimus triumphum. De primo dicitur quod bajulavit sibi crucem [94 1Kb] ; de secundo, pueri Hebraeorum tollentes ramos olivarum obviaverunt [Col. 0579C] Domino [95 1Kb] ; de tertio: »Occurrunt turbae cum floribus et palmis.« Annon fuit onerosum cum habuit crucem pro clypeo, clavos in manibus pro jaculo, pro gladio vulnus in latere, pro galea spinam in capite? O Patris pietas, qui Filium tradidit, ut nostram deleret iniquitatem! O largum Filium, ut creatura redimeretur per Creatorem! O compatientem, ut gloriosus nostram relevaret confusionem! De primo: »Propter zelum populi mei percussi eum,« de secundo: »Poenitet me fecisse hominem [96 1Kb] ,« id est poena tenet me, quia feci hominem, de tertio: »Cum sceleratis reputatus est [97 1Kb] .« Hoc egebat auxilio homo, quia »omne caput languidum, et omne cor moerens, a planta pedis usque ad verticem [Col. 0579D] capitis non est in eo sanitas [98 1Kb] .« In pedibus et manibus morbum faciebat, operum perversitas; cor moerens facit illicitas cogitationes ad se trahens infirmitas; caput languidum, tepor charitatis et latens veritas. De primo: »Pedes eorum veloces ad currendum in malum, et manus eorum plenae sunt sanguine [99 1Kb] ;« de secundo: »Cor machinans pessimas cogitationes [100 1Kb] ;« de tertio: »Iniquitates meae supergressae sunt caput meum [1 1Kb] .« Ut autem haec Christus resarciret, fossus est in manibus et pedibus, in latere, in capite, clavis, lancea, spinis. De primo: »Foderunt manus meas et pedes meos [2 1Kb] ;« [Col. 0580A] pro secundo: »Foderunt servi Abrahae puteum [3 1Kb] ;« pro tertio dixit filius mulieris Sunamitis: »Caput meum doleo, caput meum doleo [4 1Kb] .« De primo exivit unguentum, de secundo lavacrum, de tertio oleum nutritivum et splendidum. Primum de pedibus et manibus:

Quos sacer cruor perunxit
Fusus Agni corpore.

De latere sanguis et aqua:

Terra, pontus, astra, mundus,
Quo lavantur flumine [4* 1Kb] .
De capite, oleum, unde: »Oleum effusum nomen tuum [5 1Kb] .« Primum sanguinis unda, secundum sanguis et aqua, tertium lacryma. Ecce praelium onerosum. Fuit artificiosum in victoria, [Col. 0580B] quia esca fuit exposita infirmitas, quasi hamus latebat divinitas. Vita moriebatur, ut ita mors moreretur. Rapuit avarus, sed quam devorarat inprobus praedam, refudit tartarus. Ecce artificiosum praelium, ostendens qualiter Creator et Redemptor orbis, imo vidit quia »non est sapientia, non est prudentia, non est consilium contra Dominum [6 1Kb] .«

Nam Christus invictus Leo,
Dracone devicto, surgens,
Obediens, de victima,
Victor, per ardua mundi,
Filios excitat suos [6* 1Kb] .

Sequitur gloriosum praelium in triumpho: ergo »Pange, lingua, gloriosi, Praelium certaminis.« O quam gloriosus erat triumphus, cum in ascensione, captivitate libera, Jesum sequuntur agmina ad [Col. 0580C] patriam! Occurrunt angeli resurgentis admirantes potentiam. Ipse Christus

Patris praesentat vultibus
Victricis carnis gloriam [7 1Kb] .
Itaque:

Pange, lingua, gloriosi
Praelium certaminis,
Et super crucis tropaeo
Dic triumphum nobilem [7* 1Kb] ,
ut cum ipso ad aeternam mereamur pervenire gloriam.


Caput ejus aurum optimum.

[CARD.] Siquidem sicut dicit Apostolus: »Omnis viri caput est Christus, caput vero Christi Deus Pater [8 1Kb] ,« qui ex se generat sibi Filium coaeternum, sicut aurum optimum, splendorem ex se producit [Col. 0580D] sibi coaequum. Vel per caput Christi potest intelligi mens ipsius, et dicitur caput ejus aurum optimum, quia in mente ejus »sunt omnes thesauri sapientiae, et scientiae absconditi [8* 1Kb] .«

Sequitur: Comae ejus, sicut elatae palmarum, nigrae sicut corvus. In comis quae nascuntur de capite, signantur cogitationes, quae procedunt de mente. Elatae palmarum diriguntur in altum, palma quoque designat victoriam, nigredo obscuritatem designat, corvus desiderat ut sibi incorporet cadavera. Igitur comae Christi, id est cogitationes ejus, comparantur [Col. 0581A] elatis palmarum, quia cogitationes ejus rectae erant et directae, et semper de victoria contra hostem humani generis cogitabat. Erant quoque cogitationes ejus, propter profunditatem, investigabiles et obscurae, quod in nigredine designatur, sicut dicit Apostolus ad Romanos: »Quam incomprehensibilia sunt judicia Dei, et investigabiles viae ejus! Quis enim cognovit sensum Domini [9 1Kb] ?« Dicuntur quoque corvinae cogitationes ejus: nam circa hoc versabantur, ut sibi incorporaret peccatores cadaveribus similes.

Sequitur: Oculi ejus sicut columbae super rivos aquarum quae lacte sunt lotae, et resident juxta fluenta plenissima. In hoc versiculo commendantur multipliciter oculi ejus. In columbis enim intelligitur simplicitas et innocentia, quae super rivos aquarum sedentes, et aquas conspiciunt quae in praesentia [Col. 0581B] fluunt, et illas quae jam defluxerunt et illas quae affluunt. Oculi quoque Domini per simplicitatem et innocentiam columbini, perspicaciter contemplantur praesentia, praeterita, pariter et futura. Comparantur quoque oculi Domini columbis quae lacte sunt infusae, quia respectus ipsius pietatis et misericordiae dulcedine perfunditur: et isti oculi ideo subtiliter vident ut columbae, quia resident juxta fluenta plenissima divinae Sapientiae, juxta aquas sapientiae salutaris. Nam ejus creata sapientia, quantum fas est, increatae sapientiae vicinatur. Sequitur:


Genae illius sicut areolae aromatum consitae a pigmentariis. Labia illius lilia distillantia myrrham primam.

[Col. 0581C] [THO] Sicut in liliis Domini significantur verba quae loquebatur, ita in genis et modesta pietas, et severitas vultus, quia scriptum est: »Sapientia hominis lucet in vultu ejus [10 1Kb] .« Genae igitur sunt areolae aromatum, quae sicut decenter et ordinate compositae spectantibus odoris et affectus gratiam praestant: sic Christus incarnatus dulcedine virtutum et doctrinae praesentes illuminabat, et fama ad se trahebat absentes Pigmentarii a quibus hae sunt consitae, sunt prophetae, qui futura ejus incarnationis arcana, et apostoli qui praesentia ejus facta sacris inseruere paginis. Labia illius dicuntur lilia, quia claritatem regni coelestis promittunt; distillantia myrrham, quia per contemptum voluptatum [Col. 0581D] praesentium ad hanc perveniendum praedicant. Sed prima fuit haec myrrha in passione sua, quae alias praecessit, quam primo praedicavit et sustinuit. Item: Labia ejus erant lilia, cum in sua persona quam praedicabat Deum qui signatur per aurosum colorem lilii interius, et hominem qui signatur per candorem florum exterius. In genis, interior affectus animi solet perpendi. Genae 120 igitur dilecti dicuntur, in quibus quanti dilectus interius habeatur, perpenditur.

[Col. 0582A] In tribus sunt genae notabiles si sunt pallidae, si rubeae; si barbatae, in pallore timorem, in rubore amorem, in barba honorem accipimus. Est enim Deus timendus ut Dominus, amandus ut pater, honorandus ut Deus. Unde ipse ait: »Si ego Dominus sum, ubi timor meus? Si pater, ubi amor? Si Deus, ubi honor [11 1Kb] ?« Item: In pallore, victus parcimonia, in rubore, amantis verecundia; in barba, virile robur et constantia. Parcimonia, ut caro dometur, ne lasciviat; amantis verecundia, ne praesumat; virile robur, ut in aliis vitia corrigat, in se arduum iter virtutum arripiat. De primo: »Videte ne graventur corda vestra in crapula et ebrietate [12 1Kb] .« De secundo dictum est filiis Zebedaei de amore Christi praesumentibus: »Nescitis quid petatis [13 1Kb] .« De tertio: »Intrate per angustam portam [14 1Kb] .« Istae genae sunt sicut areolae aromatum: areola prius aratur, [Col. 0582B] secundo conseritur, tertio rigatur; aratur vomeribus, conseritur aromatibus, rigatur nunc supernis aquis, nunc inferioribus vomeribus contritionis, aromatibus id est naturalibus et gratuitis donis, aquis gratiae visitantis. De primo: »Arabat Judas, confringet sulcos Jacob [15 1Kb] ;« de secundo, sequitur: »Seminate in justitia [16 1Kb] .« Item: »Domine, nonne bonum semen seminasti in agro tuo [17 1Kb] ?« de tertio: »Rigans montes de superioribus suis [18 1Kb] .« Aratur cordis area, prius peccata sua recogitando: »Recogitabo tibi omnes annos meos in amaritudine animae meae [19 1Kb] .« Post recogitationem dolendo: »Dolor meus in conspectu meo semper [20 1Kb] .« Post dolorem confitendo: »Confitemini alterutrum peccata [Col. 0582C] vestra [21 1Kb] .« Confitebitur deinde aromatibus.

Tria sunt genera aromatum: prima sunt naturalia bona, secunda gratuita et activa, tertia gratuita dona et spiritualia. Prima sunt cum quibus creatum est genus humanum, ut quinque sensus hominis et ingenium; secunda sunt opera virtutum, ut est opus humilitatis et usus eleemosynarum, tertia sunt invisibilis gratia charismatum. Prima sunt instrumenta, secunda sunt merita, tertia sunt merendi causa. In figura horum legimus camelos Israelitarum portasse aromata in Aegyptum [22 1Kb] . Quaedam enim in Aegyptum portantur, quaedam emuntur, quaedam gratis dantur. Quaedam, scilicet prima a quibusdam male utentibus naturalibus donis in Aegyptum portantur, dum in opera tenebrarum, [Col. 0582D] quod sonat Aegyptus, expenduntur scilicet a camelis, id est superbis. Quibus Apostolus. »Videte ne in vacuum gratiam Dei recipiatis [23 1Kb] .« Secunda emuntur ut Christus eis ungatur, quia dum opera virtutum facimus, laborando emimus. Ex his Christum ungimus, dum fidem ejus accumulamus, operibus, quia »fides sine operibus mortua est [24 1Kb] .« Unde: »Sanctae mulieres emerunt aromata, ut venientes ungerent Jesum [25 1Kb] .« Tertia nobis gratis dantur, ut eis ungamur. Unde: »Vos unctionem [Col. 0583A] habetis a sancto [26 1Kb] . Scilicet et ipsa docet nos de omnibus. De quibus: Gratis accepistis, gratis date [27 1Kb] .« His praecepit Joseph servis medicis suis, ut ungerent Jacob patrem suum defunctum, ut eorum odore corpus ejus manens incorruptum, de Aegypto transportaretur ad terram patrum suorum [28 1Kb] . Aroma enim dicitur quasi auras replens odore manante. Joseph iste est Christus, servi ejus medici sunt apostoli, quibus praecipit ut patrem ungant, id est genus humanum, de quo natus est secundum carnem, id est gratia Spiritus sancti praedicando perfundant, donec de Aegypto hujus mundi ad patriam coelestem incorrupti criminibus perveniant. Ecce areolae istae sunt alatae, sunt aromatibus consitae.

[Col. 0583B] A pigmentariis, ait. Tres sunt pigmentarii: Pater, Filius et Spiritus sanctus. Pater inseruit prima aromata, conferendo dona naturae in prima creatione; Filius secunda, ostendens opera virtutum exemplo et praedicatione; Spiritus sanctus tertia, septem donorum infusione. Istae areolae rigantur aquis de fontibus, id est materialibus lacrymis, quae apertae manant, quasi de superficie terrae, pro peccatorum rememoratione. Rigantur aquis de puteis, id est profundis gemitibus cordis, pro incolatu hujus miseriae; rigantur aquis de coelo suspirando pro desiderio patriae. De primo: »Lavabo per singulas noctes lectum meum lacrymis meis [29 1Kb] ;« de secundo: »Hei mihi, quia incolatus meus prolongatus est [30 1Kb] !« de tertio »Quando veniam et apparebo ante faciem Dei [31 1Kb] .« Item, rigantur aquis de [Col. 0583C] terris, aquis de pluviis, aquis roris. Primae sunt lacrymae poenitentium, secundae devotio orationum, tertiae futurorum praesumptio gaudiorum. De primo: »Quis dabit capiti meo aquas, et oculis meis fontem lacrymarum [32 1Kb] ?« de secundis: »Dabo vobis pluviam temporaneam [33 1Kb] ;« de tertiis Job: »Ros in messione mea morabitur [34 1Kb] .« Primae molliunt terrae ariditatem, secundae semen germinans producunt ad viriditatem, tertiae provehunt ad maturitatem. Primae sunt turbatiores, secundae tepidiores, tertiae pinguiores. Primae turbatiores, ex peccatorum confusione; secundae tepidiores, quia amoris fervore et devotionis humore faciunt aromata crescere; tertiae pinguiores, quia ad maturitatem producunt [Col. 0583D] ex superna dulcedinis suavitate. Labia quoque sponsi dicuntur lilia, quia lilium intra se habet aureum colorem, in foliis candorem, in utroque odorem, in auro enim labia praedicant divinitatem, in candidis foliis sine peccato humanitatem, in odore miraculorum admirandam suavitatem. Vel in auro, animae sapientia; in candore, corporis pudicitia; in odore, ab utroque procedens elegans eloquentia. Oportet enim ut sermo noster a sapientia incipiat, os mundum proferat, in se odorem aedificationis habeat. De primo: »Sermo noster sit sale conditus [Col. 0584A] [35 1Kb] ,« id est sapientia; de secundo: »Eloquia Domini eloquia casta [36 1Kb] ;« de tertio: »Omnis sermo malus de ore vestro non procedat, sed si quis est bonus ut det gratiam audientibus [37 1Kb] .« Non sint contumeliosa, quod est superborum, non vana, quod est ostentatorum, non impudica, quod est luxuriosorum, non inutilia, quod otiosorum. Talia labia distillant myrrham primam, id est amaritudinem Christi in ingressu hujus miseriae, distillant secundam, id est asperitatem in conversatione, distillant et tertiam, id est dolorem in passione: Prima commendatur ab amaritudine quia in ingressu hujus miseriae vestram Christus expertus est amaritudinem, secunda odore propter sanctam conversationem, tertia ab incorruptionis conversatione quam habebit [Col. 0584B] caro nostra per praesentem passionem. Item legimus myrrham primam, ut hic: Myrrham confertam aceto et felle, myrrham electam in unctione. Primam obtulerunt magi parvulo [38 1Kb] , secundam Judaei in patibulo, tertia unxit defunctum in sepulcro Joseph nobilis decurio [39 1Kb] . De hac dicit Sapientia: »Ego quasi myrrha electa dedi suavitatem adoris [40 1Kb] .« Primam suscepit cum auro et thure, secundam »cum gustasset, noluit bibere [41 1Kb] ,« tertia unctus involutus est in sindone [42 1Kb] . Prima cum auro divinitatis et thure orationis, id est nostrae repropitiationis; quia »factus est propitiatio pro peccatis nostris [42* 1Kb] ,« in amaritudine nostrae infirmitatis Secundam »cum gustasset, noluit bibere,« quia erat amaritudo invidiae et rancoris. Cum tertia involutus [Col. 0584C] est in sindone munda, id est susceptus in pura conscientia de passione ejus pio affectu dolentis. Vel quantum ad nos, labia dilecti distillant myrrham in amaritudine confessionis; secunda myrrha est labor satisfactionis; tertia, memoria Dominicae passionis. De prima ut hic, de secunda. Manus meae distillaverunt myrrham, de tertia: »Fasciculus myrrhae dilectus meus mihi inter ubera mea commorabitur [43 1Kb] .« Vel sic, ut hoc nomen primam non dividat contra aliam myrrham sed contra alias species, ut sic dicatur. Labia dilecti distillant poenitentiae scientiam, primam myrrham. Distillaverunt mandatorum Dei, secundam. Distillant gratiam suae largitatis, tertiam. Labia enim dilecti primo agunt de facienda poenitentia, secundo erudiunt ut sciant [Col. 0584D] Dei mandata, tertio promittunt gratiam spiritualium bonorum in via, et aeternarum in patria. De primo, ut hic, de secundo: »Labia sacerdotis custodiunt scientiam, et legem ex ore ejus requirunt, quia angelus Domini exercituum est [44 1Kb] ,« de tertio in Psalmo dicitur: »Diffusa est gratia in labiis tuis; propterea benedixit te Deus in aeternum [45 1Kb] .«


Genae illius sicut areolae aromatum consitae a pigmentariis.

[CARD.] Pigmentarii qui pigmenta suavitatis et [Col. 0585A] deliciarum spiritualium in conscientia conficiunt, septem sunt spiritus, qui sunt ante thronum sicut dicit Joannes [46 1Kb] , scilicet »spiritus sapientiae et intellectus, spiritus consilii et fortitudinis, spiritus scientiae et pietatis, et spiritus timoris Domini [47 1Kb] .« Isti pigmentarii in naturalibus potentiis animae Jesu Christi, quasi in areolis, ordinabiliter plantaverunt aromata gratiarum et virtutum. In quibus ipsius animae consistit species, sicut consideretur in genis decor faciei. Sequitur. Labia ejus lilia distillantia myrrham primam. Quid pulchrius, quid odore suavius lilio? Lilia vero quomodo myrrham distillant? Hoc est quod dicit Psalmista: quia »molliti sunt sermones ejus super oleum, et tamen ipsi sunt jacula [48 1Kb] .« Labia igitur Domini quasi lilia [Col. 0585B] suaviter [suavem] producunt odorem, promittendo gloriam felicitatis aeternae, sed myrrham distillant amarissimam cum dicunt: »Si quis vult post me venire, abneget semetipsum et tollat crucem suam [49 1Kb] ;« et iterum: »Si quis venit ad me, et non odit patrem suum et matrem, et fratres, et sorores, et filios, adhuc autem et animam suam, non potest meus esse discipulus [50 1Kb] .« Sequitur:


Manus illius tornatiles aureae, plenae hyacinthis.

[THO.] Merito post labia manus laudat Ecclesia, ut verba sequantur opera. Quae enim verbis docuit, virtutibus demonstravit. Hinc est quod post praedicationem in monte, descendens in valle solo tactu manus leprosum mundavit [51 1Kb] . Bene quoque manus [Col. 0585C] ejus tornatiles dicuntur, propter facilitatem operandi. »Omnia enim quaecunque voluit fecit [52 1Kb] .« Omnia enim alia opera egent solerti regulae appositione et acuta oculorum circumspectione ne distorta fiant, sed qui in circino tornat non indiget talibus. »Ipse enim dixit et facta sunt [53 1Kb] .« Per aurum Divinitas exprimitur, ideo manus illius aureae dicuntur, ut virtutes quas fecit, divinitus factae intelligantur. Quae dicuntur plenae hyacinthis qui sunt aerii coloris, ut vasa electionis quae praeparat ad gloriam, hujusmodi gemmis adornet, id est corda suorum supernae gloriae desiderio, et exspectatione et spe laetificet. Manus dilecti sunt tornatiles, ut careant scrupulo; sunt aureae, ne sint sine gubernaculo; sunt plenae hyacinthis, ut fiat pro coelesti desiderio, scrupulo [Col. 0585D] ambitionis et avaritiae, gubernaculo sapientiae, coelesti desiderio aeternae vitae exspectatione. Tria sunt opera quae operatur dilectus in nobis, opera poenitentiae, opera misericordiae, opera pietatis. Unde Job: »Tribus vicibus operatur Deus per singulos ut evellat a corruptione animas eorum, et illuminet eas luce viventium [54 1Kb] .« Oportet ergo ut opera poenitentiae sint sine scrupulo murmurationis, opera misericordiae sine scrupulo vanae gloriae et temporalis retributionis, opera pietatis sine scrupulo praesumptionis. De primo: »Abstinete vos a murmuratione, [Col. 0586A] quae nihil prodest [54* 1Kb] .«---»Nec murmuraveritis sicut quidam murmuraverunt et perierunt ab exterminatore [55 1Kb] .«---»Quid murmuravit homo vivens, vir pro peccatis suis [56 1Kb] ?« de secundo Paulus: »Non quaero a vobis gloriam neque ab hominibus, Deus scit. Nec fui aliquando vobis in occasionem avaritiae, Deus testis est [57 1Kb] ;« de tertio: Mater filiorum Zebedaei: »Domine, dic ut hi duo filii mei sedeant in regno tuo, unus a dexteris et alius a sinistris [58 1Kb] .« In primis peccatum plangitur, in secundis proximus consolatur, in tertiis Deus honoratur. De primo: »Convertimini ad me in toto corde vestro in jejunio et fletu, et planctu [59 1Kb] ;« de secundo Job: »Benedictio perituri super me veniebat, et cor viduae consolatus sum [60 1Kb] ;« de tertio: »Honora dominum de [Col. 0586B] tua substantia, et de primitiis omnium frugum tuarum [61 1Kb] .« Primis Deus redditur placatus, secundis gratus, tertiis domesticus. De primis: »Afflixi te, non affligam te ultra [62 1Kb] .« De secundis: »Quod uni ex minimis meis fecistis, mihi fecistis [63 1Kb] .« 121 De tertiis: »Ad eum veniemus et mansionem apud eum faciemus [64 1Kb] .« De his ait Job: »Tribus vicibus operatur Deus per singulos [65 1Kb] .« Dicuntur manus aureae propter sapientiam, qua opera gubernantur. Unde: »Thesaurus desiderabilis requiescit in ore sapientis [66 1Kb] .« Nec dicuntur auratae, ut fiant consilio exterius saecularis prudentiae; sed aureae, ut gubernentur consilio coelestis sapientiae. Oportet ergo ut habeant initium intentionis bonae, medium persecutionis [Col. 0586C] congruae, finem perseverantiae.


Ne primo medium, medio ne discrepet imum.

Alioqui fiet illud monstrum Horatii, unde ait [67 1Kb] :

Humano capiti cervicem pictor equinam
Jungere si velit, et varias inducere plumas
Undique collatis membris, ut turpiter atrum
Desinat in piscem mulier formosa superne;
Spectatum admissi risum teneatis, amici.

Itaque ne monstruosa fiant opera, gubernentur consilio sapientiae. »Omnia, ait, fac cum consilio, et post factum non poenitebis [68 1Kb] .« Sicut illa fortis mulier, quae operata est consilio manuum suarum [69 1Kb] . Oportet ergo ut in principio recte offeras, in medio recte dividas, in fine cum hilaritate perficias. Recte offeras, id est bona intentione; recte dividas, cum discretione; cum hilaritate perficias, [Col. 0586D] id est devotione. Si recte, inquit, offeras, recte autem non dividas: peccasti.« Et: »Hilarem datorem diligit Deus [70 1Kb] . Hac regula operandum est. Haec est aurea illa regula, quam tulit Acham filius Charmi, et de anathemate Jericho, sed absconditur [71 1Kb] . Jericho saeculum intelligitur. Unde haec regula tollitur, quia saepe in saecularibus studiis addiscimus, unde sapienter divina opera gubernamus. Sed hi furantur et abscondunt, qui secundum collatam sibi a Deo scientiam operari refugiunt. Hoc enim auro possumus spoliare Aegyptios et ditare Hebraeos. [Col. 0587A] Hac sapientia oportet ut operemur, ut nostram sustineamus infirmitatem, secundo ad proximi utilitatem, tertio ut inimicus reconcilietur, quarto ut amor Dei habeatur et conservetur. Isti sunt quatuor annuli aurei, in quatuor angulis arcae, quibus ipsa portatur arca. Ista est anima nostra, quae his annulis, id est operibus, ad coelum sublevatur. Ecce vidimus manus tornatiles, id est sine scrupulo ambitionis et avaritiae; vidimus aureas, ne sint sine gubernaculo sapientiae; vidimus plenas hyacinthis in quibus refulgeat amor coelestis patriae. Sed horum hyacinthorum quidam habent paucitatem, quidam multitudinem, quidam plenitudinem. Paucitatem, qui raro sunt in hoc desiderio; multitudinem, qui frequenter; plenitudinem, qui jugiter. Primum habuit Balaam cum diceret: »Moriatur [Col. 0587B] anima mea morte justorum: et fiant novissima mea similia horum [72 1Kb] .« Secundum habuit qui dixit: »Anima mea desideravit te in nocte, sed spiritu meo in praecordiis meis [73 1Kb] ,« etc. Tertium qui dixit: »Domine, ante te omne desiderium meum [74 1Kb] .« Huic manus plenae erant hyacinthis. Hyacinthus ad ornandum quandoque supponitur colori aureo, quandoque candido, quandoque livido, quandoque rubeo. Aureo in sapienter operantibus, ut hic; candido, in praedicatoribus et oratoribus, unde pontifex in lege super lineam strictam hyacinthina vestiebatur tunica [75 1Kb] ; livido et rubeo in poenitentibus et martyribus; unde in tabernaculo super saga cilicina et super pelles arietum rubricatas pelles [Col. 0587C] hyacinthinae ponebantur [76 1Kb] . Aliquando cum bysso retorta et purpura et cocco bis tincto [77 1Kb] , id est in contemplativis, qui debent habere in se byssum retortam, id est castitatem et innocentiam, et purpuram quae est regia dignitas; quia affectus suos bene regunt, vel quia regem in decore suo videre delectantur. Et coccum bis tinctum, id est dilectionem Dei et proximi. Hinc est quod ante arcam pendebat velum de bysso retorta; purpura, id est hyacintho et cocco bis tincto. Manus dilecti sunt opera Christi; tornatiles, quia immunes a peccatis; aureae, quia sunt ex vi divinitatis; hyacinthinae, quia cum multa fecerit opera nostrae infirmitatis, erant distincta divinis miraculis, vel hyacinthorum plenitudo fuit in eo plenitudo gratiae, quam habuit [Col. 0587D] sine mensura.

Legimus Christum habuisse dorsum aureum, manus aureas, caput aureum. De primo: »Posteriora dorsi ejus in pallore auri [78 1Kb] .« De secundo hic. De tertio: Caput ejus aurum optimum. Hoc aurum est Divinitas; dorsum Christi humilitas vel humanitas; posteriora dorsi, nostra mortalitas; manus, opera, hyacinthi, miracula. In primo ergo fuit pallidum, in secundo ornatum, in tertio optimum et splendidum. Primum ex nostrae mortis passione, secundum miraculorum exhibitione, tertium in suae naturae puritate. In primo enim nos redemit in humilitate, in secundo nos confirmavit [Col. 0588A] in fide, in tertio nos beatificabit sua claritate. Audi pallidum: »Exinanivit semetipsum formam servi accipiens [79 1Kb] .« Audi hyacinthis ornatum: »Opera, inquit, quae ego facio testimonium perhibent de me [80 1Kb] .« Audi in sui natura optimum et splendidum: »Civitas, inquit, illa non indiget sole neque luna ut luceant in ea, quia claritas Dei illuminabit eam, et agnus erit lucerna ejus [81 1Kb] .« In nobis quoque est aurum, sed pallidum in tentationibus nostris; ornatum hyacinthis, id est operibus virtutis; splendidum in sui natura, id est in splendore suae majestatis, in qua videndum est nobis. In primo enim compatitur nostrae infirmitati, in secundo congratulatur nostrae utilitati, in tertio nos perpetuo glorificatos, devotos faciet suae majestati. Audi compatientem: »Quoties volui congregare [Col. 0588B] filios tuos [82 1Kb] ,« etc. Audi congratulantem: »Vide regem Salomonem in diademate quo coronavit eum mater sua in die desponsationis, et in die laetitiae cordis ejus [82* 1Kb] « Audi devotos majestati: »Vidi Dominum sedentem super solium excelsum: et plena erat omnis terra majestate ejus [83 1Kb] .«


Manus ejus tornatiles, aureae, plenae hyacinthis.

[CARD.] Tornatura caeteris artibus promptior est, atque velocior; regulam justitiae tenet, et opus suum pulcherrime circumcidit. In eumdem modum opera Christi circumcisa sunt, et licet cum quadam operandi promptitudine et celeritate fiant, tamen a regula justitiae non recedunt. Manus autem Domini aureae, propter sapientiam operandi, quae signatur [Col. 0588C] in auro, et plenae hyacinthis, qui lapis est coloris aetherei, quia quidquid gessit in corpore processit de fonte sapientiae, et intentione coelesti plene refulsit. Consequenter commendat dilectum a virtute castitatis, cum dicitur


Venter ejus eburneus, distinctus sapphiris

[THO.] Venter dilecti fragilitatem humanitatis ejus, qua nobis praebuit se conformem insinuat; ebur decorem castitatis, qua a corruptione peccati carnis immunis in carne permansit, indicat; sapphiri sublimitatem virtutum coelestium quibus in carne fulgebat exprimunt. Legimus ventrem prophetae, ventrem sponsae, ventrem sponsi, id est dilecti. De primo: »Venter meus ad Moab, quasi cithara sonabit, et viscera mea ad murum cocti lateris [84 1Kb] .« [Col. 0588D] De secundo: »Venter meus sicut acervus tritici, vallatus liliis [85 1Kb] «. De tertio hic. Primus est spiritalis, secundus materialis, tertius singularis. Primus enim est sensus cordis, secundus uterus Virginis, tertius in Christo infirmitas nostrae humanitatis. Primo est Christus annuntiatus, secundo incarnatus, tertio multa operatus. De primo: »Ecce concipiet virgo et pariet filium [86 1Kb] .« De secundo: »Mulier circumdabit virum [87 1Kb] « utero gremii sui. De tertio: »Multa opera bona ostendi vobis; propter quod horum vultis me interficere [88 1Kb] ?« Primus comparatur citharae propter sonoritatem, secundus acervo tritici propter sterilitatem, tertius ebori propter [Col. 0589A] frigiditatem, fortitudinem et candorem. Primus concipit, de peccato proximi dolendo; parturit, quomodo eum eripiat deliberando; parit, libera voce cum increpando. Unde: »Venter meus ad Moab quasi cithara sonabit.« Per Moab, qui de incestu natus est, intelligimus quemlibet immundum peccatorem; per murum crudi lateris, quemlibet ad peccandum lubricum; per murum cocti lateris quemlibet obstinatum. Ad quos sonat venter prophetae quasi cithara, ab inferiori scilicet peccata increpando. Unde: »Conversa est in luctum cithara mea [89 1Kb] .« Cithara primo vertitur in lutum, secundo in luctum, tertio in ludum. In lutum fetoris, in luctum doloris, in ludum amoris. In lutum fetoris, per illicitum sermonem; in luctum doloris, per confessionem vel increpationem; in ludum amoris, [Col. 0589B] per jucunditatem et exsultationem. De primo Job: »Tenent tympanum et citharam, gaudent ad sonitum organi [90-91 1Kb] .« De secundo, item: »Conversa est in luctum cithara mea.« De tertio David: »Laudate eum in tympano, psalterio et cithara [92 1Kb] .« In prima Nabuchodonosor ad statuam adorandam invitat; in secunda David daemonem a Saule fugat: in tertia, idem coram arcam Domini saltat. De prima: »Cum audieritis sonitum citharae et psalterii omnis generis instrumentorum, cadentes adorate statuam quam erexit Nabuchodonosor rex [93 1Kb] .« Ait Saul, de secunda: »Quaerite mihi aliquem bene psallentem cithara [94 1Kb] ,« et adductus est David ad eum. De tertio: Cum adduceretur arca de domo Obededom in Jerusalem, David cum cantoribus cithara [Col. 0589C] canebat [95 1Kb] . Venter iste est sensus hominis, viscera vero interiora cordis. Unde: »Benedic, anima mea, Domino, et omnia quae intra me sunt nomini sancto ejus [96 1Kb] .« Iste enim venter concepit incarnationem Salvatoris providendo; parturivit, utilitatem illius incarnationis apud se tractando; peperit, annuntiando. Secundus venter sponsae Salvatoris, id est Virginis, concepit Spiritu sancto ei obumbrante; non parturivit, quia conceptus ille fuit sine viri semine; et ideo sine dolore peperit in Christi nativitate. Inde comparatur acervo tritici, quia granum frumenti cecidit in terram ejus quod mortuum fuit, et multum fructum attulit. Tertius venter, id est humanitas Salvatoris, concepit, miseriae [Col. 0589D] nostrae condolendo; parturivit per passionem suam, nos redimendo; peperit per resurrectionem suam, mortalitatem nostram ad immortalitatem protrahendo. De primo: »O vos omnes qui transitis per viam, attendite et videte si est dolor sicut dolor meus [97 1Kb] .« De secundo: »In sanguine testamenti tui redemisti vinctos tuos de lacu [98 1Kb] .« De tertio: »Christus resurgens ex mortuis jam non moritur: mors illi ultra non dominabitur [99 1Kb] .«

Hic comparatur ebori propter fortitudinem, quam habuit in omni tribulationis angustia; propter frigiditatem, quia non incendit eum carnis petulantia; [Col. 0590A] propter candorem, quia in eo fuit omnimoda innocentia. De primo: »Dominus fortis et potens, Dominus potens in praelio [100 1Kb] .« De secundo: »Non dabis sanctum tuum videre corruptionem [1 1Kb] ,« carnis scilicet tam putredinis quam luxuriae. De tertio: »Qui peccatum non fecit nec inventus est dolus in ore ejus [2 1Kb] .« Primus venter variatur chordis, secundus vallatur liliis, tertius distinguitur sapphiris. Primus variatur chordis virtutum, tamen ut concors sit illa varietas, ut consonent graves acutis, acutae superacutis. Graves sunt fortitudo et temperantia, fortitudo, contra tribulationis pressuram; temperantia, contra motus cordis illicitos et carnis petulantiam. Acutae sunt prudentia et justitia, prudentia contra insidias daemonum, justitia erga proximum. Superacutae: fides, spes, charitas. [Col. 0590B] Primae graves sunt, quia demissius sonant, de his tractat homo apud semetipsum; secundae acutae sunt, quia exaltantur usque ad proximum vel diabolum; tertiae sunt superacutae, quia elevantur usque ad Deum. Harum si una defuerit, jucundum aliae non reddent sonum, quia ubi deest una virtus, et aliae desunt. Jacobus apostolus: »Qui offenderit in uno, reus est omnium [3 1Kb] .« Concordent ergo in propheta vel praedicatore, ut dicat cum Paulo: »Ne forte cum aliis praedicaverim, ipse reprobus efficiar [4 1Kb] .« Secundus venter, scilicet beatae Virginis, est vallatus liliis, quia habuit in corde charitatem, id est in lilio aureum colorem, habuit virginitatem, scilicet in lilio candorem, habuit apud homines, angelos et Deum humilitatem, id est lilii [Col. 0590C] odorem. Vel plura habuit lilia. Unum ante partum, unum in partu, unum post partum, quia virgo fuit ante partum, et virgo in partu, et virgo post partum. Tertius venter fuit distinctus sapphiris. Sapphirus coeli habet colorem. Tres sunt sapphiri qui distinguunt Christi humanitatem. Primus in coelesti conversatione, secundus in contemplatione, 122 tertius in miraculorum ostensione. In figura primi vidit Ezechiel virum, et sub pedibus ejus opus quasi sapphiri lapidis [5 1Kb] . Qui enim possunt dicere: »Nostra conversatio in coelis est [6 1Kb] ,« pedes Christi sustinent ambulantes in eis. De secundo Jeremias: »Candidiores Nazaraei ejus nive, ut luceant in ea, sapphiro pulchriores [7 1Kb] .« Pulchriores [Col. 0590D] enim sunt sapphiro, qui non solum coelum sed angelos contemplantur, sed ipsum Deum. De tertio hic dicitur: Venter ejus distinctus sapphiris, id est humanitas ejus multis decorata miraculis.

Ad primam instruebat discipulos quando eis in monte praedicavit [8 1Kb] , ad secundum quando se coram discipulis suis in monte Thabor transfiguravit [9 1Kb] , ad tertium quando coram eis caecos illuminavit, leprosos mundavit [10 1Kb] , etc. Hunc triplicem ventrem debemus habere moralem: primum in peccatorum recordatione, secundum in virtutum fructificatione, tertium in devotionum hilaritate. [Col. 0591A] Primus itaque concipit in peccatorum recordatione, parturit in contritione, parit in confessione. Unde propheta: »Domine, a timore tuo concepimus et parturivimus et peperimus spiritum salutis [11 1Kb] .« Secundus concipit, verba doctorum in se conferendo, parturit quomodo faciat deliberando, parit effectui mancipando. Sic conceperat illa mulier de Apocalypsi quae ibat in deserto parturiens ut pareret, et draco persequebatur eam [13 1Kb] . Tales enim draco persequitur, qui fructificare moliuntur. Tertius ille venter devotionis concipit in desiderio, parturit in suspirio, pariet in praemio. Hi in omnibus his gloriantur, quia »gloria eorum a partu, et ab utero et conceptu [14 1Kb] ,« quamvis in contrariam partem accipiat propheta de malis operantibus. Primus variatur chordis: habet enim graves apud se in gemituum [Col. 0591B] dolore, acutas apud sacerdotem in confessione, superacutas apud Deum in oratione. Secundus est vallatus liliis: habet enim intra se aureum colorem, id est Dei et proximi dilectionem; in foliis candorem, id est corporis castitatem; circa se bonum odorem, id est ad proximos bonam opinionem. Tertius est distinctus sapphiris, quia in operibus suis coelestem ostendit conversationem, dum orat, dum Deum voce laudat, dum in tribulatione glorificatur.


Venter illius eburneus, distinctus sapphiris.

[CARD.] Ac si dicat. Venter ejus non est sicut venter aliorum hominum, in quibus per luxuriam repit diabolus, sicut dictum est serpenti [14* 1Kb] : Pectore et ventre repes, sed est venter ejus eburneus. Nam, sicut cum ebore nascitur candor ejus, sic cum [Col. 0591C] carne Christi natus est candor virginitatis in carne, et quia sapphirus coelestis est coloris, congrue dicitur venter iste distinctus, id est pulchre notatus sapphiris, id est quibusdam conformitatibus cum angelica natura, quae notatur in sapphiro. Nam in angelis sanctis est virginitas, et ejusdem virginitatis incorruptibilitas. In angelis quoque omnis motus divinae voluntati subjectus est. Hoc itaque decore multiplici signatus est venter iste, et distinctus est a caeteris ventribus. Nam in carne Christi virginitas fuit incorruptibilis, et in carne illius nullus motus fuit, qui a Dei beneplacito discordaret. Alia vero translatio, munditiam carnis Christi, non tamen assimilat angelicae munditiae, sed praeponit [Col. 0591D] dicens: Venter ejus pyxis eburnea super lapidem sapphirum. Sequitur:


Crura illius columnae marmoreae, quae fundatae sunt super bases aureas.

[THO.] Crura Domini, itinera incarnationis ejus quibus ad nos salvandos venire dignatus est, insinuant. Quae bene dicuntur columnae marmoreae, quia et fortia sunt et recta. Quid enim marmore fortius? quid columna directius? Hanc fortitudinem videbat David cum diceret: »Exsultavit ut gigas ad currendam viam [15 1Kb] .« De rectitudine dixit: »Justus Dominus in omnibus viis suis [16 1Kb] .« Unde in cruce crura [Col. 0592A] illius non fregerunt et vestimenta non sciderunt [17 1Kb] . Bases aureae in quibus fundatae sunt, sunt consilia divinae promissionis, quibus omnia ab aeterno provisa sunt, et incarnatio Salvatoris, quibus ad terras de coelo venire, in terris conversari, ad inferos descendere, de sepulcro resurgere, ad coelos redire voluit. Firma sunt ut marmora, recta ut columnae, ad regulam divinae lineata justitiae. Fundata super bases aureas divinae providentiae. Crura fortitudine sua totam corporis machinam sustinent, unde columnis marmoreis comparantur. Hi sunt praelati qui pondus sustinent Ecclesiae. Qui sunt columnae marmoreae debent esse recti, fortes, plani; recti in judicio, firmi in praelio, leves absque scrupulo; in judicio subditorum, in praelio tyrannorum, absque scrupulo peccatorum. De primo: »Recte judicate, filii [Col. 0592B] hominum [18 1Kb] ;« de secundo: »Estote fortes in bello, et pugnate cum antiquo serpente [19 1Kb] .« Et: »Nolite timere eos qui occidunt corpus, animam autem non possunt occidere [20 1Kb] ;« de tertio: »Oportet episcopum esse irreprehensibilem, hospitalem, non percussorem, non vinolentum [21 1Kb] «, etc. Item sacerdos qui habet maculam non ministrabit in tabernaculo Domini [22 1Kb] . Scimus tria genera esse columnarum quaedam enim sunt ligneae, quaedam metallinae, quaedam marmoreae: ligneae, ut in arca Noe; metallinae, ut in Moysi tabernaculo; marmoreae, ut in Salomonis templo, ut in hoc loco. Primae subjacent duobus periculis, secundae uni, tertiae nulli. Ligneae namque aqua putrescunt et igne comburuntur; aeneae vero non aqua. sed igne dissolvuntur; [Col. 0592C] marmoreae vero nec igne nec aqua corrumpuntur. Ignis et aqua duae sunt tentationes mundi; per aquam prosperitas, per ignem adversitas. Ignis prosperitas putrescere facit voluptate, adversitas dissolvit tribulatione; prima igitur carnales, secunda frangit pusillanimes. Igitur columnae ligneae, sunt carnales praelati et pusillanimes: aeneae vero non carnales, sed pusillanimes; marmoreae vero nec carnales nec pusillanimes. Igitur primi scilicet lignei saepe igne et aqua elementis pereunt. Hi enim sunt ille puer evangelicus [23 1Kb] , qui saepe a daemone mittebatur in aquam et crebro in ignem. Saepe etiam allidebatur in terram, quia tales ad terrenas voluptates facit inclinare. Et despumare eum facit: spuma [Col. 0592D] fit ex superfluitate humorum, id est ex superfluis cogitationibus in otiosa verba, risus dissolutos, opera lasciva facit effluere, et »hoc genus non ejicitur nisi in jejunio et oratione [24 1Kb] .« In jejunio contra prosperita is voluptatem, in oratione contra tribulationis adversitatem. Secundi praelati aeneis, scilicet columnis, comparati aquis voluptatis non putrescunt, sed igne adversitatis dissolvuntur. In figura horum Nadab et Abiu aquas maris Rubri evaserunt, sed igne perierunt [25 1Kb] . Et Petrus salvatus est ambulans super aquas [26 1Kb] , ad ignem vero negavit [27 1Kb] . Tertii vero praelati qui in marmoreis columnis [Col. 0593A] intelliguntur, nec aqua voluptatis resolvuntur, nec igne tribulationis dissolvuntur. Hi clamare possunt: »Transivimus per ignem et aquam, et eduxisti nos in refrigerium [28 1Kb] .« His dicit Dominus per prophetam: »Cum ambulaveris per aquas, flumina non obruent te; cum transieris per ignem, non ureris, et flamma non ardebit in te [29 1Kb] .« Tales columnae super basim auream fundantur, id est charitatem. Isti, enim juxta Apostolum, sunt »in charitate radicati et fundati [30 1Kb] .« Super talem basim fundati debent evellendo spinas proprii cordis et alieni, excolere terram, contra tyrannos habere audaciam, in utroque discretionis temperantiam. Inde est quod in templo Salomonis erant bases in quibus sculpta erant leones, et boves, et cherubin [Col. 0593B] [31 1Kb] , quod dicitur plenitudo scientiae. Sine hac basi praedicatio est sine utilitate, firmitas fidei in imbecillitate, eleemosyna sine fructificatione, corporea tribulatio sine retributione. Unde Apostolus: »Si linguis hominum loquar et angelorum, charitatem autem non habuero, factus sum velut aes sonans aut cymbalum tinniens. Et si habuero omnem fidem ita ut montes transferam, charitatem autem non habuero, nihil sum. Et si distribuero omnes facultates meas in cibis pauperum, et tradidero corpus meum ita ut ardeam, charitatem autem non habuero, nihil mihi prodest [32 1Kb] .« Sunt et columnae animae, scilicet virtutes. Hae columnae secantur, sculpuntur, poliuntur. Secantur, quando ferramento discretionis virtutes a vitiis separantur; sculpuntur quando bona [Col. 0593C] quae mens cogitat, manus operantur. Sic Salomon in templo caelaturas fecit prominentes. Prominent enim caelaturae, dum mentis cogitationes exterius apparent in exemplo et operatione; poliuntur, quando tribulatione feriuntur. In hac politione accipiunt lenitatem et aequalitatem: lenitatem recipit, dum non exasperatur per iram; aequalitatem recipit eradendo superbiam, quae nullum sibi putat aequalem. De aequalitate: »Scio humiliari et abundare ubique, et in omnibus institutis satiari, et esurire, et penuriam pati, et abundare [33 1Kb] .« Lenitatem ostendit, dicens: »Si fieri potest quod ex vobis est cum omnibus hominibus pacem habentes [34 1Kb] .« Item: »Non vos defendentes, charissimi, sed date locum irae [35 1Kb] .« His columnis supponitur basis patientiae, [Col. 0593D] quae spiritalis aedificii sustinet onus.

In Scripturis invenimus tres basium species, scilicet aeneam, argenteam et auream. Aenea fortitudinem, argentea cum fortitudine claritatem, aurea cum fortitudine et claritate fulgorem tenet: fortitudo in opere, claritas in sermone, fulgor in mente. Qui in his tribus patientiam servat, quasi basis auream virtutum structuram firmiter portat. His enim tribus usus est Moyses in constructione tabernaculi. Tabulae quae depositae sunt per circuitum, designant spiritaliter ordinem virtutum; binae incastraturae quae erant in singulis tabulis [36 1Kb] , sunt [Col. 0594A] affectus mentis et exhibitio operis. Duae vero bases sub singulis tabulis, sunt perseverantia patientiae, et longanimitas in prosperis et in adversis. Sunt et aliae tres basium species, quae nunc in nostris reperiuntur aedificiis, scilicet lignea, lapidea et picta. Sed hae fragiliores sunt praecedentibus, igne enim lignea comburitur, lapidea gelu frangitur. Picta vero nihil portat, sed ab alio sustentatur. Haec in corde nostro facile discerni possunt. Dum enim facibus iracundiae seu luxuriae flammis succendimur, in nobis basis patientiae vel abstinentiae fortitudo destruitur, scilicet lignea. Dum vero charitas in nobis frigescit [37 1Kb] , et mens ad diversa desideria partitur, lapidea basis frigore tentationis in partes dividitur. Basis picta est patientia ficta. Haec tenet similitudinem non veritatem, colorem non fortitudinem. In coelesti [Col. 0594B] vero beatitudine sunt quatuor ordines columnarum distincti quatuor coloribus: est enim primus ordo croceus, secundus rubeus, tertius ceruleus, quartus violeus. Primus enim, est similis croco, secundus rosae, tertius lilio, quartus violae. Hae quatuor varietates colorum designant quatuor ordines beatorum: primi sunt angeli, saecundi martyres, tertii virgines, quarti confessores. Hae columnae fundatae sunt super unam basim auream, quae est charitas perpetua, charitas autem nunquam excidet [38 1Kb] .


Crura ejus columnae marmoreae, fundatae super bases aureas.

[CARD.] Alia translatio dicit: Tibiae ejus columnae marmoreae. Per tibias, quae fortes sunt velut columnae [Col. 0594C] marmoreae, et totam corporis compactionem portant, significantur illae duae virtutes, scilicet fortitudo et perseverantia, quae omnium virtutum et sanctorum operum compaginem portant et sustentant, et istae columnae, ut portare sufficiant istud aedificium, fundatae sunt super bases aureas, scilicet charitatem et sapientiam quae signantur in auro. Fundatur enim in sapientia fortitudo, ne se praecipitet. Fundatur in charitate perseverantia, alioqui deficiet et non stabit. Sequitur:


Species ejus ut Libani, electus ut cedri.

[THO.] Ne per singula laboret describendo, totum brevibus comprehendit. Quomodo mons Libani famosus est jam plenitudine insignis, ita Christus omnibus qui de terra orti sunt jure gratiae sublimioris [Col. 0594D] antecellit. 123 Mons ille ferax arborum, hic exaltator sanctorum, et radicator ne vento tentationis moveantur. Et cedrorum pulchritudini, fortitudini, sublimitati et odori omne decus silvarum cedit. Sic dilectus: »Speciosus forma prae filiis hominum: diffusa est gratia in labiis tuis, propterea benedixit eum Deus [39 1Kb] .« Electus ergo est dilectus ut cedri, quia nemus Ecclesiae in qua natus est, singulari dignitate transcendit. Species ejus ut Libani, qui inter ligna eximia profert; et cedrum quia inter electos suos seipsam qualem voluit, quasi lignum vitae in medio paradisi creavit [40 1Kb]

[Col. 0595A] Quatuor legimus montes in quibus variata est species: in primo est species angeli evacuata, secundo est species Christi comparata, in tertio est obscurata. De quarto est elevata, evacuata propter superbiam, comparata propter multimodam gratiam, obscurata per angustiam, elevata de gloria ad gloriam: propter superbam illicitae aspirationis, propter multimodam gratiam fecunditatis et amoenitatis, per angustiam passionis, de gloria passionis ad gloriam paternae confessionis. Primus mons est in lateribus aquilonis, secundus mons Libani, tertius Calvariae, quartus mons Oliveti. De primo: »Sedebo in monte testamenti, in lateribus aquilonis. Ascendam super altitudinem nubium, similis ero Altissimo [41 1Kb] ;« de secundo: Species ejus ut Libani; in tertio: »Vidimus [Col. 0595B] cum leprosum, et percussum a Deo, et humiliatum [42 1Kb] ;« item: »Non est species ei neque decor [43 1Kb] ;« de quarto: »Omnis pulchritudo Domini exaltata est super sidera.« De primo monte dum caderet Lucifer [44 1Kb] , evacuata est ejus pulchritudo. De quo alius propheta: »Tu signaculum similitudinis, plenus sapientia et perfectus decore [45 1Kb] .« In hoc monte evacuatur eorum species, qui subjectorum contemnunt parvitatem, parium indignantur aequalitatem, majorum aemulantur sublimitatem. De primo poeta [45* 1Kb] :

Hic imperat, ille minatur.
De secundo et tertio:

Nec quemquam jam ferre potest Caesarve priorem,
   Pompetusve parem.
De primo Christus: »Videte ne contemnatis unum ex [Col. 0595C] his pusillis [46 1Kb] .« In secundo: non recusavit paritatem in solvendo tributum; ait enim: »Invenies staterem in ore piscis, solve pro me et pro te [47 1Kb] .« De tertio, non recusavit dicere: »Pater major est me [48 1Kb] .« Imo et subditus erat minoribus, scilicet patri putativo Joseph, et Mariae. Imo et inclinavit se, ut lavaret pedes discipulorum [49 1Kb] . Audi quod majus est: sunt qui indignantur majoribus subjici; secundo student eis parificari, tertio etiam supergredi. Sicut Absalon cum esset Jerusalem, primo indignatus est patri suo subjici [50 1Kb] . Secundo regnavit in Hebron, jam quasi aequalis patri, nec suffecit. Tertio solus regnare voluit quando expulit patrem suum de Jerusalem, et sic periit [51 1Kb] . Sic Saul in montibus Gelboe, quod dicitur lubricum vel [Col. 0595D] decursus, occidit [52 1Kb] . Ecce superbia in coelo nata ad terras descendit, quia, sicut dicitur: »Coelestis est origine et in cinere habitat,« unde: »Quid superbis, terra et cinis [53 1Kb] ?« Sic, fratres, »ante ruinam exaltatur cor [53* 1Kb] .« Videte quia »Deus superbis resistit, humilibus autem dat gratiam [54 1Kb] .« Taliter putabat Job qui dixit:« Quid te elevat cor tuum, et quasi magna cogitans, attonitos habes oculos [55 1Kb] ?« Ait Dominus per David: »Non habitabit in medio domus meae qui facit superbiam [56 1Kb] , quoniam, sicut scriptum est:

   [Col. 0596A] . . . Frangit Deus omne superbum.

In secundo monte, de quo hic agitur, est comparatio dilecti facta, scilicet propter quatuor: propter altitudinem, propter latitudinem, propter fertilitatem, propter jucunditatem: altitudinem in miraculis; latitudinem charitatis; fertilitatem in spiritalibus pascuis; jucunditatem in arboribus mysticis. De miraculis: »Caeci vident, claudi ambulant, leprosi mundantur [57 1Kb] ;« de charitate: »Propter nimiam charitatem, qua dilexit nos, cum essemus mortui peccato, convivificavit nos Christus [58 1Kb] .«---»Ipse enim prior dilexit nos, et lavit nos a peccatis nostris in sanguine suo [59 1Kb] .« Fertilitate pascuorum in spirituali mensa nos reficit.

Triplex est mensa, qua in hoc monte reficimur, triplex qua extra hunc montem. Mensarum quae [Col. 0596B] extra hunc montem sunt, prima est hominis, secunda carnis, tertia daemonis. Prima enim est ad necessitatem, secunda ad superfluitatem, tertia ad mortiferam ebrietatem. In prima juxta Paulum: »Qui infirmus est, olus manducet [60 1Kb] .« ne gravetur cor ejus in crapula et ebrietate [61 1Kb] .« In secunda proponitur vinum »de vinea Sodomorum et de suburbanis Gomorhae [62 1Kb] .« In tertia fel draconum est vinum eorum, et venenum aspidum insanabile [63 1Kb] . Prima habet lectionem hanc: »Non in comessationibus et ebrietatibus [64 1Kb] ;« secunda: »Comedamus et bibamus, cras enim moriemur [65 1Kb] .« In tertia: »Laetantur cum malefecerint, et exsultant in rebus pessimis [66 1Kb] .« In prima de laboribus manuum vivitur: »Labores, ait, manuum tuarum, quia manducabis, [Col. 0596C] beatus es et bene tibi erit [67 1Kb] ,« unde subditur: »Filii tui sicut novellae olivarum in circuitu mensae tuae [68 1Kb] .« In secunda mensa sedebat dives indutus purpura et bysso, et epulabatur quotidie: Lazarus vero exspectabat micas, quae cadebant de mensa illius [69 1Kb] . Talis erat mensa Herodis, unde: Mensas tyranni virginis ebrius luxus replevit sanguine sobrio.« De tertio: »Fiat mensa eorum coram ipsis in laqueum [70 1Kb] ,« et Paulus: »Non potestis participes esse mensae Christi et mensae daemoniorum [71 1Kb] .« Tres sunt mensae in hoc monte, quibus nos reficit Dominus vel dilectus. Prima fuit in lege, secunda in Evangelio, tertia in coelo. De prima ait Moses in Exodo [72 1Kb] , ubi legitur posita in tabernaculo juxta introitum, [Col. 0596D] et super eam erant duodecim panes propositionis de similagine, et super singulos patena aurea cum pugillo thuris. De secunda ait Apostolus: »Non potestis communicare mensae Christi et daemoniorum;« de tertia ait Christus: »Ut edatis et bibatis super mensam meam in regno meo [73_74 1Kb] .« Prima itaque monstrabat, non praestabat refectionem; secunda satiat, tertia glorificat; prima erat in littera, secunda in spiritu, tertia in specie. Prima enim docet, secunda adjuvat, tertia consummat. Vel sic, prima in lege, secunda in Evangelio, tertia in coelo. [Col. 0597A] Prima Mosi, secunda Christi, tertia Dei. Prima fuit in figura, secunda in veritate, tertia erit in claritate. Prima docet, secunda perficit, tertia glorificat. Alias quoque divisiones harum mensarum possumus facere, quas de Scripturis accepimus, hoc modo: Mensarum prima sub lege, secunda sub gratia, tertia in gloria. Prima ostenditur a Moyse in Exodo, secunda in Evangelio, tertia in regno. Prima erat mensa propositionis in tabernaculo [75 1Kb] ; de secunda dicitur: »Non potestis communicare mensae Christi et mensae daemoniorum [76 1Kb] ;« de tertia: »Ut edatis et bibatis super mensam meam in regno meo [77 1Kb] .« Prima est in littera, secunda in spiritu, tertia in specie. Prima monstrat, secunda gustat, tertia satiat. Prima comeditur agnus paschalis sub figurae nubilo, in secunda sub sacramento, in tertia in aperto. [Col. 0597B] De primo dicitur: »In eadem domo comedetis illum [78 1Kb] ;« de secundo: »Gustate et videte quam suavis est Dominus [79 1Kb] !« de tertio: »Satiabor cum apparuerit gloria tua. [80 1Kb] « Media mensa nostri temporis est. Ad illam sponsus invitabat sponsam in Canticis sic: Veniat dilectus meus in hortum suum ut comedat fructus pomorum suorum. Haec enim beata Virgo ait Filio suo incarnato. Triplicem enim fructum in se habuit: est ei fructus ventris, fructus mentis, fructus orantis. Primus est Christi incarnatio, secundus virtuosa devotio, tertius devota oratio. De primo ait angelus: »Benedicta tu in mulieribus, et benedictus fructus ventris tui [81_82 1Kb] .« Et ipsa ait: »Ego quasi vitis fructificavi suavitatem odoris, et flores mei fructus honoris, et honestatis [83 1Kb] ,« scilicet [Col. 0597C] Christum. Ipsa enim fuit vitis, Christus botrus, flores viola humilitatis, rosa charitatis, lilium virginitatis.

O verbi Dei cella
Affectibus amoena,
Moribus serena,
Gratia plena.
De secundo dicitur: »Audite, divini fructus, et quasi rosa plantata super rivos aquarum fructificate [84 1Kb] .« Audi fructus divinos: »Fructus autem spiritus est charitas, pax, patientia, bonitas, benignitas [85 1Kb] ,« etc, Ista ex rosa charitatis procedent, crescunt super rivos gratiae Dei. De tertio canit Ecclesia: »Per te fructum vitae communicavimus.« Isti sunt tres fructus [Col. 0597D] quos exploratores filiorum Israel attulerunt de terra sancta, scilicet botrus in vite, id est Christus in cruce; ficus, scilicet dulcedo devotionis; malogranata, id est fructus orationis Mariae. Sicut enim cortex exterior pallidus est, sic Ecclesia est tribulationis livida. Intus grana multa purpurea, scilicet fideles in ea latentes qui purpura regia vestientur in regno, oratione beatae virginis. Haec tria designata sunt cum dicitur: »Favus distillans labia tua, sponsa«, id est orationis dulcedo; »mel et lac sub lingua tua [86 1Kb] .« Sub lingua est cor, in quo est [Col. 0598A] mel, scilicet devotionis dulcedo; item sub lingua est venter, in quo est lac, id est Christi caro, quae sumpta est de antiquis patribus sicut lac de animalibus. Juxta aliam considerationem in pagina divina quinque legimus mensas: prima pauperis, secunda orbis, tertia daemonis, quarta divitis, quinta Patris. Prima necessitatis, secunda vanitatis, tertia iniquitatis, quarta veritatis, quinta consummationis. Primam ponit natura, secundam avaritia, tertiam perfidia, quartam gratia, quintam vita. Prima refocillat, secunda irritat, tertia suffocat, quarta satiat, quinta consummat. Ad primam sedent pecudes, ad secundam serpentes, ad tertiam canes, ad quartam volucres, ad quintam haeredes. De prima in Evangelio: »Nam et catelli edunt de micis quae cadunt de mensis dominorum suorum [87 1Kb] ;« de secunda in [Col. 0598B] Isaia: »Mensa Babylonis, calix aureus est in ea [88 1Kb] ;« de tertia Apostolus: »Non potestis participare mensae daemoniorum et Christi [89 1Kb] ;« de quarta: »Fili, ad mensam divitis sedisti, diligenter attende, quae apposita sunt tibi [90 1Kb] ;« de quinta: »Ut edatis et bibatis super mensam meam in regno meo [91 1Kb] .« Pauper cujus est prima mensa, est genus humanum. In ista apponuntur panis, pulmentum, vel sal et potus. De primo David: »Oblitus sum comedere panem meum [92 1Kb] .« Pulmentum est idem quod sal. Unde in Esdra [93 1Kb] : »Putas quod immemores simus salis quod comedimus in aula tua? »Aqua est illa quam Abraham posuit in utre, et imposuit in humeris Agar [94 1Kb] . In secunda ad quam sedent serpentes quinque apponuntur, [Col. 0598C] quae est, vanitas orbis, et quae semper suadent vana. Illa quinque numerat Boetius in Consolatione philosophiae: haec sunt favor humanus, opes, dignitates, gloria, potentia. Primum attrahit auram, id est favorem; secundum arenam, id est cupiditatem; tertium scintillas, id est potestatis optationem; quartum gemmas, id est divitiarum gloriam; quintum lambit membra, scilicet designans luxuriae voluptatem. Ad hanc sedent serpentes, qui scilicet non cessant serpere, ut ad altiora conscendant. In quarta quae est daemonis, tria apponuntur: seneciae, siliquae, quisquiliae. Sene est animal immundum, unde. »Seneciae quaelibet immunda cibaria.« Alii dicunt senencias, vel sinantias. Sinantia enim est quaedam pellicula in ore quam solent semper immundi [Col. 0598D] manducare. Siliqua est genus leguminis latos habens folliculos, sed intus vacuos. Quisquiliae sunt purgamenta canabis et lini. Seneciae sunt cibi gentium idolothyta comedentium, siliquae cibi Judaeorum cortici adhaerentium, quisquiliae sunt cibi haereticorum, scilicet pravae sententiae. Isti sunt canes immundi, qui ad hanc mensam sedent. In quarta quae est mensa divitis, tria apponuntur. Vitulus saginatus, bona terrae, medulla tritici. Vitulus scilicet quem pater occidit pro filio revertente de longinqua regione [95 1Kb] ; bona terrae sunt lectiones, unde Isaias [96 1Kb] : [Col. 0599A] »Vetustissima veterum comedetis, et novis supervenientibus vetera projicietis.« Vetustissima veterum sunt naturalia et moralia praecepta, quae servando manducamus et praedicamus. Vetera, id est legalia projicietis, novis supervenientibus, id est gratia evangelii. Medulla tritici est illa purgatissima farina quae in sacrificiis ponebatur: haec autem est oratio. Haec tria ponit Dominus contra alia tria, scilicet: contra carnem, contra mundum, contra diabolum. Contra carnis incentiva dat nobis vitulum saginatum, id est carnem 124 Christi et sanguinem. Lectionem apponit contra mundum, qui nos ad vagationes suas invitat. Sed dicamus ei: »Vade retro, Satanas [97 1Kb] .« Contra daemonem apponit orationem qui non cessat inquietare religiosos quosque, [Col. 0599B] sed recurrunt ad medelam orationis. Ad hanc mensam divitis sedent volucres, scilicet sancti homines sperantes se volare ab hac quarta mensa ad quintam. Dives iste est Christus, simul in unum dives et pauper. Dives quia Deus, pauper est quia est homo. Ad hanc sedent qui pugnant cum diabolo, cum mundo, cum carne, ut possint ad quintam et ultimam pervenire. Ultima autem mensa quae est quinta, est mensa Patris. Ad hanc sedent haeredes, in hac unum tantum apponitur, scilicet visio Dei, et non plura. Unde dictum est Marthae: »Porro unum est necessarium [98 1Kb] ,« et non plus. Et David: »Unam petii a Domino, hanc requiram,« scilicet »ut inhabitem in domo Domini omnibus diebus vitae meae [99 1Kb] .«

[Col. 0599C] Quarto diximus montem istum habere jucunditatem arborum. Habet jucunditatem in frondium virore, in florum vario colore, in refrigerio umbrae. Arbores istae sunt virtutes, quarum virent folia in verbis aedificationum, ridet varietas florum in operibus virtutum, in umbra temperatur aestus vitiorum. De primo: »Erit folium ejus viride, et in tempore siccitatis non erit sollicitum [100 1Kb] .« De secundo: »Flores apparuerunt in terra nostra [1 1Kb] .« De tertio: »Obumbrasti super caput meum in die belli [1* 1Kb] .« In tertio, monte scilicet Calvariae, diximus obscurari speciem ejus. Vis videre obscuritatem, respice Judaeorum blasphemiam, circumpendentium latronum ignominiam, in capite spineam coronam, in manibus clavorum fixuram, in latere vulneris angustiam. [Col. 0599D] Ecce »non est species ei neque decor [2 1Kb] .« Ecce juxta Apocalypsim: »Factus est sol velut saccus cilicinus [3 1Kb] ;« et illud prophetae: »Sol convertetur in tenebras, et luna in sanguinem [4 1Kb] .« Tenebrae enim factae sunt super terram in ejus passione. De quarto morte diximus quod inde est species Domini elevata. Inde enim elevata est magnificentia tua super coelos: inde omnis pulchritudo Domini exaltata est super sidera. Unde admirantur angeli dicentes: »Quis est iste qui venit de Edom tinctis vestibus de Bosra? Iste formosus in stola sua [5 1Kb] .« Ecce species [Col. 0600A] ejus ut Libani. Sequitur: Electus ut cedri. Cedrus dilecto comparatur pro altitudine et imputribilitate, pro rectitudine, et odore. Pro altitudine, quia cum alii sint filii adoptionis, ipse solus est filius Patris ex natura; pro imputribilitate, quia nec corpus Christi in morte putruit, nec ei adhaesit macula; pro rectitudine, quia juxta regulam justitiae reddet unicuique juxta merita sua; pro odore, quia cum alii trahant per bonam conversationem, ipse et per conversationem et per promissa. De primo: »Vidimus gloriam ejus gloriam quasi unigeniti a Patre [6 1Kb] .« De secundo: »Peccatum non fecit, nec inventus est dolus in ore ejus [7 1Kb] .« Et de carne: »Non dabis sanctum tuum videre corruptionem [8 1Kb] .« De tertio: »Justus Dominus et justitias dilexit; aequitatem [Col. 0600B] vidit vultus ejus [9 1Kb] ;« et: »De vultu tuo judicium meum prodeat [10 1Kb] .« De quarto: »Quod oculus non vidit nec auris audivit quae praeparavit Dominus his qui diligunt eum [11 1Kb] .«


Species ejus ut Libani, electus ut cedri.

[CARD.] Ac si dicat: Quid discurro per singula? Species ejus ut Libani, qui interpretatur candidatio, ac si dicat: Ex hoc species ejus cognoscitur, quia ipse sanctorum omnium candidatio est, per quam omnes sancti speciosi existunt et mundi. Species quoque ejus est ut Libani, quia sicut Libanus mons, amplitudine, altitudine, arborum feracitate caeteris est insignior, sic Christus insignis est prae filiis hominum; et ipse prae omnibus electus ut cedri, quae arbor plenitudine, pulchritudine, fortitudine, sublimitate, [Col. 0600C] et odore, omne decus silvarum antecedit, quia Christo non est datus spiritus ad mensuram. Sequitur:


Guttur illius suavissimum, et totus desiderabilis.

[THO.] Si in labiis dilecti superius verba accepimus, in ejus suavissimo gutture merito eorumdem verborum internum saporem intelligere debemus. Unde: »Memoriam abundantiae suavitatis tuae eructabunt: et justitia tua exsultabunt [12 1Kb] .« Petrus memoriam abundantiae suavitatis Dei jam gustaverat, et eructans ait: »Rationabile sine dolo lac concupiscite, ut in eo crescatis in salutem; si tamen gustastis quam dulcis est Dominus [13 1Kb] .« Item sicut in labiis verba quae dicebat, sic in gutture interna et occulta dispositio pietatis intelligitur. Sed [Col. 0600D] et proprii gutturis fructum ostendit, cum post resurrectionem discipulis insufflavit dicens: »Accipite Spiritum sanctum [13* 1Kb] « Et totus, inquit, desiderabilis. Totus Christus Deus est et homo, id est Verbum, anima et caro, quia non solum desiderabilis de incommutabili majestate perpetuae divinitatis, sed etiam de clarificata substantia assumptae humanitatis. Maxime inde quod cum in coelos ascenderet ad transferendum nos ad suam gloriam, se rediturum promisit dicens: »Si abiero et praeparavero vobis locum, iterum venio et accipiam vos ad meipsum, [Col. 0601A] ut ubi sum ego et vos sitis [14 1Kb] .« Tria sunt guttura, primum carnale, secundum rationale, tertium spiritale. Primum est voluptuosi, secundum magistri, tertium dilecti. Primo enim gustat voluptuosus, ut carni satisfaciat; secundo magister, ut discernat; tertio dilectus, ut quae sursum sunt sapiat. Primum affert mortem, secundum discernit inter vitam et mortem, tertium excludit mortem. De primo Job: »Potest aliquis gustare quod gustatum affert mortem [15 1Kb] ?« De secundo: Oblatum est Christo acetum, »et cum gustasset noluit bibere [16 1Kb] .« De tertio: »Qui manducaverit ex hoc pane non gustabit mortem in aeternum [17 1Kb] .« In lege scriptum est: »Animal quod ruminat, et non habet ungulam fixam, immundum est [18 1Kb] «. Item, quod habet ungulam [Col. 0601B] fixam, et non ruminat, immundum est; quod vero ruminat, et habet ungulam fixam, mundum est [19 1Kb] . Primi sunt carnales, scilicet immundi, quia carnali gustu ruminant voluptates suas, sed non findunt ungulam, quia non discernunt inter bonum et malum, inter licitum et illicitum. Secundi sunt rationales qui ungulam findunt, id est inter bonum et malum quodam gustu rationis discernunt, sed non ruminant; quia bonum quod a malo ratione discernunt, in eo delectando non ruminant. Tertii sunt spirituales qui rationali gustu bonum a malo discernendo, ungulam findunt et ruminant, dum bonum, quod discreverunt, dulciter in corde suo delectando revolvunt. Propter gustum carnalem in lege mel a sacrificio Dei prohibetur apponi; [Col. 0601C] propter gustum tertium, id est spiritualem, sal in omni sacrificio jubetur apponi; propter medium, id est gustum discretionis praeceptum est hostiae pellem detrahere, artus in frusta concidere, id est cogitationes, sanguinem in terram fundere. Pellem enim, id est carnis conversationem debemus separare, deinde artus in frusta concidere, id est cogitationes, utrum carnales an spiritales sint, in corde tractare, et sanguinem, id est appetitum carnalem in terram fundere. Primum guttur suavitatem habet in sermone, dulcem saporem in interiori delectatione. Sed sequitur amaritudo in damnatione. Unde Salomon: »Favus distillans labia meretricis, et nitidius oleo guttur ejus, et novissima illius amara quasi absynthium [20 1Kb] .« In labiis distillantibus favo, [Col. 0601D] verba voluptuosa; in nitore gutturis, delectatio interior saporosa; in amaritudine absynthii, damnatio aeterna. Secundum guttur, scilicet discretionis, prius debet naturam rei agnoscere: secundo usum rei an bonus sit an sit malus, pensare; tertio bonum usum cum cognoverit, sibi assumere. Unde Salomon: »Cum sederis ad mensam divitis, diligenter attende quae tibi apposita sunt;« id est rei naturam considera, »et fige cultrum in gutture tuo [21 1Kb] ,« id est discretionis acumine considera usum rei, et scito [Col. 0602A] quia talia oportet te praeparare, id est usum rei praecognitum in obsequium Domini tui tibi cuncta dantis, id est Dei, assumere. Dicitur guttur a gustu et terendo; esca namque prius dentibus teritur, deinde gustatur, postea in ventrem trajicitur. Teritur loquendo, gustatur delectando, in ventrem trajicitur memoriae commendando. Quidam terunt, sed non gustant, ut praedicatores hypocritae, et carnales quidam gustant et non terunt, scilicet devoti, sed inconstantes; quidam et terunt et gustant, et in ventrem trajiciunt, ut sunt in devotione perseverantes. Herodes ruminabat et non gustabat, cum magis diceret: »Ite et interrogate diligenter de puero, ut et ego veniens adorem eum [22 1Kb] .« Balaam terebat et gustabat, cum diceret: »Moriatur anima [Col. 0602B] mea morte justorum [23 1Kb] ;« sed in ventrem non transmisit, quia paulo post in mortem eorum consilium dedit. Stephanus ruminavit, gustavit, in ventrem memoriae trajecit, quia etiam dum lapidaretur, et praedicavit, et oravit [24 1Kb] . Guttur suave est, suavius est, suavissimum est. Tertium igitur guttur suave est in iis qui devoti sunt momentanee, suavius in iis qui frequentius, suavissimum in iis qui gustum habent assiduum; et hic est dilectus. Sequitur:

Et totus desiderabilis. Est homo qui totus est odibilis, et est homo qui est desiderabilis in aliquo, et est homo qui totus est desiderabilis. Primus est omni virtute destitutus, secundus multis virtutibus institutus, tertius omni gratia praeditus. Primus est obstinatus peccator, secundus est Dei et fratrum [Col. 0602C] amator, tertius est salvator. De primo: »Iniquos odio habui [25 1Kb] .« De secundo dicitur David per interpretationem visu desiderabilis. De tertio propheta: »Veniet desideratus cunctis gentibus [25* 1Kb] ;« id est Christus. Ipse enim est desiderabilis corpore, desiderabilis anima, desiderabilis divinitate. Corpore, in quo sponsus »speciosus forma prae filiis hominum [26 1Kb] .« Anima, in qua habuit plenitudinem gratiarum. Divinitate, ex qua est »Rex regum, et Dominus dominantium [27 1Kb] .« In primo enim pro nobis sustinuit passionem, in secundo erga nos multam habuit charitatem, in tertio recipiemus nostri laboris remunerationem. De primo Isaias: »Desideravimus cum novissimum virorum, virum dolorum, et scientem infirmitatem [28 1Kb] .« De secundo: »Anima mea desideravit [Col. 0602D] te in nocte [29 1Kb] ,« et: »Domine, memoriale tuum in desiderio animae [29* 1Kb] .« De tertio: »Domine, ante te omne desiderium meum, et gemitus meus a te [30 1Kb] ,« etc. Item, fuit desiderabilis in exsilio, desiderabilis in inferno, desiderabilis in judicio, desiderabilis in regno. In exsilio peccatoribus, in inferno justis exspectantibus, in judicio diligentibus, in regno exsultantibus. Peccatoribus, ut justificarentur; justis ut liberarentur; diligentibus, ut securi a verbo aspero ad dexteram transferantur; exsultantibus, [Col. 0603A] quia Dei visione fruentur: Unde primi dicunt: »Veni, Domine et noli tardare. Relaxa facinora nostra [31 1Kb] .« Secundi: »Veni ad liberandum nos, Domine Deus virtutum.« De tertiis Paulus: »Reposita est mihi corona justitiae, quam reddet mihi Dominus in illum diem justus judex. Non solum autem, sed et iis qui diligunt adventum ejus [32 1Kb] ; in quem desiderant angeli prospicere [32* 1Kb] .« Causas quibus sit desiderabilis, David aperit dicens: »Domine Deus meus, magnificatus es vehementer [33 1Kb] .« Quare? quia »confessionem et decorem induisti, amictus lumine sicut vestimento [34 1Kb] .« Ex sacrae Scripturae veritate perpendimus Christum esse magnum, esse magnificum, esse magnificatum. Magnum in essentia divinitatis, magnificum in creatione [Col. 0603B] mundanae varietatis, magnificatum in profectu assumptae humanitatis. In primo, quia incomprehensibilis; in secundo, quia inaestimabilis; in tertio, quia incomparabilis; in primo per fidem induit confessionem, in secundo decorem induit per mundi ordinationem, in tertio est amictus lumine sicut vestimento, per resurrectionem. Primum fit per miraculum, secundum per mundi gubernaculum, per tertium factus est hominibus et angelis gloriosum spectaculum. Audi magnum: »Magnus Dominus et laudabilis nimis [35 1Kb] .« Inde: »Coelum et terram ego impleo [36 1Kb] .« Et magnificum: »Omnia per ipsum facta sunt, et sine ipso factum est nihil [37 1Kb] .« Et: »In principio creavit Deus coelum et terram [38 1Kb] .«---»Qui fecit mirabilia magna solus [39 1Kb] .« [Col. 0603C] Audi magnificatum: »Magnificatus est Dominus, quoniam habitavit in excelso [40 1Kb] .«---»Vade, et tu fac similiter [41 1Kb] .« Esto ergo magnus in spiritualium bonorum aggregatione, magnificus in exteriori operatione, ut sis magnificatus in aeterna retributione Esto ergo magnus: primo sperando, secundo aspirando, tertio suspirando, quarto respirando. Primum fit quia homo superna vocatione excitatur, secundum quia desiderium inflammatur, tertium eo quod desiderium differatur, quartum quia in bonis coelestibus contemplans delectatur. Audi vocationem, unde venit spes. Apostolus ait: »Si 125 consurrexistis cum Christo, quae sursum sunt quaerite; ubi Christus est in dextera Dei sedens [42 1Kb] .« [Col. 0603D] Idem: »Quos enim praescivit, et praedestinavit conformes fieri imaginis Filii sui; et quos praedestinavit, hos et vocavit; quos vocavit, hos et justificavit; quos justificavit, hos et magnificavit [43 1Kb] .« Vocavit sponsus sponsam: »Surge, propera, amica mea, et veni [43* 1Kb] .«

Inde venit spes. »Spes autem non confundit [44 1Kb] .« Inde procedit homo et aspirat ad superna, quia desiderium ejus inflammatur. Inde: »Inflammatum est cor meum [45 1Kb] ;« et: »Nomen tuum et memoriale tuum in desiderio animae [45* 1Kb] .«---»Anima mea desideravit [Col. 0604A] te in nocte, sed et spiritus meus in praecordiis meis [46 1Kb] .«---»Nonne cor nostrum ardens erat in nobis« de Jesu, »dum loqueretur nobis in via [47 1Kb] ?« Sponsa ducta hoc desiderio, dicebat: »Osculetur me osculo oris sui [47* 1Kb] .« Pro dilatione suspirant. Quia »spes quae differtur, affligit animam [48 1Kb] .« Inde David: »Sitivit anima mea ad Deum fontem vivum [49 1Kb] .« Et sponsa: Filiae Jerusalem, nuntiate dilecto quia amore langueo. Item David: »Hei mihi, quia incolatus meus prolongatus est [50 1Kb] !« Ecce unde suspirant: »Memor fui Dei, ait David, et delectatus sum [51 1Kb] .« Quia »delectationes in dextera tua usque in finem [52 1Kb] .« Quare: »Etenim passer invenit sibi domum, et turtur nidum ubi ponat pullos suos [53 1Kb] .« Ibi enim »in pace in idipsum dormiam et requiescam [Col. 0604B] [54 1Kb] .« Inde sponsa: Ego dormio et cor meum vigilat. »Adjuro vos, ait Sponsus, ut non suscitetis neque evigilare faciatis eam donec ipsa velit [54* 1Kb] .« Ipsa quoque ait: »Sub umbra illius quem desideraveram sedi, et fructus ejus dulcis gutturi meo [55 1Kb] .« Inde de ipsa cum admiratione clamatur: Quae est ista quae ascendit de deserto deliciis affluens, innixa super dilectum [55* 1Kb] ?« Pro his quatuor dicitur de Joseph: »Filius accrescens [56 1Kb] .« Joseph qui dicitur augmentum, est qui sperando augetur; accrescens, dum ad superna aspirat. Item, accrescens, dum desiderio suspirat; decorus aspectu, in meditatione coelestium, et ideo respirat. Et sic provenit haec magnitudo. Inde dicitur de Job: »Erat vir ille magnus inter omnes [Col. 0604C] orientales [57 1Kb] .«

Hic sciendum est, quod sunt quidam magni inter occidentales, quidam inter septentrionales, quidam inter orientales, quidam inter australes. Primi, quia cadendo se magnis involvunt criminibus; secundi, quia magnis alios fatigant tentationibus; tertii, quia proficiunt in virtutibus; quarti, quia prae caeteris fervent in coelestibus. Primus magnus ad occidentem fuit diabolus. Unde ipse ait: »Ascendam super altitudinem nubium, similis ero Altissimo.---Quomodo cecidisti, Lucifer, de coelo, qui mane oriebaris [58 1Kb] .« De secundo dicitur: »Ventus turbinis veniebat ab aquilone, et nubes magna [59 1Kb] .« De tertio: »Erat vir ille magnus inter omnes orientales.« Item de eodem: »Erat simplex et rectus, [Col. 0604D] timens Deum, et recedens a malo [60 1Kb] .« Simplex, de bonis operationibus non quaerens elationem et jactantiam; rectus, contra proximum non exercens fraudem vel malitiam; timens Deum, ne minueret pro peccatis suis in eo gratiam; recedens a malo, puniens in se quotidie etiam levia peccata per poenitentiam. Magnus inter australes erat Isaac, de quo dicitur: Ibat Isaac ad meridiem. Et non longe post: »Ibat Isaac succrescens et proficiens, donec magnus effectus est [61 1Kb] .« Ibat sperando, succrescebat aspirando, proficiebat superando, magnus effectus [Col. 0605A] est reparando. Ecce factus es magnus, vide ut sis magnificus. Ipse enim Christus fuit magnificus mundi creatione. »In principio enim creavit coelum et terram [62 1Kb] .« Coelum creavit angelis. Coelum tuum est anima tua; hoc ornasti praefatis virtutibus. Terra tuum est corpus; hoc ornando bonis operibus, eris magnificus. Terra enim super se venientem saepe bibit imbrem, et proferens herbam congruam temporibus suis, benedictionem accepit a Deo his a quibus colitur. Quae autem profert spinas et tribulos, reproba est et maledicto proxima, ejus consummatio in combustione est. Ornetur hoc coelum virtutibus: haec terra sit fecunda bonis operibus; et sic eris magnificus. Non solum autem, sed sit homo munificus, sit magnificus, sit mirificus. Munificus, [Col. 0605B] de laboribus et facultatibus suis subveniat pauperibus et egenis; magnificus, ut cum virtutibus crucifigat carnem suam cum vitiis et concupiscentiis; mirificus, ut ponat animam suam pro fratribus suis. In primo proximi supplet necessitatem, in secundo suae animae procreat utilitatem, in tertio perfectam habet charitatem. De primo: »Frange esurienti panem tuum [63 1Kb] ,« etc. De secundo: »Scindite corda vestra, et non vestimenta vestra [64 1Kb] .« De tertio: »Majorem charitatem nemo habet ut animam suam ponat quis pro amicis suis [65 1Kb] .« Primus thesaurizat sibi thesauros in coelis, secundus meretur novitatem incorruptionis, tertius cum Christo gloriam immortalitatis. In eo ergo quod magnificatus est sponsus, est aliquatenus desiderabilis, in quem [Col. 0605C] desiderant angeli prospicere, et quem, si modo velimus virtutibus proficere, non cessabimus in regno omnes laudare et benedicere.


Guttur illius suavissimum.

[CARD.] Quia verba vitae aeternae habet, et totus est desiderabilis, quia ipse est in quem desiderant angeli conspicere: tandem sermonem suum Virgo concludit et dicit:


Talis est dilectus meus, et iste est amicus meus, filiae Jerusalem.

[THO.] Quanto devotius Ecclesia sive anima quaeque diligit Deum, tanto familiarius eum habet amicum. Nam qui adhuc prae infirmitate mentis sive conscientia peccati timore servili Dei mandata custodit, [Col. 0605D] necdum ad apostolicam illam perfectionem attingere potuit, qua audire mereatur: »Vos autem dixi amicos, quia omnia quaecunque audivi a Patre meo, nota feci vobis [66 1Kb] .« Descriptione dilecti praemissa ex iis quae in descriptione posita sunt, dignum dilectione ostendens, tria vocabula plena mysterio subjungit, scilicet dilectus, amicus, filiae Jerusalem. In primo ostenditur dignus ut ab eo ametur; in secundo gratulatur, quia ab eo amatur; in tertio devotas animas invitat ut ipsum ament, ut sic ab eo amentur. Dilectus enim dicitur quasi digne electus, amicus quasi animi custos, filiae [Col. 0606A] Jerusalem quasi filiae visionis pacis. Est itaque dilectus, id est digne electus a Deo ut mitteretur in mundum; ab angelis, ut exhiberent ei obsequium; ab hominibus, ut portarent ejus suave jugum; in mundum, ut manifestaret ejus potentiam, justitiam, clementiam. Potentiam in miraculis, justitiam in meritis, clementiam in afflictis. Potentiam in miraculis, ut incredulos revocaret; justitiam in meritis, ut peccatores terreret et justos accenderet; clementiam in afflictis, ut pusillanimes confortaret. De potentia miraculorum: »Si verbis, ait, meis non creditis, saltem operibus credite [67 1Kb] .« De justitia tribulationum: »Ibunt hi, ait, in supplicium aeternum, isti autem in vitam aeternam [68 1Kb] .« De clementia in afflictis: »Videns, ait, vidi afflictionem populi mei, qui [Col. 0606B] est in Aegypto, et gemitum eorum audivi, et descendi liberare eum [69 1Kb] .« Sic dilectus missus in mundum Patrem manifestavit: »Pater, inquit, manifestavi nomen tuum hominibus, quos dedisti mihi [70 1Kb] .« Ecce dilectus, id est digne electus a Deo. Est et dilectus, id est digne electus ab angelis, cui praestarent obsequium; ut angelicam ruinam repararet. Unde propheta: »Ipse restaurabit ruinas Jerusalem [71 1Kb] .« Praebuerunt ei obsequium in nativitate pastoribus nuntiantibus. »Facta est enim cum angelo multitudo militiae coelestis, laudantium Deum et dicentium: Gloria in excelsis Deo [72 1Kb] !« Obsequium et pueritiae, in somnis Joseph apparendo; obsequium in tentatione, de pinnaculo templi asportando; obsequium in passione, quando praesens affuit angelus confortans [Col. 0606C] eum; obsequium in resurrectione, quando apparuerunt duo angeli in vestibus albis; obsequium in ascensione, quando duo viri astiterunt in vestibus albis dicentes: »Viri Galilaei, quid admiramini, aspicientes in coelum [73 1Kb] ?« Est enim dilectus, id est digne electus ab hominibus, cujus portarent suave jugum, ut primi parentis inobedientiae jugum levigaret. Unde: »Jugum enim oris ejus, et sceptrum exactoris ejus superasti [74 1Kb] .« Ejus triplex jugum portat justus, scilicet jugum disciplinae, jugum verecundiae, jugum patientiae. Disciplinae regularis, verecundiae in contumeliis, patientiae in flagellis. Primum facit mitem, secundum humilem, tertium parat requiem. Unde ait: »Tollite jugum meum super vos, et discite a me quia mitis sum et humilis [Col. 0606D] corde, et invenietis requiem animabus vestris [75 1Kb] .« Ecce quomodo dilectus, id est digne electus, ut diligamus. Est et amicus animi custos. In tribus enim cognoscit nos sicut amicus, sicut ait David: »Dominus custodit te ab omni malo, custodiat animam tuam Dominus. Dominus custodiat introitum tuum et exitum tuum [76 1Kb] .« Ecce tertio dicitur custodit. Prius enim custodit ab omni malo, ne suggestione seducaris, et alieno exemplo corrumparis; secundo custodit animam tuam ne vitio voluptatis inficiatur et ne nimis terreatur; tertio custodit introitum [Col. 0607A] tuum, ne incipiens pati pro Christo flagellis cedas: et exitum tuum, ut per mortem illatam sic exeas de mundo, ut de ipsa morte gaudeas. Sic itaque est amicus, id est animi custos, ut te et in parvis et in magnis virtutibus custodiat.

Est enim virtus parva, est minor, est minima. Parva est suggestione non seduci, minor est alieno exemplo non corrumpi, minima est vitio voluntatis non infici. Est quoque virtus magna, est major, est maxima. Est magna minis non pavere, est major flagellis non cedere, est maxima non solum mortem illatam viriliter sustinere, sed etiam de ea gaudere. Sed quibus talis sit, ostendit cum subjungit: Filiae Jerusalem, id est filiae visionis pacis. Tres sunt filiae Jerusalem. Prima est anima justa quae delectatur in Dei dilectione, secunda est Ecclesia militans quae [Col. 0607B] adhuc est in peregrinatione, tertia est anima beata quae jam fruitur requie. Prima videt pacem in puritate conscientiae, secunda cum caret persecutione, tertia quia est immunis ab omni calamitate. Prima habet pacem cum vitiis; secunda a tyrannis, schismaticis et haereticis, tertia a corruptione vetustatis. Prima figuratur in leproso, qui a Deo mundatur [77 1Kb] ; secunda in navicula laborante in mari, cui a Salvatore subvenitur [78 1Kb] ; tertia in transfiguratione facta in monte Thabor in qua discipulis assistentibus gloria Dei manifestatur [79 1Kb] . Primam pacem videt filia Jerusalem intra se, secundam circa se, tertiam supra se. Ibi enim erit corpori requies a labore, animae pax a tentatione, utrique securitas a diaboli potestate. Requies a labore, jam enim dicit Spiritus: [Col. 0607C] »Ut requiescant a laboribus suis [80 1Kb] .« Animae pax a tentatione, ut »In pace in idipsum dormiam et requiescam [81 1Kb] .« Utrique securitas a diaboli potestate, quia: »Nihil proficiet inimicus in eo et filius iniquitatis non apponet nocere ei [82 1Kb] .« De his dixit philosophus [82* 1Kb] :

Huc omnes . . . . venite, capti,
Quos fallax ligat improbis catenis
Terrenas habitans libido mentes.
Hic erit vobis requies laborum,
Hic portus placida manens quiete,
Hic patens unum miseris asylum.

Dilectus, id est digne electus est a Patre, qui tanquam magni consilii angelus in carcerem mundi hujus gratia consolationis ad vos descenderet Amicus, scilicet animi custos, qui nube carnis [Col. 0607D] indutus refrigerium contra tentationum aestus procuraret. Qui verbo et exemplo informaret, et miraculis ad praemia invitaret. Talem vidit Joannes in Apocalypsi dicens: »Vidi angelum fortem descendentem de coelo, amictum nube, et iris in capite ejus [83 1Kb] .« O vere prudens villicus, verus amicus, fidelis medicus! Primum, quia praevenit hostis malitiam, secundum quia providet ovibus suis angelicam custodiam, tertium quia seipsum praebet in hoc exsilio salutarem hostiam, in regno gratiam et [Col. 0608A] gloriam. Hostis enim noster est angelus mortis, custos angelus meliorator suae sortis. Primus est diabolus, secundus bonus a Deo creatus spiritus, tertius Dei Filius. Primus non tam descendit quam praecipitatus est de coelo ad suam confusionem, secundus descendit ad hominis consolationem, tertius descendit ad humani generis redemptionem. Primus enim est praecipitatus, secundus a Deo legatus, tertius a Deo praedestinatus. De primo: »Quomodo cecidisti de coelo, Lucifer, qui mane oriebaris [84 1Kb] ,« etc. Pro secundo: »Vidit Jacob scalam et angelos ascendentes et descendentes [85 1Kb] .«---»Omnes enim sunt administratorii spiritus ad ministerium missi [86 1Kb] .« De tertio: »Vidi angelum descendentem de coelo habentem potestatem magnam et tota terra illuminata est a gloria ejus [87 1Kb] .« Iste a Deo praedestinatus. [Col. 0608B] Unde Paulus: »Qui praedestinatus est Filius Dei in virtute [88 1Kb] .«

126 Ad quid vero iste amicus descenderit, ipse ait: »Descendi in hortum nucum ut viderem poma convallium et inspicerem si floruissent vineae et germinassent mala punica [89 1Kb] .« Nuces sunt in horto Ecclesiae, qui militant sub passionum gravitate; poma convallium, qui se cohibent in humilitate; vineae, ferventes in charitate; mala punica, conjuncti unanimitate. Primi amici, scilicet Christum sequuntur viriliter, secundi fructificant abundanter, tertii diligunt ardenter, quarti simul vivunt concorditer. De primis: »Sancti ludibria et verbera experti, insuper et vincula et carceres [90 1Kb] ;« de secundis: »Humiliamini sub potenti manu Dei, ut [Col. 0608C] vos exaltet in die visitationis [91 1Kb] .« Qui et respondet: »Neque ambulavi in magnis neque in mirabilibus super me [92 1Kb] .«---»Qui enim inclinaverit oculos suos, salvabitur; et qui humiliatus fuerit, erit in gloria [93 1Kb] .« Tertii dicunt: »Nonne cor nostrum ardens erat in nobis« de Jesu, »dum loqueretur nobis in via [94 1Kb] ?« Item: »Lampades ejus, lampades ignis atque flammarum [95 1Kb] .« Quartos custodit »qui habitare facit unius moris in domo [96 1Kb] .« Hi sunt »solliciti servare unitatem spiritus in vinculo pacis [97 1Kb] .« Sic dicitur: »Multitudinis credentium erat cor unum et anima una [98 1Kb] .« Has quatuor proprietates leguntur animalia Ezechielis habuisse. Fortia erant, quia »ubi erat impetus, illuc gradiebantur, nec revertebantur cum ambularent [99 1Kb] .« Humilia erant. [Col. 0608D] »Cum enim fieret vox super firmamentum quod erat super caput eorum, stabant et submittebant alas suas [100 1Kb] .« Charitate ardebant, quia »aspectus eorum quasi carbonum ignis ardentium, et quasi aspectus lampadarum [1 1Kb] .« Item: »Et scintillae quasi aspectus aeris candentis [2 1Kb] .« Unanimiter ibant, quia »cum ambularent animalia, quasi sonus castrorum, ut sonus multitudinis [3 1Kb] .« Sed et in angelo nobis proposito, scilicet amico nostro, haec quatuor invenio. Et cum haec in aliquo video, possum dicere: [Col. 0609A] Talis est dilectus meus. »Vidi, ait, angelum fortem [4 1Kb] ,« propter patientiam, quia »factus est Patri obediens usque ad mortem [5 1Kb] . Sequitur: »Amictum nube [6 1Kb] ,« propter humilitatem, quia »exinanivit semetipsum factus obediens usque ad mortem [7 1Kb] .« »Iris in capite [8 1Kb] ,« propter unanimitatem qua in Christo omnes unum sumus [9 1Kb] . Quia exhibet Pater Ecclesiam sanctam non habentem maculam neque rugam [10 1Kb] . Ipse enim est panis vivus ex multis granis, quae sunt fideles in Ecclesia. Iris est in capite ejus; qui multos habet colores, propter varias sanctorum coronas. »Et facies ejus sicut sol [11_12 1Kb] ,« propter charitatem apparentem exterius. »Pedes ejus sicut columnae ignis [13 1Kb] ,« propter charitatem latentem interius. Fortis ergo dicitur, propter patientiam. [Col. 0609B] Inde dicitur: »Dominus fortis, Pater futuri saeculi [14 1Kb] .« Fuit enim fortis in patibulo, fortis in inferno, fortis in resurgendo. In patibulo, ubi mortem non formidavit; in inferno, ubi Satanam ligavit; in resurgendo, ubi penitus mortem conculcavit. Inde in Job: »Si fortitudo quaeritur, robustissimus est [15 1Kb] .« In primo fuit »Issachar asinus fortis, accubans inter terminos [16 1Kb] .«---»Vere enim languores nostros ipse tulit, et dolores nostros ipse portavit [17 1Kb] .« In secundo fuit »Dominus fortis et potens, Dominus potens in praelio [18 1Kb] .« In tertio fuit ille Samson fortis qui, occiso leone, invenit ore ejus examen apum [19 1Kb] .«---»Vade ergo et tu fac similiter [20 1Kb] .« Juxta primum sis fortis, carnem mortificando; juxta secundum, diabolo resistendo; juxta [Col. 0609C] tertium, a morte aeterna per amorem Spiritus resurgendo. Audi de primo, quid dicatur de forti muliere? »Accinxit fortitudine lumbos suos, et roboravit brachium suum [21 1Kb] ;« de secundo: »Adversarius noster diabolus tanquam leo rugiens circuit quaerens quem devoret, cui resistite fortes in [Col. 0610A] fide [22 1Kb] ;« de tertio: »Mulierem fortem quis inveniet? procul et de ultimis finibus pretium ejus [23 1Kb] ;« item: »Fortitudo et decor indumentum ejus et ridebit in die novissimo [24 1Kb] .« Sequitur: »Amictum nube [25 1Kb] .« O beata nubes, quae errantes dirigit, operantibus gratiam porrigit, peccantes corrigit, suspirantes ad coelum erigit. Dirigit voluntate, ut sustineant poenitentes dura et aspera; porrigit gratiam, ut offerant virtutum munera; corrigit, ne eleventur per prospera; erigit auferens terrenae molis pondera. Primum fugavit nubes, quae filiis Israel ducatum praebuit; secundum nubes in qua in transfiguratione Spiritus sanctus apparuit; tertium nubes quae designans apostolos terram compulit. Quartum nubes quae, Domino ascendente, praeclara [Col. 0610B] obsequium praebuit. De prima: »Fuit illis in velamento diei, et in luce stellarum nocte [26 1Kb] ;« secunda nubes gratiam porrigit, inde: »Vidimus eum plenum gratiae et veritatis. Et de plenitudine ejus omnes accepimus gratiam pro gratia [27 1Kb] .« In hac apparuit Spiritus sanctus in transfiguratione. De tertia: »Qui sunt isti qui ut nubes volant et quasi columbae ad fenestras suas [28 1Kb] ?« De quarta: »Et nubes clara suscepit eum ab oculis eorum [29 1Kb] .« Cum has nubes in aliquo video, agnosco in eos imaginem Christi, scilicet dilecti mei, et exclamo:

Talis est dilectus meus, et ipse est amicus meus, filiae Hierusalem.



Talis est dilectus meus.

[CARD] Qualem scilicet descripsi, et ipse est amicus [Col. 0610C] meus, qui secreta mihi aperuit, et mea novit. Igitur soluta quaestione de qualitate et decore dilecti, filiae Jerusalem desiderantes scire ubi sit dilectus ejus et ubi possit inveniri, quia ipsa dixerat superius: Adjuro vos, si inveneritis dilectum, consequenter annectunt interrogando.



LIBER NONUS
[Col. 0609]

[Col. 0609D] Quo abiit dilectus tuus, o pulcherrima mulierum! quo declinavit dilectus tuus? et quaeremus eum tecum.

[THO.] Audientes filiae Jerusalem formam dilecti quam obnixe petebant, adjiciunt quo abierit ipse requirere, quia et hoc in unitate sanctae Ecclesiae disci oportet, in qualium corde potissimum et in quo genere conversationis Dominus soleat inveniri. Pulcherrima. etiam mulierum Ecclesia dicitur, quia cum multa sit ejus pulchritudo per orbem in ecclesiis particularibus quasi mulieribus spirituali flore fecundatis, multo pulchrior ex his omnibus adunata [Col. 0610D] quasi ex membris suis creditur. Sed saepe gratia Dei animae subtrahitur. Sed si causa quaeritur hoc unde sit, ignoratur: quo abierit vel declinaverit, id est sive ad commodum vel incommodum contingat. Hic requiritur ut altera cognitio aliqua ratione fiat quod sequitur: et quaeremus eum tecum. Quinque modis abit dilectus, primo subtrahendo custodiam, quando exponit hominem in tribulatione; secundo quando subtrahit gratiam, quae abesse potest sine periculo animae ut est scientia, genera linguarum, interpretationes sermonum, spiritus prophetiae; tertio quando subtrahit gratiam virtutis; quarto [Col. 0611A] subtrahendo dulcedinem devotionis; quinto ascendens in coelum per absentationem praesentiae corporalis. De primo ait Christus in passione: »Deus meus, Deus meus, utquid dereliquisti me [30 1Kb] ?« De secundo Elisaeus quando venit ad eum mulier Sunamitis: »Anima ejus, ait, in amaritudine est, et Dominus celavit a me [31 1Kb] ;« de tertio: Recessit spiritus Domini a Samsone, septem crinibus abrasis [32 1Kb] ; de quarto ait David: »Redde mihi laetitiam salutaris tui [33 1Kb] ;« de quinto ait Christus: »Nisi ego abiero, Paracletus non veniet [34 1Kb] .« Primus recessus facit relicto anxietatem, secundus homini suam ostendit infirmitatem, in tertio suam amittit fortitudinem, in quarto multam amittit suavitatem, de quinto sancti Spiritus exspectat consolationem. De [Col. 0611B] his quinque ait Job: »Quis mihi tribuat, ut sim juxta menses pristinos, secundum dies in quibus Deus custodiebat me [35 1Kb] ?« ecce de primo: »Quando lucebat lucerna ejus super caput meum et ad lumen ejus ambulabam in tenebris [36 1Kb] ?« ecce secundum: »Secundum dies adolescentiae meae, in quibus Deus secreto erat in tabernaculo meo, et in circuitu meo pueri mei [37 1Kb] ?« Deus enim est in tabernaculo cordis, quando virtutes interius habentur. In circuitu vero sunt pueri, quando exterius effectui mancipantur. Ecce tertium: »Quando lavabam pedes meos butyro [38 1Kb] ?« id est affectus meos pinguedine devotionis. Ecce quartum: »Et petra fundebat mihi rivos olei [39 1Kb] ?«---»Petra autem erat Christus [40 1Kb] ,« [Col. 0611C] maxime in resurrectione solidatus; qui fudit rivos olei. id est dona Spiritus sancti dedit hominibus. Primo se subtrahit dilectus, ut homo in tribulationibus positus et probatus amplius mereatur; secundo, ut humilior habeatur; tertio, ut fortior resurgat; quarto, ut dulcedinem praegustatam homo avidius quaerat; quinto, ut aeternae beatitudinis spem credentibus tribuat. Ejus triplicem legimus inclinationem: inclinavit de coelo descendendo, inclinavit scribendo, inclinavit moriendo. De primo: »Inclinavit coelos et descendit [41 1Kb] ,« de secundo: »Iterum Jesus inclinans se digito scribebat in terram [42 1Kb] ;« de tertio: »Inclinato capite, emisit spiritum [43 1Kb] .« In primo mutavit clatos ad humilitatem, in secundo crudeles erudivit ad compassionem, in tertio inobedientes docuit perseverare [Col. 0611D] in obedientia, usque ad mortem. Christus enim in primo »exinanivit semetipsum formam servi accipiens [44 1Kb] ;« de secundo clamat: »Beati misericordes, quoniam ipsi misericordiam consequentur [45 1Kb] ?« in tertio »Factus est Patri obediens usque ad mortem [46 1Kb] .« Similiter et nos, fratres, debemus oculos inclinare, ne supercilia nostra sapiant superbiam, ad secundum aures inclinare, ad percipiendam de passione Christi doctrinam, ad tertium cor inclinare, ut praeparetur etiam ad exhibendam [Col. 0612A] minori obedientiam. De primo legitur in Job: »Qui inclinaverit oculos suos, salvabitur, et qui humiliatus fuerit, erit in gloria [47 1Kb] ;« de secundo ait David: »Inclinabo in parabolam aurem meam: aperiam in psalterio propositionem meam [48 1Kb] ;« de tertio idem dixit: »Inclinavi cor meum ad faciendum justificationes tuas in aeternum propter retributionem [49 1Kb] .« Legimus quoque triplex reclinatoriam dilecti: reclinatus est enim in thalamo, reclinatus in praesepio, reclinatus in domicilio: in thalamo Virginis, in praesepio asini et bovis, in domicilio cordis. De primo dicitur quod in ferculo suo fecit sibi Salomon reclinatorium aureum [50 1Kb] . De secundo quod »Maria et Joseph reclinaverunt eum in praesepio, quia non erat eis locus in diversorio [51 1Kb] ;« de tertio [Col. 0612B] per contrarium dicitur: »Vulpes foveas habent et volucres coeli nidos, Filius autem hominis non habet ubi caput suum reclinet [52 1Kb] .« Haec enim ad litteram de cruce Domini legunt quidam, moraliter autem de corde hominis: in primo requievit divinitas, in secundo humana infirmitas, in tertio Dei benignitas. In primo: »Minoratus est paulo minus ab angelis [53 1Kb] ;« in secundo figuratus est ipse futurus cibus fidelibus jumentis; in tertio: »Lucerna animae sedentis in tenebris et in umbra mortis [54 1Kb] . Moraliter, haec tria inclinatoria habet dilectus in nobis. In loco enim thalami virginalis ipsum concipimus cum incipimus habere conscientiae puritatem, cum bene laborantes in operibus virtutis ipsum suscipimus, asini retinentes simplicitatem, [Col. 0612C] scilicet ut in operibus nostris nec admittamus voluptatem, nec vanitatem, nec malignitatem. In corde ipsum mittimus, si ei exhibeamus frequentem devotionis jucunditatem. Ecce dilecti inclinatio, post haec de qua incipimus fit declinatio. Verumtamen plus est declinare quam abire. Abire enim est aliquo ire et ab aliquo discedere. Declinare vero est post recessum in aliquo loco ubi difficile inveniatur quasi se abscondere. Sed notandum, quod dilectus ab aliquo non recedit vel declinat inferendo ei malum, vel auferendo bonum, sed gratiam suam ei non conferendo, vel collatam non consentiendo.

Iste qui sic declinat quaerendus est cum sponsa: sunt autem quidam qui scienter non quaerunt ubi [Col. 0612D] est, sunt et qui nescienter quaerunt ubi est, sunt et qui scienter quaerunt ubi est. Primi sunt homines perversi, secundi in religione sua singularitate decepti, tertii sunt religiosi discreti. Primi »cum cognovissent Deum, non sicut Deum glorificaverunt, aut gratias egerunt, sed evanuerunt in cogitationibus suis [55 1Kb] .« Secundi »ignorantes justitiam Dei et suam volentes constituere, justitiae Dei non sunt subjecti [56 1Kb] .« Tertii clamant cum sponsa: »Indica mihi quem diligit anima mea, ubi pascas, ubi cubes in meridie [57 1Kb] .« Primi merentur supplicium, [Col. 0613A] secundorum simplicitas merebitur aliquando habere consilium, tertii metentur in patria praemium, scilicet dilectum quem cum sponsa omni devotione quaerunt.

[CAR.] Quo abiit dilectus tuus, o pulcherrima mulierum! quo declinavit dilectus 127 tuus? et quaeremus eum tecum. Duas itaque proponunt quaestiones, sed ad priorem scilicet quo abiit dilectus tuus, non respondet pulcherrima mulierum. Quo enim abierit Christus egrediens de sepulcro? ubi quieverit per illos continuos quadraginta dies, in quibus per vices discipulis suis apparuit ipse scit, sed Scriptura non novit. Ad secundam vero quaestionem, quae est: Quo declinavit dilectus tuus, ipsa respondet sic:



CAP. VI.---Dilectus meus descendit in hortum suum ad areolam aromatis, ut pascatur in hortis et lilia colligat.
[Col. 0613B]

[THO.] Hortus iste est Ecclesia, est et fidelis anima, et benedixit suum: quem ipse fecit, ipse excoluit, ipse virtutum pigmentis consevit, fonte gratiae suae ne deficeret rigavit: muro custodiae suae ne ab extraneis profanaretur conclusit. In hoc seminavit granum sinapis, id est verbum Dei parvum humilitate; sed fervens charitate, quod postea crescens ramos virtutum extendit in altum ita ut volucres coeli, id est angeli in eis requiescerent, scilicet hominum profectibus delectando. In hoc horto passus est, comprehensus, crucifixus, sepultus, a morte resurrexit: hortulanus a Maria Magdalena putari voluit [Col. 0613C] [58 1Kb] . In hoc quoque virtutem patientiae, contemptum mortis, spem beatae quietis, desiderium beatae immortalitatis plantavit. Et bene dicitur descendit, non intravit. Hortus enim iste in valle lacrymarum est, locus vero ejus excelsus, unde: »Excelsus Dominus et humilia respicit et alta a longe cognoscit [59 1Kb] .« In hunc itaque descendit ut nos ascendere faceret, inde est in Exodo quod Moses ascendit in montem [60 1Kb] ; Dominus vero descendit ut nos ascendere faceret. Ad areolam, inquit, aromatis. Areola aromatis est mens fidelium quae disciplina rectae fidei est edocta, fossorio solertiae reversa, supervacuis herbis vitiorum purgata. Subdit quoque quid ibi facturus veniat, scilicet ut pascatur in hortis et [Col. 0613D] lilia colligat. In hortis pascitur, quia piis sanctorum laboribus delectatur et fructibus spiritalibus; colligit lilia cum justos ad perfectum candorem meritorum ex hac vita educit et ad alios transvehit. Tres sunt descensus dilecti: primus de coelo, secundus de crucis patibulo, tertius de regni solio. Primus fuit in Virginis uterum, secundus in sepulcrum, de sepulcro in infernum, tertius super montem Oliveti. Unde ascendet quando veniet ad judicium. Hortus in quo descendit, generalis est Ecclesia. In hac sunt tres areolae aromatum, ad quas descendit: primam [Col. 0614A] scimus Virginis, secundam sepulcri, tertiam, partem illam aeris, in qua omnes ei isti occurrent ad judicium. Aromata primae, sunt spiritualia; secundae, materialia; tertiae, incorruptibilia. Prima enim sunt gratiae plenitudo; secunda, corporis Christi unctio; tertia, corporum et animarum glorificatio. De primis dicitur: »Odor unguentorum tuorum super omnia aromata [61 1Kb] ,« quia beata Virgo gratia fuit plena [62 1Kb] ; de secundis dicitur quod sanctae mulieres emerunt aromata, ut venientes ungerent Jesum [63 1Kb] ; de tertiis: »Assimilare, dilecte mi, capreae hinnuloque cervorum super montes aromatum [64 1Kb] .« Ad primam descendit, ut spargeret semina; ad secundam, ut sumeret pascua; ad tertiam descendit, ut colligat lilia: semina praedicationis, pascua liberandae [Col. 0614B] captivitatis, lilia glorificatae carnis. De primo: »Exiit qui seminat seminare semen suum [65 1Kb] ;« de secundo: »Ero mors tua, o mors, morsus tuus ero, inferne [66 1Kb] ;« et: »Ego cibum habeo manducare, quem vos nescitis [67 1Kb] ,« et: »Desiderio desideravi manducare hoc pascha [68 1Kb] ;« de tertio: »Germinabit sicut lilium [69 1Kb] .« Moraliter quoque anima justi est areola aromatum, id est virtutum. In ea semina sparguntur, ipse pascitur, lilia colliguntur.

Tria sunt semina quae in ea spargit dilectus: primum est verbum doctrinae, id est praedicationis; secundum est in tribulatione abjectio corporis; tertium est humilis initium charitatis. De primo: »Semen est verbum Dei [70 1Kb] ;« de secundo: »Qui seminant in lacrymis, in exsultatione metent [71 1Kb] ;« de [Col. 0614C] tertio: »Simile est regnum coelorum grano sinapis [72 1Kb] .« Hoc granum parvum est dum seminatur, sed excrescit ut sit majus omnibus oleribus; sic charitas in humilitate fundata provehitur super omnia virtutum germina: ex primo nascitur cognitio divinae voluntatis, ex secundo surget gloria incorruptionis, ex tertio perpetuus amor in hominibus et angelis. De primo: »Disseminabatur verbum Dei per universam regionem [73 1Kb] ;« de secundo Paulus: »Stulte, tu quod seminas non vivificatur, nisi prius moriatur [74 1Kb] ;« tertium est semen quod cecidit in terram bonam et fecit fructum centuplum [75 1Kb] .« Hoc semen triplex figurat Dominus in tribus parabolis. Primum est illud semen quod cecidit nunc in terram bonam [Col. 0614D] et fecit fructum centuplum; nunc in terram malam, quia sunt qui in verbo Dei proficiunt, et sunt qui in eo deficiunt. Secundum est de quo idem ait: »Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert [76 1Kb] .« Quidam enim sunt granum frumenti cadens in terram, dum se mortificant, sed non moriuntur, dum inde commodum temporale vel laudes humanas exspectant. Tertium est illud quod seminavit homo in agro suo et inimicus superseminavit zizania [77 1Kb] . Sunt enim in quibus Dominus seminat [Col. 0615A] bonum initium charitatis, sed diabolus ad hoc deducit, ut hoc retorqueant ad usum vanitatis. Ecce quid seminat dilectus in hac areola. In eadem pascitur tribus pascuis. Primo enim pascitur operibus misericordiae, secundo munda virginitate, tertio suavi devotione. De primo dicit: »Esurivi et dedistis mihi manducare [78 1Kb] ;« de secundo: »Qui pascitur inter lilia donec aspiret dies et inclinentur umbrae [79 1Kb] ;« de tertio in Apocalypsi: »Si quis aperuerit mihi, intrabo ad illum et coenabo cum illo et ipse mecum [80 1Kb] .« Haec tria figurata sunt in tribus conviviis quae celebravit Dominus post resurrectionem suam cum discipulis suis. Comedit enim cum euntibus in Emmaus, qui coegerunt eum ad hospitalitatem [81 1Kb] , quod pertinet ad opera misericordiae. Comedit enim cum [Col. 0615B] piscantibus super littus partem piscis assi et favum mellis [82 1Kb] , quod spectat ad munditiam virginitatis. In pisce enim asso designatur contra libidinem carnis maceratio. In melle quod non provenit ex coitu, sed ex mundis floribus virginitatis munda refectio. Coenavit enim cum discipulis ascensurus in coelum, praecipiens eis, ab Hierosolymis ne discederent [83 1Kb] . In Hierosolymis enim quod dicitur visio pacis, permanent devoti dum contemplantur pacem, et haec devotio Christi est refectio. In hac quoque areola lilia colligit, dum pulchros virtutibus ad se quadam familiaritate spirituali attrahit. Tria sunt lilia: primum est innocentiae, secundum virginitatis, tertium perfectionis. De primo: »Sicut lilium inter spinas, sic amica mea inter filias [84 1Kb] .« Sicut [Col. 0615C] lilium enim est inter spinas, sic innocens qui est pacificus, »cum iis qui oderunt pacem [85 1Kb] ;« de secundo: »Qui pascis inter lilia septus choris virginum;« de tertio: »Ero quasi ros, et Israel germinabit quasi lilium [86 1Kb] .« Quod autem hoc lilium perfectionem significat, sequens docet littera: »Et erumpet radix ejus ut Libani, ibunt rami ejus [87 1Kb] ,« id est virtutes, crescendo usque ad perfectionem gloriae suscipiendum. Unde sequitur: »Et erit quasi oliva gloria ejus [88 1Kb] .« Audi primum: »Quis ascendet in montem Domini, aut quis stabit in loco sancto ejus? Innocens,« ait, »manibus et mundo corde [89 1Kb] .« Ecce istud colligit, colligit et secundum. Ait enim: »Hi sequuntur Agnum quocunque ierit, et sine macuta [Col. 0615D] sunt apud Deum [90 1Kb] .« Audi quomodo et tertium colligit: »Si vis, ait, perfectus esse, vade et vende omnia quae habes et da pauperibus, et veni et sequere me [91 1Kb] .« Istud lilium quadruplex est: est enim quadruplex perfectio, est enim perfectio praelatorum, est perfectio contemplativorum, est perfectio clericorum, est et perfectio timentium. Isti quatuor habent quatuor signa: signum praelatorum est animam suam pro ovibus suis ponere [92 1Kb] ; contemplativorum, Christum sequi et omnia relinquere; clericorum est [Col. 0616A] continentia; timentium, mortem habere in desiderio, et vitam in patientia. Primis dicitur: »Bonus pastor animam suam ponit pro ovibus suis [93 1Kb] ;« secundis dicitur: »Quae sursum sunt sapite, non quae super terram [94 1Kb] .« Sed et ipsi dicunt: »Nostra autem conversatio in coelis est [95 1Kb] ;« tertiis dicitur: »Non in comessationibus et ebrietatibus, non in cubilibus et impudicitiis [96 1Kb] .« Quarti dicunt: »Cupio dissolvi et esse cum Christo [97 1Kb] .« In hunc hortum descendit, ut nobiscum maneat Christus. Unde ipsum desiderantes dicunt: »O Emmanuel, dux et legifer noster, exspectatio gentium, et Salvator earum, veni et salva hominem quem de limo formasti [98 1Kb] .« Benedictus Deus qui ut consolationem inveniamus in hoc exsilio, tot mittit nobis consolatores, de coelo. Missus [Col. 0616B] est enim ad Danielem Michael [99 1Kb] , ad Tobiam Raphael [100 1Kb] , ad Mariam Gabriel [1 1Kb] , ad totum genus humanum Emmanuel.

Primus fuit Danieli quasi primipilus; per secundum, Tobiae reddita est lux; tertius, Mariae factus est nuntius; quartus nobis factus est dux. Primus dicitur mysteriorum signifer, secundus Tobiae lucifer, tertius Mariae salutifer, quartus Christianis legifer. Michaei primipilus pugnantium, Raphael medicus aegrotantium, Gabriel manifestatio exspectantium, Emmanuel exspectatio gentium. Michael ad paradisum est dux animarum, Raphael medicus infirmarum, Gabriel firmitas robustarum, Emmanuel salvator earum. Primus, ut laetificet animam quam diabolus deformavit; secundus, ut sanet quam diabolus [Col. 0616C] sibi informavit; tertius, ut roboret, quam diabolus infirmavit; quartus, ut salvet hominem quem de limo formavit. Sed et si moraliter attendamus, isti sunt gradus quibus ipsa anima provehitur, quod ex interpretationibus nominum patet. Michael enim dicitur quis ut Deus, Raphael medicina Dei, Gabriel fortitudo Dei, Emmanuel nobiscum Deus. Primo enim peccator se erigit in divinae magnificentiae admirationem; secundo currit ad sanitatem per poenitentiae satisfactionem; tertio accipit in bene operando firmitatem; quarto ascendit ad Christi societatem, qui hic dicitur Emmanuel, id est nobiscum Deus. De primo: »Accedit homo ad cor altum, et exaltabitur Deus [2 1Kb] ,« ut dicat cum Apostolo: »O [Col. 0616D] homo, tu quis es qui respondeas Deo [3 1Kb] ?« Et Job: »Si voluerit contendere cum eo, non poterit respondere unum pro mille,« quia »sapiens est corde et fortis robore. Quis restitit ei et pacem habuit [4 1Kb] ?« Hac igitur visa magnitudine, juxta secundum clamat: »Sana me, Domine, et sanabor [5 1Kb] ;« et: »Sana animam meam, quia peccavi tibi [6 1Kb] .« Iste enim angelus sanat a vitiis, et hic est leprosus quem Christus sanavit [7 1Kb] . Sanat manus a cessatione boni operis et hic est cui restituit Christus manum aridam in synagoga [Col. 0617A] [8 1Kb] . Sanat aures, ne obturentur in audiendis verbis divinis: et Dominus surdo auditum reddidit [9 1Kb] . Sanat os, ut aperiatur colloquiis divinis: et Dominus mutum sanavit [10 1Kb] . Sanat oculos cordis ad officium contemplationis, unde et Dominus sanavit oculos caeci nati [11 1Kb] . Hos enim oculos impediunt tria ne videant coelum, scilicet vanitas: haec est caligo oculorum. Job unde ait: »Caligaverunt oculi mei [12 1Kb] .« Sed ceciderat caligo cum dixit: »Auditu auris audivi te, nunc autem oculus meus videt te [13 1Kb] .« Sollicitudo mundana, et hae sunt membranae quae ceciderant ab oculis Tobiae [14 1Kb] . Tribulationis pressura, hae sunt tanquam squammae quae ceciderunt ab oculis Pauli [15 1Kb] . Iste talis quasi Tobias sanatus jam coelestia recipit, et ei Gabriel angelus, id est [Col. 0617B] fortitudo Dei, occurrit. Fit itaque fortis non ea fortitudine de qua dicitur: »Non in fortitudine sua roborabitur vir [16 1Kb] ;« sed ea de qua dicitur: »Fortitudinem meam ad te custodiam [17 1Kb] .«

Triplici fortitudine fortes esse debemus, scilicet in laborando, in sustinendo, in reluctando: in laborando, cum fiunt opera poenitentiae; 128 in sustinendo, inflicta turbatione; in reluctando, imminente tentatione. In figura primi: »Mulierem fortem quis inveniet? Operata est consilio manuum suarum [18 1Kb] .« Secundam se non plene habere plangit Job cum dicit: »Neque fortitudo mea fortitudo lapidum, nec caro mea aenea est [19 1Kb] .« Tertiam Dominus suis praedicabat dicens: Estote [Col. 0617C] fortes in bello. Isti sunt tres fortes qui attulerunt David de fonte qui est in porta Bethlehem. Haec fortitudo facit ut veniat Emmanuel, id est ut sit cum eo Deus. Tribus modis est nobiscum Deus: temporaliter, spiritualiter, aeternaliter. Temporaraliter per incarnationem, spiritualiter per gratiae infusionem, aeternaliter per glorificationem. Primum ut pro nobis pugnaret, secundum ut nos ornaret, tertium ut glorificaret. Pugnaret ut nobis restitueret haereditatem patriae, ornaret stola innocentiae, glorificaret corona gloriae. In figura primi pugnavit David cum Golia [20_21 1Kb] ; in figura secundi, vestivit bonus pater filium prodigum stola prima [22 1Kb] ; in figura tertii, pendebat super mensam tabernaculi aurea et aureola [23 1Kb] . Primum itaque nobiscum est [Col. 0617D] per incarnationem, ut pugnet pro nobis, ne forte dicat inimicus: »Praevalui adversus eum [24 1Kb] .«---»Quoniam multiplicati sunt qui tribulant me, multi insurgunt adversum me [25 1Kb] ,« ut necesse sit mihi clamare: »Expugna impugnantes me. Apprehende arma et scutum, et exsurge in adjutorium mihi [26 1Kb] .« Et illud: »Conculcaverunt me inimici mei tota die, quoniam [27 1Kb] ,« etc. Sed »Dominus mecum est, quasi bellator fortis [28 1Kb] ;«---»cornua in manibus ejus [29 1Kb] .« Quoniam non est alius qui pugnet pro nobis, nisi [Col. 0618A] tu, Deus noster [30 1Kb] . Ut etiam doceas nos pugnare »per arma justitiae a dextris et a sinistris,« exponit cum subdit: »per gloriam et ignobilitatem, per infamiam et bonam famam [31 1Kb] .« Per gloriam a dextris, ut non sit elatus, ignobilitatem a sinistris, ut inde sit humiliatus; per infamiam a sinistris, ne turbetur inde conscientia, per bonam famam a dextris, ut sit hilaris conscientia. Secundo modo nobiscum est Emmanuel, dum nos ornat stola innocentiae. Haec stola prius emitur, secundo firmiter custoditur, tertio ea indutus Domino famulatur: emitur fructu poenitentiae, custoditur sollicita circumspectione, Domino famulatur obsequio et devotione.

In figura horum trium graduum innocentiae tres legimus sindones, quae signant candorem innocentiae. [Col. 0618B] Prior legitur vendita, secunda rejecta, tertia caro Christi involuta. Pro prima dicitur de muliere forti: »Sindonem fecit et vendidit [32 1Kb] .« Itaque pro ista emenda oportet laborare, non otiari; unde Salomon: »Manus in manu non erit innocens malus [33 1Kb] .« Pro secunda dicitur: Joannes »sindone amictus super nudo,« sed non bene custodivit, quia »rejecta sindone aufugit [34 1Kb] .« Tam ipse enim quam omnes alii peccaverunt in Christi passione, unde ipse Christus ait: »Omnes vos hac nocte scandalum patiemini in me [35 1Kb] .« Istam se firmiter custoditurum proposuerat David cum diceret: »Judica me, Domine, quoniam ego in innocentia mea ingressus sum et in Domino sperans non infirmabor [36 1Kb] .« In tertio ostenditur [Col. 0618C] Joseph nobilis ille decurio se obsequium et devotionem exhibuisse Deo cum dicitur: »Involvit corpus Jesu Joseph in sindone munda [37 1Kb] .« De hac David: »Innocens manibus et mundo corde, qui non accepit in vano animam suam, nec juravit in dolo proximo suo: hic accipiet benedictionem a Domino [38 1Kb] .« Tertio Emmanuel nobiscum erit, quando coronabit nos corona gloriae. Sed ipse Christus prius nobis corona efficitur, secundo militi datur, tertio miles coronatur. Corona est in resurrectione, militi datur in bonae vitae consummatione, ea coronabitur finito judicii examine. De primo dicitur: »Et eris corona gloriae in manu Domini, et diadema in manu Dei nostri [39 1Kb] ;« de secundo: »Magnificavit illum in conspectu regum, et dedit illi coronam gloriae [Col. 0618D] [40 1Kb] ;« de tertio: »Gloria et honore coronavit eum Dominus [41 1Kb] ,« etc. Notandum autem quod dicitur dux, legifer, exspectatio gentium, salvator earum. Dux, qui nobis viam praevideat; legifer, qui excessus inhibeat; exspectatio, quae impossibilitatem nostram suppleat; salvator, qui ad beatitudinem justos provehat. Viam praevideat qua diabolus nobis insidiatur. Excessus quibus ira Dei excitatur. Impossibilitatem suppleat, qua peccator desperatur; ad beatitudinem justos provehat plenitudine quae [Col. 0619A] justis praeparatur. Dux itaque viam providet. Aliquando Satanas facit eam tenebrosam, venenosam, ruinosam. Tenebrosam astutia, venenosam invidia, ruinosam saevitia. Primum more latronis, secundum more serpentis, tertium more leonis. De primo: »In via hac qua ambulabam absconderunt laqueum mihi [42 1Kb] .« Hac via homo quidam descendebat ab Jerusalem in Jericho, et incidit in latrones [43 1Kb] ;« de secunda: »Fiat Dan coluber in via, cerastes in semita [44 1Kb] ;« de tertia Salomon: »Leo est in via, occidendus sum [45 1Kb] .« Sed contra tenebrosam iste est dux, unde: »Dux fuisti in misericordia populo quem redemisti [46 1Kb] .« Contra venenosam: »Vineam de Aegypto transtulisti, ejecisti gentes, et plantasti eam. Dux itineris fuisti in conspectu ejus [47 1Kb] .« Contra [Col. 0619B] ruinosam. Dux iter complanavit, unde canit Ecclesia: »Propter nomen tuum dux mihi eris et enutries me.« Dicitur et legifer. Tres ei leges tulit: primam in paradiso primis parentibus, secundam in deserto ambulantibus, tertiam in terra promissionis habitantibus. Prima peccatum praevenit, secunda peccatorem invenit, tertia peccanti subvenit. Prima violata est inobedientia, secunda corporaliter punitur injuria, tertia impletur poenitentia. Prima est: »De ligno scientiae boni et mali ne comedatis [48 1Kb] .« Audi violatam: »Tulit mulier et comedit et dedit viro suo [49 1Kb] .« Secunda invenit peccatorem, cum peccaverunt in vitulis aureis. Sed punit sic: »Dentem pro dente, oculum pro oculo [50 1Kb] .« Tertia fit petens sic: »Non veni vocare justos, sed peccatores [51 1Kb] .« Sic datur: »Mandatum novum do vobis, ut diligatis invicem [52 1Kb] .« Tertio loco dicitur, exspectatio gentium, consolatio flentium, irrigatio mentium. Gentium, quas mundaret; flentium, quorum poenam levigaret; mentium, quas gratia perungeret. Mundaret, ut ad Christum suscipiendum essent elegantiores; levigaret, ut ad serviendum Deo essent expeditiores, perungerent, ut ad diligendum essent alacriores. De primo: »Lavit nos a peccatis nostris in sanguine suo [53 1Kb] ,«---»ut mundaret sibi populum acceptabilem, sectatorem bonorum operum [54 1Kb] ;« de secundo: »Ad annuntiandum mansuetis misit me, ut consolarer lugentes [55 1Kb] .« Hi sunt expeditiores, quia, »Dominus allevat omnes [Col. 0619C] qui corruerunt et erigit omnes elisos [56 1Kb] ;« de tertio: »Unxit te Deus, Deus tuus, oleo laetitiae prae consortibus tuis [57 1Kb] .«---»Hilarem enim datorem diligit Dominus [58 1Kb] ;« quarto dicitur Salvator, unde: »Veni et salva hominem quem de limo formasti [59 1Kb] .« Deus hominem formavit, diabolus deformavit, Christus reformavit: formavit de limo, deformavit fimo, reformavit in imo. De limo terrae, fimo culpae, in imo humilitatis, ut limum mutaret in soliditatem. Juxta primum: »Corruptibile hoc induet incorruptelam, et mortale hoc immortalitatem [60 1Kb] ;« juxta secundum: [Col. 0620A] »Liberati a peccato, servi facti Deo erimus [61 1Kb] «---»In sanctitate et justitia coram ipso, omnibus diebus nostris [62 1Kb] .« Juxta tertium: »Suscitabit de pulvere egenum, et de stercore erigens pauperem, ut sedeat cum principibus, et solium gloriae teneat [63 1Kb] .«


Dilectus meus descendit in hortum suum ad areolam aromatum, ut ibi pascatur in hortis, et colligat lilia.

[CARD.] Ac si dicat: Dilectus meus de coelo descendit, et in me carnem assumens, venit in hortum suum, mundum istum, sed praecipue ad areolam aromatum. Nam licet esset ubique et cum omnibus per potentiam, et essentiam, atque praesentiam, quodam tamen singulari modo cum illis fuit, qui per [Col. 0620B] paucitatem suam et propter vitae fragrantiam, per areolam aromatum designati sunt, nam propter collationem vel augmentationem gratiae descendit ad ipsos. Descendit autem in hunc hortum videlicet mundum, ut pascatur in hortis singularibus et delectetur in conscientiis singulorum hominum; et in eis lilia munditiae colligat, in quibus requiescat. Verum in hoc horto invenit Christus pro liliis spinas et crucem. Hortus enim iste, videlicet mundus, in quo Dominus tot plantas posuit quot personas, est illa vinea, de qua habetur in Evangelio, ad quam venit haeres, et a cultoribus eccisus est [64 1Kb] . Hoc autem inpraesentiarum Virgo tacuit, quia recenserat factum, et sine amaritudine ab ipsa recitari non poterat, et mulieribus erat non ignotum. Verum causam reddit, quare sic adjuraverit superius mulieres, nam ipsam ad hoc urgebat amoris praerogativa specialis, quam ostendit per haec verba.


Ego dilecto meo et dilectus meus mihi, qui pascitur inter lilia.

[THO.] Ego dilecto meo gratam pastionem in areolis aromatum, id est mundis fidelium cordibus praeparo. Et dilectus meus mihi, qui pascitur inter sancta desideria mentium castarum. Hanc suae gratiae vicem rependit, ut eadem fidelium suorum, quos educavit, desideria compleat. Complebit autem ea deducendo eos de hoc paradiso sacrae voluptatis, et ad coelestium mansionum secretaria congregando, [Col. 0620C] ubi gemina specie lilii, id est aurosa et candente refulgeant. Inter amicos in dandis accipiendisque muneribus multa solet esse gratia. Inde est igitur. Unde sponsa gratulatur sibi vicem a dilecto confidens rependi. Ac si dicat dilectus: Descendam ad areolam ut ascendam ad regis palatium, Pastus est in hortis, ut sedeam in regno ad mensam divitis, collegit lilia, ut me colligat ad jucunda coeli gaudia. Dilectus descendit sub seipsum, descendit sub hominem, descendit sub angelum. Sub seipsum, quando in unitate personae univit sibi creaturam; [Col. 0621A] sub hominem, quando Mariae et Joseph exhibuit obedientiam, judicis passus est injuriam, persequentium contumeliam; sub angelum, quando assumpsit carnem morti tributariam. In primo enim »Verbum caro factum est, et habitavit in nobis [65 1Kb] ;« in secundo fuit »quasi vermis et non homo, opprobrium hominum et abjectio plebis [66 1Kb] ;« in tertio cum angelus morti nihil debeat, ipse vero solvit debitum morti: »Minoratus est paulo minus ab angelis [67 1Kb] .« Igitur ut tu per hos descensus ascendas necesse est ut tu prius ascendas super te ipsum, secundo super mundum, tertio super coelum. Si super te vis ascendere, primo ascende super carnis tuae voluptatem, secundo super propriam voluntatem, tertio super humanam rationem. Si non ascendas, [Col. 0621B] primum trahet te in dolorem, secundum te faciet tui impotem, per tertium cades in errorem. Igitur ascende prius super voluptatem, quia qui delicate nutrit servum suum ab adolescentia, postea sentiet eum contumacem. Voluptas enim habet poenam, et necessitas parit coronam. Audi poetam:

Saepe voluptates commendat rarior usus.
Et:

Sperne voluptates, nocet empta dolore voluptas.
Vidit dolorem voluptatis. »Mane, ait David, floreat et transeat; vespere decidat, induret et arescat [68 1Kb] .« Mane floret nascendo, transit de infantia in adolescentiam, de adolescentia in juventutem, de juventute in virum, de viro in senem, de sene in decrepitum, [Col. 0621C] de decrepito vespere, id est in fine, cadit in interitum. Deinde indurat in cadaver, arescit in pulverem ad extremum. Respiciat ergo homo, quia »idem est interitus hominis et jumenti et par utriusque conditio [69 1Kb] .« Vide itaque ne computrescas quasi jumentum in stercore suo [70 1Kb] , ne forte dicatur tibi: »Comparatus est jumentis insipientibus, et similis factus est illis [71 1Kb] .« Secundo ascende super propriam voluntatem, juxta illud: »A voluntatibus tuis avertere [72 1Kb] ,« et illud: »Non veni facere voluntatem meam, sed voluntatem ejus qui misit me [73 1Kb] .« Magnum est enim dominari Domino et animo suo, unde Salomon: »Melior est patiens viro forti, et qui dominatur animo suo, expugnatore urbium [74 1Kb] .« Et poeta [75 1Kb] :

[Col. 0621D] Si pergis facere quae vis,
Audies quae non vis.
129 Et alius [76 1Kb] :

Animum rege, qui nisi paret imperat:
Hunc frenis, hunc tu contunde flagellis.
Frenis retine, ne irruat in illicitum, flagellis contunde, ne pigrescat ad bonum. Audi philosophum: Qui se cupit esse potentem, animos domet ille feroces. Etenim licet ultima longe tua tellus jura tremiscat, et serviat ultima Thule, tamen atras vincere curas: miserasque fugare querelas non posse: potentia non est. Unde idem alibi:

[Col. 0622A] Latius regnes, avidum domando
Spiritum, quam si Libyam remotis
Gadibus jungas, et uterque Poenus
   Serviat uni.

Igitur si non vis sequi propriam voluntatem, acquiesce Salomoni: »Omnia, inquit, fac cum consilio, et post factum non poenitebis [77 1Kb] .« Propria voluntas est quae discordat a voluntate divina. Ut ergo quid sit propria voluntas intelligatur, triplex voluntas attendatur. Est enim voluntas Patris, est voluntas Spiritus, est voluntas carnis. Est igitur voluntas Patris nos benefacere, voluntas Spiritus obedire, voluntas carnis desideria adimplere. Voluntas Patris est honoranda, voluntas Spiritus est facienda, voluntas carnis dirigenda. Cum igitur voluntas [Col. 0622B] sic temperatur, propria non dicitur. Ascendit etiam super rationem, non sequendo causas inferiores, ne hic tuum constituas praemium, sed superius: ut intelligas praemium tuum ipsum Deum. Ideo, »sursum corda habemus ad Dominum [78 1Kb] .« Inde ait David: »Ad te levavi oculos meos qui habitas in coelis [79 1Kb] .« Et Jeremias: »Levemus corda nostra cum manibus ad Dominum [80 1Kb] .« Qui igitur sic ascendit, et inferiora parvipendens, in silentio cogitat superiora. Unde: »Bonum est viro cum portaverit jugum ab adolescentia sua; sedebit solitarius et tacebit, quia levavit se super se [81 1Kb] .« Ascendit etiam super mundum, ipsum despiciendo: »Omne enim quod in mundo est, concupiscentia carnis est, et concupiscentia oculorum et superbia [Col. 0622C] vitae [82 1Kb] .« Et quia talis est mundus, vos qui religiosi estis nolite mirari si odit vos mundus: »si enim de mundo essetis, mundus quod suum erat diligere [82* 1Kb] .« Respicite igitur ipsum et dicite cum viro illo religioso: »O munde immunde, quare dileximus te?« De facili mundum vincetis, si filii Dei estis. Ipse enim dixit: »Confidite, ego vici mundum [83 1Kb] .« Itaque »Omne quod natum est ex Deo vicit mundum [84 1Kb] .«---»Religio munda et immaculata apud Deum et Patrem, haec est: visitare pupillos et viduas in tribulatione eorum et immaculatum se custodire ab hoc saeculo [84* 1Kb] .« Ecce ascendisti super carnis voluntatem. Ascendisti et super mundum si tamen calcasti rerum ipsius abundantiam et malignandi laetitiam. In his enim duobus amor mundi consistit. In hoc statu persevera, [Col. 0622D] et non restat nisi ut super coelum ascendas, ubi dilectus recompensabit tibi quod aromata exhibuisti ei, quod pavisti, quod lilia praesentasti. Quia pro his aromata reddet, quorum odor afferet perpetuam incorruptionem. Pro pastu ad mensam sedebimus: Unde accipiemus divinae visionis satietatem. Pro liliis comparabimus nobis, sanctorum et angelorum societatem. In primo enim »corpus quod seminatur animale resurget in gloria [85 1Kb] .« In secundo: Domine Jesu, satiabimur »cum apparuerit gloria tua [86 1Kb] .« In tertio: »Non erimus hospites et advenae, sed [Col. 0623A] cives sanctorum et domestici Dei [87 1Kb] .« Tunc, Domine »jubilabunt omnes filii Dei: et te laudabunt simul astra matutina [88 1Kb] .« Ibi de plenitudine Dei omnes accipiemus gratiam pro gratia [89 1Kb] : id est gloriam tuam.


Ego dilecto meo, et dilectus meus mihi, qui pascitur inter lilia.

[CARD.] Ac si dicat: Ego sum dilecto meo; singulariter, significanter ac antonomatice dicit, ego. Subdit quoque: Dilectus meus mihi; singulariter quoque significanter et antonomatice dixit, mihi. Sed attende quod ipsa non dixit quid ipsa sit dilecto, vel quid sit ei dilectus, quia istud quid, est tantum, quod ad ipsum explicandum verba deficiunt. Subdit tamen, qui pascitur inter lilia; et supplendum est mea, nam inter lilia virginis et vitam, [Col. 0623B] ipsiusque munditiam carnis, et ipse Christus pascitur, et praecipue jucundatur. Sequitur in voce Filii recensentis matris praeconia, et dicentis:


Pulchra es, amica mea: suavis et decora sicut Jerusalem: terribilis ut castrorum acies ordinata.

[THO.] Jerusalem visio pacis dicitur. Haec est coelestis patria, quae summa permanet tranquillitate. Hanc imitatur anima vel Ecclesia integritate mundanae operationis, suavitate divinae laudis, dulcedine mutuae dilectionis. Suavis est et decora sicut Jerusalem in eis, de quibus legitur in Isaia: »Sicut coeli novi et terra nova, quae stare facio ante me, dicit Dominus, sic stabit semen vestrum et nomen vestrum [90 1Kb] .« Haec terribilis est ut castrorum [Col. 0623C] acies ordinata, cum fixa intentione bonae orationis, omnem incursum daemonici exercitus in se repellit, cum praedicatione cuncta erratici dogmatis arma confringit, cum bonis exemplis peccatorum vitam ad tramitem veritatis reducit, terribilis est cum quisque fidelis in ea vocatione qua vocatus est permanet, cum scilicet rectores subditis suis in verbo et opere formam tradunt, cum continentes ab omni inquinamento carnis et sanguinis se emundant, cum conjugati ita utuntur hoc mundo, ut eleemosynas facere non negligant. Isti sunt tres viri qui salvabuntur: scilicet Noe, Daniel, et Job. In quatuor laudatur sponsa. Primo dicitur pulchra, secundo suavis, tertio decora, quarto terribilis. Pulchra est [Col. 0623D] domestico, suavis subdito, decora dilecto, terribilis adversario. Domestico operibus, subdito moribus, dilecto affectibus, adversario virtutibus. Operibus justis, moribus compositis, affectibus desiderii et amoris, virtutibus ordinatis. Primo proximum ad operandum instruit, secundo subditum ad amorem suum allicit, tertio dilectum suscipit, quartum adversarium repellit. Ad hoc nos instruxit dilectus ipse. De primo ait: »Qui credit in me, opera quae ego facio et ipse faciet [91 1Kb] .« Et subditis ait: »Discite a me, quia mitis sum et humilis corde [92 1Kb] .« Et de tertio: »Gratias tibi ago, Pater, quia semper me [Col. 0624A] audis [93 1Kb] .« De quarto quoque ait, cum tentaretur a diabolo: »Vade retro, Satana [94 1Kb] .« Audi pulchritudinem laborando: »Ad omnia, ait, quae opus fuerunt mihi et his qui mecum erant, laboraverunt manus istae [95 1Kb] .« Item: »Nocte et die manibus nostris laborantes, ne quem vestrum gravaremus [96 1Kb] .« Audi suavem moribus: »Filioli mei, quos iterum parturio, donec formetur Christus in vobis [97 1Kb] .« Audi decorum devotione: »Quae posteriora sunt obliviscens, ad ea quae anteriora sunt me extendo ad bravium supernae vocationis [98 1Kb] .« Audi terribilem virtute: »Non solum alligari, sed et mori paratus sum in Jerusalem pro nomine Domini mei Jesu Christi [99 1Kb] .« Unde confidenter dicebat: »Bonum certamen certavi, cursum consummavi, fidem servavi: de reliquo reposita est mihi corona justitiae [Col. 0624B] [100 1Kb] .« Quam terribilis erat virtute cum diceret: »Ter virgis caesus sum, semel lapidatus [1 1Kb] ,« etc.

Item amica ista pulchra est justitia, suavis humilitate, decora obedientia, terribilis gravitatis rigore. Pulchritudo justitiae tribus gradibus perficitur: primus est se majori subdere, secundus aequali non praeferre, tertius minori servire. Primus inchoat, secundus promovet, tertius consummat. Majori se subdebat Elisaeus serviens Eliae, pari non se praeferebat Paulus, advocationem conferens Petro disputanti cum Simone; minori serviebat Maria, quando abiit in montana: et serviebat Elisabeth cognatae suae. Merito igitur »respexit Dominus humilitatem ancillae suae [2 1Kb] ,« quia consummatam [Col. 0624C] implevit justitiam, dum ancillae domina, dum militi sua regina, dum mater Dei viventis, matri deservit hominis morientis. Ecce pulchra justitia. Est et suavis humilitate. Hujus humilitatis sunt tres gradus: primus est sufficiens, secundus abundans, tertius consummans. Primus enim est subdere se majori et non praeferre se aequali; secundus est subdere se aequali et non praeferre se minori; tertius est subesse minori. Primum impleverunt apostoli se subdentes Christo, secundum sibi invicem ministrando, tertium implevit Christus, quando se subdidit Joanni ut baptizaretur ab eo. Ecce quod amica suavis est humilitate. Est etiam decora obedientia. Obedientia autem in tribus consistit, scilicet: In humilitate cordis, in patientia [Col. 0624D] operis, in perseverantia operis bonitatis. Primum implevit Christus, quando »exinanivit semetipsum, formam servi accipiens [3 1Kb] .« Secundum, quando »habitu inventus est ut homo [4 1Kb] ,« in quo multa tolerando patientiam habuit. Tertium, quando »factus est Patri obediens usque ad mortem, mortem autem crucis [5 1Kb] .« Ecce quomodo decora obedientia. Sed decora dicta est ut Jerusalem, quae visio pacis interpretatur. In superna enim Jerusalem pax est, quia omnes ibi obediunt Creatori suo. Unde: »Beati pacifici, quoniam filii Dei vocabuntur [6 1Kb] .« Est haec amica terribilis gravitatis rigore. Quadruplex est [Col. 0625A] rigor religiosi. Est enim rigor abstinentiae, et est rigor disciplinae, et est rigor patientiae, et est rigor in oratione vel increpatione. Abstinentiae est ab alimentis, disciplinae a levitate exterius in membris, patientiae, ne inhonesta gesticulatio membrorum ex dolore appareat in exterioribus signis; in reprehensione, ne nimis sit remissa et mollis. De primo: »Videte ne graventur corda vestra in crapula et ebrietate [7 1Kb] .« Unde poeta [8 1Kb] :

Discite quam parvo liceat producere vitam:
Gentibus obsessis satis est fluviusque Deresque.
Et idem de Catone rigido [9 1Kb] :

Huic epulae vicisse famae magnique penates
Submovisse hiemem tecto, pretiosaque vestis,
Hirtam membra super Romani more Quiritis:
Induxisse togam.

[Col. 0625B] Hunc etiam commendat rigorem ille philosophus Boetius [10 1Kb] :

Felix nimium prior aetas,
Contenta fidelibus arvis,
Nec inerti perdita luxu.
Nec Bacchica munera norat
Liquido confundere melle,
Nec lucida vellera serum,
Tyrio miscere veneno.
Somnos dabat herba salubres:
Potum quoque lubricus amnis,
Umbras altissima pinus.
Hunc habuit Joannes Baptista cum locustas et mel silvestre edebat, et zona pellicea circa lumbos suos [11 1Kb] . De rigore disciplinae dictum est: »Apprehendite disciplinam, nequando irascatur Dominus [12 1Kb] .« Sicut dicit sanctus Benedictus: »Ne scurrilitas [Col. 0625C] fomitem inveniat.«---»Stultus, ait, in risu exaltat vocem suam [13 1Kb] .« Propterea oportet nos cohibere exteriorem hominem. Non solum enim interior, sed exterior servanda est disciplina. Vis habere formam exterioris disciplinae? Respice oculos dilecti clausos in morte, aures septas spinea corona, linguam sonantem: »Consummatum est [14 1Kb] ,« manus et pedes confixos clavis. Est et rigor patientiae, ut te non trahat dolor in femineos ululatus, sicut dilectus, qui »quasi agnus ad occisionem ductus est, et non aperuit os suum [15 1Kb] .« Item: »Non erit turbulentus, non clamabit et non audietur foras vox ejus [16 1Kb] .« Est et rigor increpationis. Unde Apostolus: »Corripite inquietos, consolamini pusillanimes, suscipite infirmos [17 1Kb] .« Item: »Argue, obsecra, [Col. 0625D] increpa [18 1Kb] .« Qui tali rigore est ordinatus, terribilis est hostibus, ut castrorum acies ordinata, quae nullam habet aperturam, per quam hostis ingrediatur.

Vel ita: Pulchra es charitate, suavis voluntate, decora opere, terribilis in tentatione. Charitate, qua caret anima crimine et originali peccato, voluntate, qua obsecundat Creatori suo, opere, quo exterius contendit obsequium praestare Deo, tentatione, in qua viriliter resistit diabolo. Sed decora es ut Jerusalem, id est ad similitudinem Jerusalem, [Col. 0626A] quia jam quodammodo illius imaginem tenes. Nam tua conversatio in coelis est. Unde: »Vidi civitatem sanctam Jerusalem novam descendentem de coelo [19 1Kb] .« Descendit Jerusalem de coelo, quando fideles imitantur veram pacem in terra, et eorum conversatio jam tota in coelis est. Vel, pulchra in conjugatis, suavis in continentibus, decora in praelatis, terribilis in martyribus. Erit quoque ut castrorum acies ordinata, si ponantur martyres in fronte, praelati in secundo loco, continentes in tertio, conjugati in fine. Ita scilicet ut habeant a martyribus exemplum sustinendae passionis, a praelatis verbum praedicationis, a continentibus amorem castitatis, a conjugatis 130 abstinentiam et largitatem in eleemosynis, et sic inveniantur in fide stabiles, et in [Col. 0626B] opere efficaces.


Pulchra es, amica mea, suavis, et decora sicut Jerusalem, terribilis ut castrorum acies ordinata.

[CARD.] Ac si dicat: »O amica mea, pulchra es intentione mentis, suavis in eloquio, decora in operibus; tu es mihi sicut Jerusalem, id est pacis visio; pacem faciens inter Deum et hominem. Tu es malignis spiritibus terribilis: tanquam turris aedificata cum propugnaculis, sicut supra dictum est, et quia tu es ut castrorum acies ordinata. Ipsam enim tanquam reginam sequuntur omnes sanctorum acies ordinatae, secundum status suos, et proprias dignitates, et merita; ut sub ipsa et cum ipsa pro nobis militent contra hostem, et subditur:


[Col. 0626C] Averte oculos tuos a me; quia ipsi avolare me fecerunt.

[THO.] Ac si aperte dicatur: Oculos tibi columbinos dedi, quibus Scripturarum arcana cognoscens quibus virtutes a vitiis secernens, in quibus semitas justitiae: per quas ad me venires, dignoscens, vel simpliciter aspicias. Sed vide ne hic majestatem meam videre quaeras: »Non enim videbit me homo et vivet [20 1Kb] .« Itaque averte oculos tuos a me, quia dum in carne constituta peregrinaris a perennibus bonis, me perfecte cognoscere non poteris. Igitur in via praemium non quaeras, quod non dabitur alicui viventium nisi in patria. Quidam avertunt oculos suos a veritate, quidam a vanitate, quidam a majestate. De primo: »Aversio parvulorum interficiet eos, et prosperitas stultorum [Col. 0626D] perdet illos [21 1Kb] .« De secundo: »Averte oculos meos ne videant vanitatem [22 1Kb] .« De tertio, ut hic: Averte oculos tuos a me, quoniam ipsi avolare me fecerunt. Prima aversio est caecitatis, secunda gravitatis, tertia infirmitatis. Quae caecitatis est, praecipitat in foveam; quae gravitatis est, stabilem facit in nobis justitiam; quae infirmitatis est, nimii desiderii refrenat audaciam. Primi »Nescierunt neque intellexerunt, in tenebris ambulant; ideo movebuntur omnia fundamenta terrae [23 1Kb] ,« id est cordis firmitas. Qui enim non videt, nullam in corde suo stabilitatem [Col. 0627A] tenet. De talibus legitur in Parabola: »Vocavi et renuistis, extendi manum meam et non fuit qui aspiceret [24 1Kb] .« Nec mirum. Quia »oculi stultorum in finibus terrae [25 1Kb] .« Verumtamen audiant, quia ignorans ignorabitur [26 1Kb] .« Hi »erraverunt in solitudine in inaquoso, viam civitatis habitaculi non invenerunt [27 1Kb] .« Unde orabat Propheta: »Illumina oculos meos ne unquam obdormiam in morte [28 1Kb] .« Isti cum ceciderint, non adjicient ut resurgant [29 1Kb] . Ipsi enim non cadent in faciem suam, ut videant ubi cadunt; sed cadunt retrorsum cum iis qui custodiebant sepulcrum Domini, ne videant ubi cadunt. Secundi avertunt oculos suos a vanitate et securi ambulant, et ita »frustra jacitur rete ante oculos pennatorum [30 1Kb] .« Nec mirum. Quia »oculi [Col. 0627B] sapientis in capite ejus [31 1Kb] ,« quibus cavet, ne forte oporteat eum plangere cum propheta: »Oculus meus deprecatus est animam meam, in cunctis filiabus urbis meae [32 1Kb] .« Haec praecaverat Job cum dicebat: »Pepigi foedus cum oculis meis, ut ne cogitarem quidem de virgine [33 1Kb] .« Tales non habuit Eva, quando vidit lignum quod erat pulchrum visu, et ad vescendum suave. Unde illuminati sunt oculi amborum et viderunt quod nudi essent [34 1Kb] . Illuminati dico ad videndam vanitatem, non veritatem. Et viderunt se nudos exterius vestibus, interius virtutibus. Quare? quia non averterunt oculos suos a vanitate. Tertii post praesumptionem suam averterunt oculos a majestate. Experimento enim didicerunt quia »qui scrutatur majestatem, opprimetur a gloria [35 1Kb] .« Et [Col. 0627C] illud: »Bestia quae tetigerit montem, lapidibus obruetur [36 1Kb] ,« quippe cum nec ipsi angeli magnitudinem ejus possunt comprehendere. Ipse enim ascendit super cherubim et volavit super pennas ventorum [37 1Kb] .« Cherubim plenitudo scientiae dicitur. Ascendit ergo super cherubim, quia nulla plenitudo scientiae potest eum comprehendere: »Magnus enim Dominus et laudabilis nimis, et magnitudinis ejus non est finis [38 1Kb] .« Primi ergo avertunt oculos suos a dilecto, ut ejus obliti ne faciant commemorationem; secundi avertunt oculos suos a vanitate, ne perdant summam veritatem; tertii avertunt oculos ab eo, ne sint praesumentes scrutari majestatem. Imo post praesumptionem suam avertunt [Col. 0627D] oculos reverberatos per ejus incomprehensibilem claritatem.

Itaque a primis Christus evolat, secundis advolat, tertiis avolat. Evolat, id est extra volat, gratiae destitutione; advolat, id est ad eos volat, gratiae collatione; avolat, id est ab eis volat, non gratiae destitutione, sed suae celsitudinis incomprehensibilitate. Primorum oculi triplici nube obscurantur. Est enim alia voluptatum, alia iniquitatum, alia phantasiarum. Prima est fumosa, secunda malitiosa, tertia turbosa. De prima: »Quomodo obtexit [Col. 0628A] caligine in furore suo Dominus virginem filiam Sion [39 1Kb] ?« Virgo enim caligatur, quando munda polluitur. De secunda: »Educens nubes ab extremo terrae [40 1Kb] .« Extremum enim terrae, id est cordis, est malitia. De tertia: »Opposuisti nubem tibi ne transeat oratio [41 1Kb] .« Prima enim quae fumosa est, excaecat; secunda, id est malitiosa, invenenat; tertia quae est phantasiarum, orantes turbat. Prima dicitur fumosa, quia sicut fumus oculos corporis turbat, sic voluptas rationem excaecat. Secunda malitiosa; quidam enim dum voluptates fugiunt, inde superbientes alios opprimunt. Sunt quoque qui a voluptate et malitia liberantur, sed phantasiis in oratione turbantur. Contra istas tres sunt aliae tres bonae: prima est tonitrui, secunda pluviae, [Col. 0628B] tertia diei. Nubes tonitrui terribilis, quia comminatur et terret; nubes pluviae humida, quia rigat et docet; nubes diei lucida et blanda, quia illuminat et refrigerat. Nubes tonitrui pellit nubem voluptatis; nubes doctrinae, nubem iniquitatis; nubes diei, nubem phantasmatis. De prima: »Vocem dederunt nubes [42 1Kb] .« Et sequitur: »Vox tonitrui in rota [43 1Kb] .« De secunda ait Dominus per prophetam: »Mandabo nubibus meis ne pluant [44 1Kb] .« De tertia: »Nubes clara suscepit Jesum ab oculis discipulorum suorum in ascensione sua [45 1Kb] .« Prima nube, primi excitantur; secunda, secundi fecundantur; tertia, tertii illuminantur. Per terrorem igitur primae, primi oculos elevant, ut a peccatis liberentur; in secunda, secundi virtutibus gratulantur, [Col. 0628C] et sic sursum oculi elevantur; in tertia, tertii Jesum ascendentem in coelum speculantur. Ad ipsum enim oculi contemplativorum attolluntur. In figura primae elevationis, Jacob qui supplantator dicitur, revertens in terram suam, attollens oculos suos vidit Esau fratrem suum, qui dicitur pilosus, id est peccator, sibi occurrentem [46 1Kb] . In figura secundae, Isaac qui dicitur risus, elevans oculos cum exierat ad meditandum in agro, vidit Rebeccam quae patientia dicitur, ad se venire [47 1Kb] . In figura tertiae, Abraham cum staret ad ilicem Mambrae in ostio tabernaculi sui, in ipso fervore diei elevans oculos suos vidit tres viros descendentes per viam, et occurrit eis, et pavit et adoravit [48 1Kb] . Abraham qui [Col. 0628D] dicitur pater multarum gentium, id est spiritus, Dominus cogitationum, stat in ostio tabernaculi sui, id est in carne non latens, dum contemplatur vidit tres viros, id est tres personas in Trinitate, occurrit eis desiderio, adorat humilitate, pascit devotione et amore. Quaestione dignum est, cur sponsa reprehenditur de sua contemplatione cum Patres antiqui tantopere de divina glorientur visione. Unde Isaias: »Vidi Dominum sedentem super solium excelsum, et elevatum [49 1Kb] .« Idem Jacob: »Vidi Dominum facie ad faciem, et salva facta est [Col. 0629A] anima mea [50 1Kb] .« Sed aliud est quod prohibemur scrutari majestatem, aliud quod permittimur Christi cognoscere humanitatem. Ibi enim dicit: »Qui scrutatur majestatem, opprimetur a gloria [51 1Kb] .« Hic ait angelus: »Praecedet vos in Galilaeam, ubi eum videbitis [52 1Kb] .« Avertentes oculos igitur a majestate, ad cognoscenda humanitatis ejus beneficia convertemur.

Itaque prius inquiramus, secundo quaeramus, tertio acquiramus. Inquiramus qua dilectione nos amplectatur; quaeramus, ut inveniatur; acquiramus, ut inventus possideatur. Inquiramus jugi meditatione, quaeratur in pura conscientia habitatione, acquiratur desiderio et habitatione. De primo: »Inquirentes autem Dominum non minuentur [Col. 0629B] omni bono [53 1Kb] .« De secundo: »Quaerite Dominum dum inveniri potest [54 1Kb] .« De tertio: »Melior est acquisitio ejus negotiatione argenti et auri [55 1Kb] .« Jam omnes per fidem inquisivimus, sed quo modo quaeratur et acquiratur videamus. Sic docet evangelica parabola: »Simile est regnum coelorum homini quaerenti bonas margaritas: inventa autem una pretiosa, abiit et vendidit omnia quae habuit, et emit illam [56 1Kb] .« Tres legimus in Evangelio parabolas Christo praecipue assignatas. In prima est margarita quae quaeritur; in secunda est stater qui in ore piscis reperitur [57_58 1Kb] ; in tertia thesaurus qui in agro absconditur [59 1Kb] . Margarita fuit in nativitate, stater in passione, thesaurus in restauratione. [Col. 0629C] In prima sapiens mulier accendit lucernam, ut inveniret drachmam, quam perdiderat [60 1Kb] ; in secunda Christus reportavit ad gregem ovem quae erraverat [61 1Kb] ; in tertia praedicatur filius prodigus, qui vivendo luxuriose bona sua expendit [62 1Kb] . Accendamus ergo lucernam, ut quaeramus margaritam, lucernam pedibus, lucernam manibus, lucernam capiti. Primum ut sciamus, secundum ut opera discernamus, tertium ut coelestia capiamus. De primo: »Lucerna pedibus meis verbum tuum [63 1Kb] ;« de secundo: »Lucernae ardentes in manibus vestris [64 1Kb] ;« de tertio: »Quis mihi det ut sim juxta menses pristinos, in quibus Deus erat mecum, quando splendebat lucerna ejus super caput meum [65 1Kb] ?« Per hanc quaeritur pretiosa. Pretiosa in [Col. 0629D] utero matris, pretiosior in corde fratris, pretiosissima in sinu patris. Unde Salomon: »Gemma gratissima, exspectatio praestolantis: quocunque se verterit, prudenter intelligit [66 1Kb] .« Est grata conversis, gratior justis, gratissima sanctis. Item grata est, dum tangitur, gratior dum portatur, gratissima dum aspicitur. In tactu enim dat sanitatem; dum portatur, securitatem; in aspectu, claritatem. Sanitatem, a languore peccatorum; securitatem, ab [Col. 0630A] inimicorum insidiis; claritatem, in cognitione supernorum. De primo: »Sana me, Domine, et sanabor [67 1Kb] .« Item: »Sana animam meam, quia peccavi tibi [68 1Kb] .« Inde illa mulier sanguinaria: »Si tetigero fimbriam vestimenti ejus, salva ero [69 1Kb] .« Et ille: »Tetigit me aliquis. Sentio enim virtutem exiisse a me [70 1Kb] .« Inde: »Omnis turba quaerebat eum tangere [71 1Kb] ,« quia nondum puram habebat fidem.

Et notandum quod quandoque Christi tangimus pedes, quandoque caput, quandoque pectus. Pedes, dum devoti sumus erga ejus humanitatem; caput, dum suspiramus ad ejus videndam divinitatem; pectus, dum de utroque cognoscimus veritatem. Pedes tetigit Maria Magdalena [72 1Kb] , caput mulier quae [Col. 0630B] effundit unguentum super caput ipsius discumbentis [73 1Kb] , pectus Joannes evangelista [74 1Kb] . Pedes tangebat qui dicebat: Putas durabo (?) caput Job: »In carne, inquit, mea videbo Deum salvatorem meum [75 1Kb] ;« pectus qui dicebat: »Dominus meus et Deus meus [76 1Kb] !« Aliquando Christus tangit nos. Tangit lectum, tangit ventrem, tangit os, tangit aurem. Lectum, ut suscitet mortuum in peccatis jacentem; ventrem, ut exerceat memoriam ad spiritualem dilectionem; os, ut invitet ad praedicandi, laudandi, operandi gratiam; aurem, ut provocet ad obedientiam. De primo: »Tetigit lectum ejus qui jacebat mortuus, filius unicus matris suae [77 1Kb] .« Pro secundo ait sponsa: »Dilectus misit manum suam per foramen, et venter meus intremuit ad tactum ejus [77* 1Kb] .« Pro [Col. 0630C] tertio Jeremias: »Misit Dominus manum suam et tetigit os meum [78 1Kb] .« Et Isaias: »Tetigit angelus os meum carbunculo, quod forcipe tulerat de altari [79 1Kb] .« Pro quarto: »Tetigit Dominus auriculas surdi [80 1Kb] .« Et: Sanavit Dominus auriculam servi, quam Petrus absciderat [81 1Kb] . Primo dicit: »Surge, qui dormis, et exsurge a mortuis, et illuminabit te Christus [82 1Kb] .« Secundus dicit: »Memor fui Dei, et delectatus sum [83 1Kb] .« Tertius dicit: »Vespere et mane et meridie narrabo et annuntiabo, et exaudiet vocem meam [84 1Kb] .« Sic Christus tangit, et sic tangitur, et sanat peccatum; potatur et reddit securum. 131 Inde: »Senex puerum portabat, puer autem senem regebat, unde securus ibat.« Itaque ut securi [Col. 0630D] eatis, »glorificate et portate Deum in corpore vestro [85 1Kb] .« Tertio aspectum facit clarum, unde in Apocalypsi: »Vidi angelum descendentem de coelo, et tota terra illuminata est gloria ejus [86 1Kb] ,« ut, revelata facie, speculemur gloriam Dei [87 1Kb] .« Qui invenit hanc margaritam, abiit et vendidit omnia quae habuit et emit illam [88 1Kb] . Abiit, fugiendo peccatum; vendidit, relinquendo concupiscentiam temporalium; emit, abnegando semetipsum. De primo: [Col. 0631A] »Egredimini de Babylone et fugite a Chaldaeis [89 1Kb] ;« de secundo: »Vade, vende omnia quae habes, et da pauperibus [90 1Kb] ,« ut dicas: »Quae fuerunt mihi lucra facta sunt mihi detrimenta propter Christum [91 1Kb] .« Pro tertio dicit: »Properate, emite, et comedite [92 1Kb] .« Ecce sic divertisti oculos tuos a vanitate, qui mundum reliquisti. Avertisti a majestate, et ideo essentiam investigasti. Convertisti in Christi humanitate, et margaritam invenisti.


Capilli tui sicut grex caprarum, quae apparuerunt de Galaad. Dentes tui sicut grex ovium, quae ascenderunt de lavacro, omnes gemellis fetibus, et sterilis non est in eis. Sicut cortex mali punici, sic genae tuae absque occultis tuis.

[THO.] (Sic.) Dicta ne repetas. Quia enim haec capitula [Col. 0631B] superius ad liquidum pertractata sunt, vel est de his tacendum, vel breviter percurrenda sunt, ne otiose videantur introducta a viro tam sapiente. In capillis sponsae multifaria cogitationum sublimitas, in dentibus autem firmissima sermonum ejus stabilitas designatur, quia et hi in loquendo labiis et linguae cooperantur, et illi de cerebro insensibiliter oriuntur, nec praecisi dolent. Non enim est dolendum, sed laetandum in recisione superfluarum cogitationum. Unde dentes Moysi jam senis non sunt mutati aut moti [93 1Kb] ; et in caput Samuelis, quia Nazaraeus erat, id est sanctificatus Domino, novacula non ascendit [94 1Kb] . Capilli bene gregi caprarum comparantur, quia capra in lege pro peccatis immolabatur [95 1Kb] , et cogitationes nostrae capris conferuntur, dum erratus [Col. 0631C] earum per compunctionem Deo immolamus. Item capra in arduis pascitur, et cogitatio justi in coelis delectatur. Qui dum Galaad, quod dicitur acervus testimonii, ascendunt, cum multarum virtutum apparentia justi saeculo renuntiasse probantur. Dentes ovibus comparantur, id est doctores, propter candorem virtutum et innocentiam. Bene de lavacro ascendisse dicuntur, quia de ore ipsorum sermo non procedit immundus. Sicut ait Apostolus: »Omnis sermo malus de ore vestro non procedat. Sed si quis bonus est ad aedificationem aedificii, ut det gratiam audientibus [96 1Kb] .« Omnes gemellis fetibus dicuntur propter dilectionem Dei et proximi, quam praedicant, vel doctrinam Veteris et Novi Testamenti, vel salutem animae et corporis. Cortici mali [Col. 0631D] punici genae comparantur; in genis enim pudor praedicantis, in rubore corticis passio Salvatoris designatur. Sequitur, absque occultis tuis, quia in praedicatoribus exterius apparet Christi passio. Interius vero latet virtus et devotio. Moraliter: in capillis, cogitatio, in dentibus, cogitationum dijudicatio, in rubore genarum, fervor in bonis, in malis confusio. Ordo congruus: debet enim homo in corde suo cogitationes suas tam bonas quam malas revolvere, secundo quasi quibusdam dentibus revolutas [Col. 0632A] bonas a malis separando dijudicare, tertio de malis quasi in sinistra gena erubescere. De bonis quasi in dextra gena ad ampliorem fervorem se attendere. De recogitatione malarum dicitur: »Recogitabo tibi omnes annos meos in amaritudine animae meae [97 1Kb] .« De bonis: »Memor fui Dei et delectatus sum [98 1Kb] ;« de secundo: »Quoniam si nosmetipsos judicaremus, non utique judicaremur [99 1Kb] .« Sed quia separationem istam sine Deo facere non sufficimus, ut insufficientiam nostram suppleat rogamus cum David: »De vultu tuo judicium meum prodeat, etc. [100 1Kb] .« Vide quomodo dijudicatas separabat: »Iniquitatem odio habui, et abominatus sum; legem autem tuam dilexi [1 1Kb] .« De malis, vide ruborem sinistrae genae: »Tota die verecundia mea contra me [Col. 0632B] est semper, et confusio faciei meae contra me est semper [2 1Kb] .« Vide de bonis fervorem: »Concaluit cor meum intra me [3 1Kb] ,« etc. Et, »inflammatum est cor meum [4 1Kb] ,« etc. Sed et Jeremias de his ait: »Scrutemur vias nostras,« rememorando, »et quaeramus« dijudicando, »et revertamur [5 1Kb] ,« erubescendo. Sed caute advertamus quia diabolus satagit capillos bonarum cogitationum avellere, malarum relinquere. Dentes dijudicationis confringere, erubescentes genas impudicas reddere. De primo fuit figura quod Anon, qui dicitur rex Rabath, nuntiis David rasit dimidium barbae et dimidium capillorum [6 1Kb] . Anon qui dicitur dolor eorum, id est diabolus, rex Rabath, quae dicitur sicca, id est inferni, nuntiis David qui dicitur manu fortis, id est Christi, radit dimidium [Col. 0632C] barbae et dimidium capillorum, dum nuntiantibus nomen Domini bonas aufert cogitationes, malas autem relinquit. De confractione dentium ait Jeremias: »Confregit ad numerum dentes meos [7 1Kb] .« De impudentia genarum, idem: »Facies senum non erubuerunt [8 1Kb] .« Et alius propheta: »Frons meretricis facta est tibi [9 1Kb] .« Tria vero notanda sunt in capillis, scilicet quod assimilantur caprae, quod ascendunt de monte Galaad, quod fixi sunt in capite. Capra fetida est, in altum ascendit. Sichomo revolvens cogitationes suas, debet se coram Deo, quantumcunque fuerit justus, peccatorem reputare, et ad Dei misericordiam corde ascendere. Sed de monte Galaad id est de altitudine purae conscientiae, de acervo virtutum illi testimonium perhibente. Capilli fixi [Col. 0632D] sunt in capite. Nam cogitationes nostrae, Deo qui caput nostrum est, debent inseparabiliter adhaerere. Audi capram fetidam se reputantem: »Putruerunt, inquit, et corruptae sunt cicatrices meae a facie insipientiae meae [10 1Kb] ,« etc. Audi acervum testimonii: »Gloria nostra haec est, testimonium conscientiae nostrae [11 1Kb] ;« item: »Maledicimur et benedicimus; persecutionem patimur, et sustinemus [12 1Kb] .«---»Aporiamur, sed non destituimur [13 1Kb] ,« etc. In capite fixas audi cogitationes: »Jacta cogitatum tuum in [Col. 0633A] Domino, et ipse te enutriet [14 1Kb] .«---»Ad te, Domine, inquit, levavi animam meam [15 1Kb] .« Tales respiciunt, quia »apud Deum est merces eorum, et ideo cogitationes eorum apud Altissimum [16 1Kb] .« Ibi figentes cor suum, sunt quasi animalia quae non revertebantur cum ambularent [17 1Kb] , quia in summitate cogitationum est spes illius aeternae beatitudinis, quae quasi anchora tenet eos; unde Apostolus: »Tutissimum habemus solatium nos qui fugimus ad spem tenendam, quam quasi anchoram animae habemus tutam ac firmam et incedentem usque ad interiora velaminis [18 1Kb] .« Respice etiam quod tria sunt in dentibus: primo enim comparantur ovibus, secundo dicitur de lavacro ascendentibus, tertio quod omnes sunt gemeliis fetibus. In tribus habemus ovis significationem; [Col. 0633B] in simplicitate, in vellere, in lacte. Qui ergo more dentium et sua et aliena volunt mordere peccata, sumatur ab eis de simplicitate ovis, innocentia a criminibus, a vellere largitas temporalibus, a lacte eruditio in spiritualibus. In primo, ut sit »innocens manibus et mundo corde [19 1Kb] ;« in secundo, ut tribuat in simplicitate [20 1Kb] ; in tertio, ut praesit in sollicitudine [21 1Kb] . Talem se exhibuit Joseph fratribus suis in Aegypto [22 1Kb] . Innocens fuit, non reddens pro malis mala. Largitatem habuit velleris tradita eis annona, et reddita in saccis pecunia [23_24 1Kb] . Eruditionem lactis exhibuit, dicens eis: »Ne irascamini in via [25 1Kb] .« Secundo debet de lavacro ascendere. Hoc lavacrum triplex est: primum fit in baptismate, secundum [Col. 0633C] in confessione, tertium in lacrymarum effusione. In primo abluimur a contagione originalis leprae, in secundo a quotidiana criminum dissolutione, in tertio ab obstinationis caecitate. Primum fit in Jordane, secundum in probatica piscina, tertium in natatoria Siloe. Jordanis interpretatur descensus, in quo designatur humilitas; probatos ovis, id est innocentia et simplicitas; siloe missus, id est missa Salvatoris benignitas et humanitas. In primo sanatur Naaman Syrus [26_28 1Kb] , in secundo jacens in grabato paralyticus [29 1Kb] , in tertio caecus natus [30 1Kb] . Naaman dicitur decor. Syria elata regis, cujus ipse erat miles. Rex elationis est diabolus, ejus milites ante baptismum fuimus. Paralysis dissolutio dicitur, et nos quoties mundanis et carnalibus criminibus [Col. 0633D] involuti sumus, paralytici, id est dissoluti in grabato jacemus. Tertius erat caecus a nativitate: sic semper manentes in peccandi consuetudine, sua caecantur obstinatione. Primus igitur sanatur in Jordane, id est humilitate quod contulit Christi humilitas. Secundus in probatica piscina, id est ovina quia peccata nostra purgavit Christi innocentia et simplicitas. Tertius in Siloe qui dicitur missus, quia caecitatem nostrae obstinationis sanavit ad nos missa Christi benignitas et humanitas. In talibus non invenimus sterilitatem, quia sunt gemellis [Col. 0634A] fetibus per Dei et proximi dilectionem. Genae quoque rubeae dicuntur, sicut cortex mali punici. Tribus causis est rubor in facie, scilicet ex confusione, ex solis adustione, ex abundanti sanguine. Primus rubor fit ex erubescentia criminis, secundus ex fervore et appetitu amoris, tertius in martyrio ex effusione sanguinis; pro primo dixit David: »Erubescant et conturbentur vehementer omnes inimici mei [31 1Kb] .« Pro secundo de Nazareis ait Jeremias: »Rubicundiores ebore antiquo [32 1Kb] .« Pro tertio cantat Ecclesia [33 1Kb] :

Rubri nam fluido sanguine fulgidis
Cingunt tempora laureis.
Propter hoc dicit Sapientia: »Ego quasi plantatio rosae in Jericho [34 1Kb] .« Haec sunt mala punica [Col. 0634B] in veste sacerdotali pendentia cum tintinnabulis aureis [35 1Kb] , id est cum laude divina in ore sapientis. Haec apparent exterius, sed praeter haec radices virtutum sunt interius, ut sunt occultae contemplationes, dulcia desideria, devotiones sanctae.


Averte oculos tuos a me, quia ipsi me avolare fecerunt.

[CAR.] Ac si diceretur: Tibi promissum est: »Spiritus sanctus superveniet in te [36 1Kb] ,« et illuminabit oculos tuos ad videndum me plenius caeteris; non tamen credas quod in via pleneme videas, sed averte oculos tuos a me, hoc est ab incomprehensibilitate majestatis meae; nam virtus Altissimi tanta est quod ipsa »obumbrabit tibi [37 1Kb] ,« sicut [Col. 0634C] sol obumbrat et repercutit oculos, ne ipsum in rota videant. Ideo, inquam, averte oculos tuos, quia ipsi, id est eorum imperfectio, qui me capere non sufficiunt, me avolare fecerunt, ut non bene me comprehendas, sicut legitur in parabolis: »Ne erigas oculos tuos ad opes quas habere non poteris, quia facient sibi pennas ut aquilae, et volabunt in coelum [38 1Kb] ;« et in Psalmo: »Accedit homo ad cor altum, et exaltabitur Deus [39 1Kb] .« Consequenter iteratis quibusdam matris laudibus, quas Scriptura superior comprehendit, et stylus exponit, subditur:

Sexaginta sunt reginae, et octoginta concubinae, et adolescentularum non est numerus.

[THO.] Reginae et concubinae utraeque quidem ad thronum regis accedunt, filios regis generant, sed [Col. 0634D] non utraeque diademate regni caput nobilitant. Utraeque enim praedicatione et baptismo Deo animas acquirunt, sed tamen multum inter se differunt. Illae namque sunt reginae quae intentione regni in hoc Deo serviunt. Illae vero sunt concubinae, quae carnalium commodo, voluptatum occasione Christo animas acquirunt. Unde Apostolus: »Sive per occasionem, sive per veritatem, dummodo Christus annuntietur, et in hoc gaudeo et gaudebo [40 1Kb] .« Reginae itaque sexagenario designantur, propter scientiam decalogi et perfectionem boni operis, quod designat [Col. 0635A] senarius. Item quinque per duodecim multiplicata, faciunt sexaginta. Hae namque quinque sensus regunt, et ad duodecim apostolos formant vitam suam, ut cum eis recipiant in regno coronam. Octogenarius qui ex quatuor multiplicatur, in malo accipitur propter temporalium rerum voluptates, quia hujus saeculi cursus quatuor temporibus agitur, vel mundus quatuor climatibus, scilicet oriente, occidente, aquilone et austro, dirimitur. Adolescentulae sunt quae nuper in Christo renatae, ad praedicandum nondum sufficiunt, et quasi nondum tono regali habiles in ministerio reginae fidelibus assistunt excubiis, quia jussis sanctae Ecclesiae fideliter obtemperant. Unde superius: »Adolescentulae dilexerunt te nimis [41 1Kb] ,« quarum non est numerus, quia modum [Col. 0635B] nostrae aestimationis transcendit summa civium patriae coelestis.

132 Feminarum tria genera enumerata sunt: reginae et concubinae, adolescentulae. Reginae sunt quae filios pariunt regi de matrimonio, concubinae pariunt sine conjugio, adolescentulae propter aetatem non sunt aptae puerperio. Reginae pariunt ad honorem regium, concubinae propter temporale solatium, adolescentulae intentae sunt in reginae obsequium. Reginae sunt praedicatores spirituales, concubinae carnales, adolescentulae minores spiritualium vitam aemulantes. Reginae verbo et exemplo aliis proficiunt, concubinae verbo proficiunt, sed exemplo corrumpunt, adolescentulae verba et exempla bonorum attendunt. De primis ait Apostolus: [Col. 0635C] »Despondi vos uni viro virginem castam exhibere Christo [42 1Kb] ;« de secundis Salomon: »Eruaris a muliere extranea, quae mollit sermones suos,« scilicet praedicando, »et relinquit ducem pubertatis suae,« id est Christum, male operando, »et pacti Dei sui oblita est [43 1Kb] ,« quod verbo spondet, opere non adimplendo; de tertiis: »Adducentur regi virgines post eam, proximae ejus afferentur tibi [44 1Kb] .« De reginis Paulus: »Salvabitur mulier per filiorum generationem, si permanserint in fide et dilectione [45 1Kb] .« De concubinis idem: »Non simus sicut plurimi adulterantes verbum Dei [46 1Kb] .« De adolescentulis: »Adolescentulae dilexerunt te nimis.« Et: »Curremus in odore unguentorum tuorum [47 1Kb] .« [Col. 0635D] Has reginas figuravit Bethsabee, quam David duxit in uxorem, et fecit reginam et ipsa peperit ei filium sapientem, scilicet Salomonem [48 1Kb] . Bethsabee septiformis vel puteus abundantiae dicitur: qui enim Spiritu septiformi sunt pleni, et scientia abundant, et filios pacificos gignunt, quod sonat Salomon. Tales reginae placent David, sunt enim laudabiles in quatuor: in gloria, in forma, a consortio, a puerperio. A forma exterius, a gloria interius, a consortio adolescentularum, a puerperio conversorum. A forma: »Et concupiscet rex decorem [Col. 0636A] tuum [49_50 1Kb] .« A gloria: »Omnis gloria ejus filia regis ab intus in fimbriis aureis,« id est operibus charitatis, »circumamicta varietatibus [51 1Kb] « virtutum; a consortio: »Adducentur regi virgines post eam, proximae ejus afferentur tibi [52 1Kb] ;« a puerperio: »Pro patribus tuis nati sunt tibi filii [53 1Kb] .«---»Mulierem, ait, fortem quis inveniet [54 1Kb] ?« Ecce invenisti. Sed ad quid fortitudo ejus? Quia »procul et de ultimis finibus pretium ejus [55 1Kb] ;« id est de coelo, qui est finis superior. »Confidit in ea cor viri sui [56_57 1Kb] .« Concubinae vero generant aliquando regi conformes, aliquando matri similes, aliquando degeneres. Regi conformes virtute, matri similes voluptate, degeneres infidelitate. Primi sunt viri sapientes et robusti, secundi molles et effeminati, [Col. 0636B] tertii sunt haeretici. In figura horum Osce propheta duxit uxorem fornicariam, scilicet Gomer [58 1Kb] . Osee salvator dicitur, id est Christus. Hic in fornicaria primo gignit filium sibi similem, unde dictus est Jezrael, id est semen Dei, vel filius Dei. Secundo fornicaria parit filiam sibi similem, quia voluptuosam, unde vocata est Absque misericordia, quia matrem sequendo meretur misericordia Dei privari. Tertio peperit filium degenerem, quia in hoc degenerat, quod matrem transgreditur infidelitate, unde vocatus est Non populus meus [59 1Kb] . Primi aedificantur matris verbo, secundi corrumpuntur ejus exemplo, tertii seducuntur, quia putant matrem penitus alienam a Deo. Primis dicitur: [Col. 0636C] »Quae dicunt facite;« secundis: »Quae autem faciunt nolite facere [60 1Kb] ;« tertiis: »Sed et lamiae nudaverunt mammas, lactaverunt catulos suos [61 1Kb] .« Primi conformantur regi: »Quos enim praescivit, praedestinavit conformes fieri imaginis Filii sui [62 1Kb] .« De filia quae matri assimilatur dicitur: »Filia Babylonis misera [63 1Kb] .« Inde misera, quia matri assimilatur; unde poeta [64 1Kb] :

Scilicet exspectas ut tradat mater honestos,
Aut alios mores quam quos habet? utile porro:
Filiolam turpi vetulae producere turpem.
»Cum enim ambularent animalia, ambulabant pariter et rotae juxta ea; cumque elevarentur a terra, elevabantur pariter et rotae sequentes ea [65 1Kb] .« Animalia ista sunt praelati, rotae sunt vitae hominum. [Col. 0636D] Cum ergo ambulant praelati, per terrena, eis conformatur hominum vita; et cum elevantur ad coelestia, et rotae similiter. De ultimis dicitur: »Vae genti peccatrici, populo gravi iniquitate, semini nequam, filiis sceleratis [66 1Kb] !« Adolescentularum est in Ecclesia religiosorum vitam inspicere; magistrorum doctrina, quasi pane se reficere; in amaritudine peccata sua rememorare; sese frequenter lacrymis perfundere, ut sic tandem possint esse de numero reginarum, et ad torum regis accedere. Sic illa Ruth, quae dicitur inspirata, Moabitis, in agro [Col. 0637A] Booz, quod dicitur in fortitudine, id est in Ecclesia Christi, qui est Deus fortis; spicas post messores colligebat, id est religiosorum vitam inspiciebat. Magistrorum doctrina quasi pane se reficiebat. Hoc est quod dixit ei Booz: »Comede panem cum pueris nostris.« Et adjecit: »Et intinge buccellam tuam in aceto [67 1Kb] .« Hoc est quod in refectione sua, debet in amaritudine peccata sua rememorare. »Et bibe, inquit, aquam de sarcinulis nostris [68 1Kb] ,« hoc est quod lacrymis debet se perfundere. Et sic crescens fit aliquando regina, ut praedicando possit regi filios parere. Moraliter rex est spiritus noster; regina ratio, concubina sensualitas, adolescentulae sunt sanctae meditationes. Ratio parit regi, id est spiritui, filios, id est veritatis [Col. 0637B] cognitionem, in actionibus et deliberationibus discretionem; concubina, id est sensualitas, item parit regi filios, dum exteriores sensus quos vivificat, in usus bonos dirigit; adolescentulae etsi non pariunt, adjuvant tamen ad partus nutriendos, et sunt in obsequium reginae. Esther enim regina [69 1Kb] tremebunda accedebat ad conspectum regis Assueri, et quia delicata erat, et fere ex timore cadebat in terram, duas habebat in obsequium suum adolescentulas, quarum una, id est spes, caput ejus sustinebat, id est superiorem vim rationis, quae Dei est contemplatio. Altera vero, id est timor, vestes ejus sustinebat, ne defluerent in terram, id est bonam compositionem morum et operum, ne ad terrena se inclinarent. Concubinae vero aliquando [Col. 0637C] bonae sunt cum filiis suis, quae sunt scilicet quando motus sensualitatis exteriores sensus ad bonos usus dirigunt. Istae sunt concubinae, quae Jacob genuerunt filios bonos, id est patriarchas. Sunt et concubinae malae cum filiis suis, quae sunt abjiciendae. Unde de Agar ancilla Sarae dicitur: »Ejice ancillam et filium ejus [70 1Kb] .« Agar enim quae servitus dicitur, id est sensualitas quae servire debet rationi, superbiebat contra dominam suam; et Ismael turpiter ludebat cum Isaac fratre suo [71 1Kb] , quia saepe evagationes sensuum bonos usus evertunt. Adolescentulae quoque in obsequium sunt reginae, dum sanctae meditationes pios affectus nutriunt. Hinc est quod Abisac Sunamitis, qui dicitur patris mei [Col. 0637D] risus, vel gaudium, pedes David fovebat [72 1Kb] . Quod vero reginae sub numero sexagenario, concubinae sub octogenario ponuntur, ad rem pertinet. Sexaginta enim duas habent sub se divisiones. Dividitur enim sexaginta in triginta et triginta, ecce prima. Item triginta dividitur in quindecim et quindecim. Sed non potest dividi quindecim; item sunt duae divisiones, quas patiuntur justi. Primo enim dolent quod adhuc dividuntur a regno, secundam patiuntur quando separatur anima a corpore suo. Octogenarius vero quatuor habet divisiones: prima est in quadraginta et quadraginta, secunda quadraginta in viginti et viginti, tertia viginti in decem [Col. 0638A] et decem, quarta decem in quinque et quinque; quinque vero non dividitur. In his accipe duas praedictas et duas alias, quas habent injusti: una qua dividuntur a Dei gratia, alia qua dividuntur a perfectione suae concupiscentiae. Adolescentularum vero non est numerus, propter multitudinem cogitationum, quae sub numero non possunt comprehendi.


Una est columba mea, perfecta mea; una est matri suae et electa genitrici suae.

[THO.] (Sic.) Una est, quia non alia ante legem, alia sub lege, alia sub gratia, alia de circumcisione, alia de praeputio. Sed sicut est unus Dominus, una fides, unum baptisma, unus Deus et Pater omnium [73 1Kb] ,« ita est Ecclesia una catholica, per totum [Col. 0638B] mundum dispersa. Dicitur columba, quia Spiritus sanctus super Dominum in columbae specie descendit [74 1Kb] , ut et suam et ejus in quo descendebat ostenderet simplicitatem, quam et Ecclesiae contulit. Perfecta dicitur, quia ex omnibus populis colligitur, et omnium divinorum charismatum acceptione perficitur. Mater et genitrix Ecclesiae praesentis est illa, de qua Apostolus ait: »Quae sursum est libera est, Hierusalem, quae est mater nostra [75 1Kb] .« Quia »omne datum optimum et omne donum perfectum desursum est, descendens a Patre luminum [76 1Kb] .« Electa est genitrici suae, et a superna Ecclesia propter suam unitatem approbata.

Nota quod sponsa dicitur una, dicitur columba, dicitur perfecta, dicitur electa. Una dum incipitur, [Col. 0638C] columba dum gratia augetur, perfecta dum mundus integre despicitur. Electa, dum totus in Deum animus intenditur. Ut taceamus ad praesens illas philosophicas unitates, quantum ad praesens spectat negotium. Est unum spirituale, est unum singulare, est unum aeternale. Primum est adunatione, secundum unione, tertium aeterna unitate. Primum est in fide, secundum fit in virgine, tertium in trinitate. De primo: »Qui adhaeret Deo, unus efficitur spiritus [77 1Kb] ,« de secundo: »Sicut anima rationalis et caro unus est homo, ita Deus et homo unus est Christus [78 1Kb] ;« De tertio: »Tres sunt qui testimonium dant in coelo: Pater et Filius, et Spiritus sanctus, et hi tres unum sunt [79 1Kb] .« Primo quasi [Col. 0638D] lapides vivi ad construendum templum Dei, in unum colligimur, secundo erigimur, tertio consummabimur. De primo, congregavit nos in unum Christi amor, de secundo, erexit nobis Dominus cornu salutis in domo David pueri sui; de tertio dicitur quod Deus perficiet solidabitque. Item ipsi nos gemimus habitationem quae de coelo est, supervestiri cupientes. Prima itaque unitate dicitur sponsa una, scilicet adunatione fidelium tanquam lapidum ad construendum templum Domini, quod prius fundatur ex rudibus et impolitis lapidibus, scilicet humilitate. Postea locantur sculpti in patientia, superponuntur politi in mansuetudine, tanquam [Col. 0639A] caemento colligantur simul charitate, deinde accumulatur templum in pacis sollicita conservatione. Sic docebat Apostolus construere, dicens: »Obsecro vos ut digne ambuletis cum humilitate et mansuetudine, cum patientia supportantes invicem in charitate, sollicite servare unitatem spiritus in vinculo pacis [80 1Kb] .« Sic quoque operatus est Christus. Vide ut omnia facias secundum exemplar quod tibi in monte monstratum est [80* 1Kb] . Sic sponsa est una, est etiam et columba bona simplicitate. Quod in tribus fit: si ad pacem alios invitat, si irrogatus injurias non vindicat, si in gratia Dei alios exaltat. De primo: »Pacem sequimini cum omnibus et sanctimoniam, sine qua nemo Deum videbit [81 1Kb] ;« de secundo: »Non reddentes malum pro malo, [Col. 0639B] nec maledictum pro maledicto, sed econtrario benedicentes [82 1Kb] ;« de tertio sicut ait Apostolus: »Optimum est gratia stabilire cor [83 1Kb] ;« et: »Videte ne in vacuum gratiam Dei recipiatis [84 1Kb] ;« et: »Florete flores in gratia [85 1Kb] .« Hinc est quod in Scripturis tres legimus columbas: prima ramum olivae ad arcam attulit in signum pacis in diluvio; secunda in lege offerebatur in sacrificio, tertia apparuit super Dominum in baptismo. De his columbis contra Simoniacos dicitur quod Dominus ejecit de templo flagello facto de funiculis, vendentes oves et boves et columbas [86 1Kb] . Ovis hic accipitur pro simplicitate, bos pro praedicationis labore, columba pro sacramentis novae gratiae. Primum vendunt hypocritae, secundum mercenarii, tertium Simoniaci, deteriores [Col. 0639C] caeteris. Isti quia vendunt columbam ejiciuntur de templo, sicut scriptum est in Apocalypsi: »Ejice foras atrium quod foris est [87 1Kb] ,« scilicet flagello facto de funiculis peccatorum, unde David: »Funes peccatorum circumplexi sunt me [88 1Kb] .« Itaque apud ipsos non una columba ista. Item sponsa perfecta est, dum mundus perfecte despicitur eo ordine quo docuit Dominus: »Si vis, ait, perfectus esse, vade, vende omnia quae habes et da pauperibus, et habebis thesaurum in coelis [89 1Kb] .« Primum ergo est in affectu, secundum in effectu, tertium in profectu, quartum in proventu. In affectu voluntatis, in effectu alienationis, in profectu erogationis, in proventu sperandae retributionis. Quia, [Col. 0639D] sicut ait Gregorius: »Velle mente ire est, volendo 133 jam bonum diligitur.« Alienando prorsus mundum despicimus. Erogando proximum diligimus dum necessitati ipsius de nostro subvenimus; inde sperando nos habituros praemia in coelo thezaurizamus, et sursum cor elevamus.

Sic sancti martyres »euntes ibant et flebant, mittentes semina sua: venientes autem venient cum exsultatione [90 1Kb] .« Est quoque sponsa electa genitrici suae, id est »Jerusalem quae sursum est, quae est mater nostra [91 1Kb] :« cujus caput est Christus qui elegit. [Col. 0640A] Sciendum vero quod est electio praedestinationis, et est electio gratiae, et est electio assumptionis. Prima liberam conservat hominis voluntatem, secunda provehit ad dignitatem, tertia perducit ad beatitudinem. De prima ait Apostolus: »Sicut elegit vos ante mundi constitutionem [92 1Kb] ;« de secunda idem Paulus apostolus: »Non ab hominibus electus, neque per hominem, sed per Jesum Christum [93 1Kb] ;« de tertia David: »Beatus quem elegisti et assumpsisti, habitabit in atriis tuis [94 1Kb] .« Item: »Sancti et justi, in Domino gaudete, vos elegit Deus in haereditatem sibi [95 1Kb] .« Per primam nos praescivit Dominus, per secundam nos vocat et justificat [96 1Kb] , per tertiam nos magnificabit in sua coelesti gloria. Non in una sola persona laudatur humanitas, sed [Col. 0640B] inter fratres unanimitas, unde Apostolus: »In uno Spiritu unanimes [97 1Kb] ;« sed notandum quod in oratione quidam sunt pusillanimes, cum primo debent esse magnanimes; secundo unanimes, tertio longanimes. Tria sunt quae faciunt in oratione pusillanimes. Conscientiae impuritas, petitionis sublimitas, ejus qui petit severitas. Primus fuit Judas, qui desperavit per reatum conscientiae, secundus fuit Achaz rex Israel, cui dictum est: »Pete tibi signum a Domino, et dixit: Non petam; et non tentabo Dominum [98 1Kb] .« Tertia fuit mulier sanguiflua, quae non audens tangere Christum, »tetigit fimbriam vestimenti ejus [99 1Kb] .« Primus enim audierat: »Peccatores Deus non audit [100 1Kb] ;« secundus: »Altiora te [Col. 0640C] ne quaesieris et majora te ne scrutatus fueris [1 1Kb] ;« tertius: »Cum implicaveritis orationem, non exaudiam: manus vestrae plenae sunt sanguine [2 1Kb] .« Ergo sicut scriptum est: »Qui pusillo animo est, et qui duxit uxorem, revertatur ad domum suam [3 1Kb] .« Pusillanimes, nolite timere. Nolite attendere severitatem, sed attendite illum qui »salvum facit a pusillanimitate spiritus et tempestate [4 1Kb] .« Qui clamat: »Ego cogito cogitationes pacis et non afflictionis. Invocabitis me, et ego exaudiam vos [5 1Kb] .« His ergo auditis, qui erant pusillanimes fiunt magnanimes. Tria autem sunt quae faciunt magnanimes in oratione, scilicet spes veniae, spes gratiae, spes gloriae: spes veniae facit puritatem conscientiae, spes gratiae ut secure petat sublimia, spes [Col. 0640D] gloriae ut postposita severitate accendatur dantis benevolentia. De primo: »Sperate in eo, omnis congregatio populi, effundite coram illo corda [6 1Kb] ,« etc. Sic purificando conscientiam habebis petendi audaciam. De secundo: »Spera in Domino et fac bonitatem, et inhabita terram, pasceris in divitiis ejus [7 1Kb] .« De tertio: »Laetentur omnes, qui sperant in te; in aeternum exsultabunt, et habitabis in eis [8 1Kb] .« Isti audiunt: »Quidquid orantes petitis, credite quia accipietis et fiet vobis [9 1Kb] .«---»Oratio fidei alleviabit infirmum,« ait Jacobus [10 1Kb] . Si autem [Col. 0641A] facti sumus magnanimes, oportet ut simus unanimes.

In tribus sumus unanimes: in simplicitate, in mortalitate, in fidelitate. Primum contra duplicitatem, secundum contra propriam voluntatem, tertium contra infidelitatem. Primum ne sit proximo dolosus, secundum ne sit inter sanctos seditiosus, tertium ne sit per haeresim a Deo divisus. Propter haec tria dicit sponsus de sponsa: Una est columba mea, una est fortitudo mea, una est matri suae. De simplicitate dicit David: »Qui loquitur veritatem in corde suo, qui non egit dolum in lingua sua [11_12 1Kb] .« Quia vix duplex constans est in omnibus operibus suis. De secundo: »Ecce quam bonum et quam jucundum habitare fratres in unum [13 1Kb] !« Item [Col. 0641B] dicit: »Qui habitare facit unius moris in domo [14 1Kb] .« De tertio: »Unus spiritus et una fides erat in eis [15 1Kb] .« Item: »Multitudinis credentium erat cor unum et anima una [16 1Kb] .« Sunt quoque unanimes in oratione, quia unum petunt. »Porro unum est necessarium [17 1Kb] .«---»Unam petii a Domino, hanc requiram, ut inhabitem in domo Domini omnibus diebus vitae meae [18 1Kb] .« Interim ergo sit nobis »unus spiritus, una fides, unum baptisma [19 1Kb] .« Unus spiritus in terrena concordia, una fides in Ecclesia, unum baptisma in purificanda conscientia. Sed quia parum prodest unanimitas momentanea, necesse est ut adsit longanimitas perpetua. Si ergo aspicimus Christum longanimem in sustinenda mundana tribulatione, longanimem in passione, longanimem in exspectatione, [Col. 0641C] nos quoque multo magis longanimes debemus esse in oratione: Oratio ergo debet habere profunditatem, longanimitatem, latitudinem, altitudinem: profunditatem in contritione, latitudinem in dilectione, longitudinem in exspectatione, altitudinem in exspectanda retributione. Audi profunditatem: »De profundis clamavi ad te, Domine, Domine, exaudi orationem meam [20 1Kb] ;« et latitudinem: »Orate pro invicem ut salvemini [21 1Kb] ;« et longanimitatem: »Sine intermissione orate,« ait Apostolus [22 1Kb] . »Multum enim valet deprecatio justi assidua,« ait Jacobus [23 1Kb] . Et David: »Dirigatur oratio mea sicut incensum in conspectu tuo [24 1Kb] .« Idem: »Vespertina oratio ascendat ad te, Domine, et descendat super nos misericordia tua [25 1Kb] .« Altitudinem [Col. 0641D] audi: »Quoniam tu, Deus meus, exaudisti orationem meam dedisti haereditatem timentibus nomen tuum [26 1Kb] .« De eodem Salomon: »Melior est finis orationis quam principium [27 1Kb] .« Itaque »cum statis ad orandum, si quid ita petitis, credite quia accipietis [28 1Kb] .« Ut ergo audiatur oratio, currat pusillanimus ad misericordiam, magnanimus ad temperantiam, unanimis ad obedientiam, longanimus ad patientiam. Ad misericordiam, ne cadat in desperationem; [Col. 0642A] temperantiam, ne in elationem; obedientiam, ut non solum magistri, sed fratris mandatum perficiat; patientiam, ne per taedium deficiat. Dicat ergo pusillanimus: »Domine, cum iratus fueris, misericordiae recordaberis [29 1Kb] .« Vitent magnanimi, ne dicatur eis quod duobus filiis Zebedaei: »Nescitis quid petatis [30 1Kb] .« Respicient unanimes Christum qui »factus est Patri obediens usque ad mortem, mortem autem crucis. Propter quod Deus illum exaltavit [31 1Kb] .« Quia vero »spes quae differtur affligit animam [31* 1Kb] ,« audiant longanimes: »Qui perseveraverit usque in finem salvus erit [32 1Kb] ,« et Apostolus: »Ne fatigemini animis vestris deficientes. Nondum enim restitistis usque ad sanguinem, adversus peccatum repugnantes [33 1Kb] .« Non solum autem fit haec unanimitas [Col. 0642B] in oratione, sed in compassione. Ubi videndum est quod aliud est propassio, aliud compassio, aliud passio: in propassione vitetur primae suggestionis vehementia, in compassione nascitur vita, in passione saevit utilis afflictionis angustia. Primum est exercendae virtutis materia, per secundum habetur indulgentia, tertium vero sequitur regni coelestis gloria. In primo triumphat homo quia cito suggestionem perpendit, in secundo proximo beneficium impendit, in tertio Christo patienti vicem rependit. Ad primum vos invitat qui ait: »Omni custodia serva cor tuum [34 1Kb] ,« etc. »Fili, si te lactaverint peccatores, ne acquiescas eis [35 1Kb] .« In hoc conflictu junxit Agag: quia suggestio dicitur, scilicet rex Amalec [36 1Kb] , qui dicitur populus [Col. 0642C] alligatus. Misericordia quae sequitur compassio dicitur: »Estote misericordes, sicut Pater vester misericors est [37 1Kb] .« Item: »Misericordiam volui et non sacrificium; et scientiam Dei plusquam holocausta [38 1Kb] .« De passione dicit: »Beati qui persecutionem patiuntur propter justitiam [39 1Kb] .« In primo ergo est columba, in secundo perfecta, in tertio una est matri suae et dilecta genitrici suae, supercoelesti Ecclesiae. Ad quam nos perducat Jesus Christus: »cui est honor et gloria in saecula saeculorum. Amen [40 1Kb] .«


Sexaginta sunt reginae, octoginta concubinae, et adolescentularum non est numerus. Verumtamen una est columba mea.

[CARD.] Per reginas et concubinas animae praelatorum [Col. 0642D] designantur, quia pariter ad torum accedunt, pariter generant, sed non pariter coronantur. Reginae enim intuitu regni coelestis ex veritate; concubinae vero intuitu rerum temporalium, et per occasionem doctrinae inserviunt, et de utrarumque fructu gaudet Apostolus, dicens ad Philippenses: »Quid enim, dum omni modo, sive per veritatem, sive per occasionem Christus annuntietur, et in hoc gaudeo et gaudebo [41 1Kb] .« Illud autem attendamus, [Col. 0643A] quod concubinae plures sunt numero quam reginae. In adolescentulis vero designatur rudis et quasi innumerabilis illarum animarum multitudo, quae renovatur per fidem, adhuc dependens ab uberibus magistrorum, de quibus dicit Christus quod licet praedictarum animarum tanta sit multitudo, tamen una est columba mea plena gratia prae caeteris, et ipsa est una matri suae, scilicet coelesti gratiae, quia singulariter dicere potest: »Gratia Dei sum id quod sum, et gratia ejus in me vacua non fuit [42 1Kb] :« et ipsa est electa genitrici suae. Nam inter omnes filias genitrici suae, militanti, scilicet sive triumphanti Ecclesiae, ipsa est praeelecta. Et ideo ad laudes ejus omnes assurgunt; hoc est quod sequitur:


[Col. 0643B] Viderunt eam filiae et beatissimam praedicaverunt, reginae et concubinae laudaverunt eam.

[THO.] Magna laus est unitati catholicae quam et gratia mater quae genuit in perpetuum elegit et filiae quas ipsa Deo per spiritum genuit et enutrivit, mox ut viderunt, id est ut ejus castitatem vitae didicerunt, ut dona promissae illi haereditatis audierunt, merito beatificare non cessant. Sed et reginae et concubinae praeconiis justis extollunt, id est coelestes, hae quae vere regni ejus sunt participes, sive illae quae ei solo nomine adhaerentes, sed spe sunt et animo terrestres perenni eam dignam laude fatentur. Viderunt filiae, viderunt reginae, viderunt concubinae. Filiae suspirantes in ejus aemulatione, reginae congratulantes de ejus perfectione, [Col. 0643C] concubinae corrosae sunt, verme conscientiae. Filiae suspirant in illam, suam cognoscentes infirmitatem; reginae congratulantur, pariter festinantes ad beatitudinem; concubinae roduntur verme conscientiae, quia se vident praeparatas ad damnationem. Hinc est quod clamant adolescentulae: »Trahe nos post te. Curremus in odore unguentorum tuorum [43 1Kb] .« Unde Ruth, quae inspirata dicitur, ad socrum suam Noemi, quae dicitur pulchra, clamat: »Quocunque ibis et ego vadam; quocunque manebis et ego, vivit Dominus, quia sola mors me et te separabit [44 1Kb] .« Reginae dicunt: »Laetatus sum in his quae dicta sunt mihi: In domum Domini ibimus [45 1Kb] .« Concubinae roduntur verme conscientiae, [Col. 0643D] testimonium illis reddente conscientia ipsarum, et inter se invicem cogitationum accusantium, unde quaedam revertentes, clamant: »Domine, ne memineris iniquitatum nostrarum antiquarum [46 1Kb] .« Quidam dicunt cum Cain desperando, dicentes: »Major est iniquitas mea quam ut veniam merear [47 1Kb] .« Quidam vero cum Juda currunt in laqueum, dicentes: »Peccavi tradens sanguinem justum [48 1Kb] .«

Ordo congruus: prius vident, secundo praedicant beatissimam, tertio laudant. Vident, »non habentem maculam neque rugam [49 1Kb] ;« praedicant beatissimam, [Col. 0644A] jam coelesti refectione saginatam; laudant supra conditionem humanam ad superna gaudia exaltatam. Non habet maculam neque rugam, sacrificiis purificata, saginata est pane coelesti satiata. Ad gaudia, scilicet exaltata, scilicet vino laetitiae exhilarata. Haec tria sunt de quibus ait Samuel ad Saul: »Cum veneris ad quercum Thabor, occurrent tibi tres viri euntes in Bethel: unus portans tres hydrias, alius portans tres tortas panis, alius lagenam vini [50 1Kb] .« Thabor veniens lumen dicitur, quercus est crux Christi per quam venit lumen, tres viri sunt tria genera hominum: incipientes, proficientes, perficientes, vel Daniel, Job, Noe. In tribus haedis triplex sacrificium est, quibus sponsa est purificata, quia haedi in lege sacrificabantur. Primum sacrificium est [Col. 0644B] contritionis, secundum justificationis, tertium jubilationis. De primo: »Sacrificium Deo spiritus contribulatus [51 1Kb] ,« de secundo: »Sacrificate sacrificium justitiae [52 1Kb] .« de tertio: »Sacrificium laudis honorabit me [53 1Kb] .« Sic sponsa prius in se mactat veterem hominem per poenitentiam. Inde in novitate vitae ambulat per justitiam [54 1Kb] . Tandem Deum laudat per ineffabilem laetitiam. Beatissima dicitur sponsa tribus panibus satiata, de quibus in Evangelio: »Amice, commoda mihi tres panes [55 1Kb] .« Primus est doctrinae, 134 secundus lacrymarum, tertius consolationis divinae. Primus est de mensa propositionis [56 1Kb] ; secundus, unde David: »Fuerunt mihi lacrymae meae panes die ac nocte [57 1Kb] ;« de tertio: »Panem angelorum manducavit homo [58 1Kb] .« [Col. 0644C] Pro primo praedicatur beata, pro secundo beatior, pro tertio beatissima.

Lagena vini est laetitia, qua interius tangit Christum, cum illo jam degustans supernae patriae gaudia. Hi supra pectus Domini cum Joanne vehementi amore accensi in coena recumbunt [59 1Kb] . Primus enim tactus est tangere fimbriam vestimenti ejus, id est fidei vel conversationis ejus, cum hemorrhoide muliere [60 1Kb] , et hac sanamur a sanguine culpae. Secundus tactus est, tangere pedes ejus, id est affectus, cum Maria Magdalene. Tertius est supra pectus ejus cum Joanne in coena recumbere, id est superna gaudia sapere, et inde laudatur. Possunt haec accipi de beata Virgine. Notandum autem quod concubinae [Col. 0644D] possunt accipi hi qui adhuc plorant pro peccatorum enormitate, qui se nondum judicant dignos ad regis amplexus accedere; filiae sunt quae contemplantur in hac peregrinatione, reginae quae jam fruuntur Dei visione. Ut ergo singulis singula verba assignemus, concubinae landant, filiae vident, reginae praedicant. Concubinae, sicut acceperunt documento, filiae sicut probant contemplationis argumento, reginae, sicut didicerunt experimento. Concubinae laudant, quia de nocte surrexit, et dedit praedam domesticis suis, et cibaria ancillis suis [61 1Kb] ; filiae, quia »omnis gloria ejus filiae regis ab intus in fimbriis aureis [62 1Kb] ;« reginae, [Col. 0645A] »quia venit a finibus terrae audire sapientiam Salomonis [63 1Kb] .« Ecce concubinae laudant beatam, filiae vident beatiorem, reginae praedicant beatissimam. Concubinae ergo laudant a conceptu, laudant a fructu, laudant a partu. A conceptu, quia fuit sine luxuriae feditate; a fructu, quia liber fuit ab originali necessitate; a partu, quia fuit sine difficultate. In conceptu, virga Aaron floruit sine cultu hominis [63* 1Kb] ; in fructu: Veniet ventus urens a regione deserti, et siccabit venas mortis [64 1Kb] ; in partu: Visus est rubus ardens sine damno combustionis [65 1Kb] . In primo laudatur virginitas, in secundo novitas, in tertio sublimitas. Virginitas quae concepit et non marcuit, novitas qua creata in muliere latuit, subtilitas qua Creator egressus est de utero, et portam non aperuit. [Col. 0645B] De primo ait Isaias: »Ecce virgo concipiet et pariet filium [66 1Kb] .« De secundo ait propheta: »Faciet Dominus novum super terram, femina circumdabit virum [67 1Kb] . De tertio ait Ezechiel: Porta haec clausa erit et non aperietur, vir non intrabit per eam, quia Dominus Deus Israel ingressus est per eam. Vir sedebit in ea ut comedat panem coram Domino [68 1Kb] .« Concubina ergo videns haec sponsae magnalia in exitu non cessat laudare, sed et merito. Quia plorat videns illuc se non posse pertingere. Contra primum ergo erubescit, contra secundum sibi vilescit, contra tertium tabescit. Erubescit se de putredine propagari. Audi erubescentiam: »Tota die verecundia mea contra me est,« ait David [69 1Kb] . Unde idem: »Ego sum vermis et non homo [70 1Kb] .« [Col. 0645C] De putredine ait Job: »Putredini dixi: Pater meus es, mater mea et soror mea, vermibus [71 1Kb] .« Audi de secundo: »Praeoccupaverunt me laquei mortis [72 1Kb] .« Item: »Funes peccatorum circumplexi sunt me [73 1Kb] .« De humilitate: »Dignum ducis super hujuscemodi aperire oculos tuos [74 1Kb] .« De tertio, audi laborem miseriae: »Quasi flos egreditur, et conteritur, et fugit velut umbra et non in eodem statu permanet [75 1Kb] .« Item: »Homo ad laborem nascitur et avis ad volandum [76 1Kb] .« Et: »Tabescere fecisti sicut araneam animam ejus [77 1Kb] .« Ecce quando tabescit labore praesentis miseriae. Haec tria in Rebecca sunt figurata. Cum enim Isaac occurreret ei egressus ad meditandum in agro [78 1Kb] , vide quid fecerit: primo operuit [Col. 0645D] vultum suum pallio, secundo desiliit de camelo, tertio Deboram, quae interpretatur apis, ducebat a latere suo. Operiens vultum, est verecundata; desiliens de camelo, est humiliata; Deboram habens in latere suo, est aculeo miseriae fatigata. Sed dum talibus exercitatur, ab Isaac, qui risus interpretatur, suscipitur, et in thalamum matris inducitur. Et sic sponsa ipsius efficitur. Istae enim concubinae dum talibus exercentur, sponsae Christi processu temporis fieri merentur. Fidelis sponsa in tribus solet [Col. 0646A] laudari, scilicet: a pietate, a timore, a labore. A pietate, qua patris ira parvulis temperatur, a timore quo sponso reverentia exhibetur, a labore quo voluptas carnis domatur, et divitiis domus instruatur. Talis fuit beata Virgo: pia, populum Deo subditum Filio suo reconciliando; timorata, Filium suum debito honore reverendo, laboriosa, carnem domando, et Filio suo aulam virgineam divitiis virtutum instruendo. In primo itaque populum Dei ad haereditatem revocavit, unde ait: »Et radicavi in populo honorificato et in partes Dei mei haereditas illius [79 1Kb] .« Ac si diceret: Haereditatem Dei mei eis acquisivi. De secundo ipse ait: »Ego mater pulchrae dilectionis et timoris [80 1Kb] .« De tertio: »Multae filiae congregaverunt divitias, tu supergressa es universas [81 1Kb] .« [Col. 0646B] Has tres laudes Salomon proposuit in tractatu de muliere forti [82_83 1Kb] . De primo ait: »Surrexerunt filii ejus et beatissimam praedicaverunt, vir ejus et laudavit eam.« De secundo idem dixit subsequenter: »Mulier timens Dominum ipsa laudabitur.« De tertio ibidem ipse adjunxit dicens: »Laudant eam in portis opera ejus,« id est laudatur ex eis. Ecce ancillae laudaverunt, sive concubinae. Sequitur:

Filiae viderunt, sed differenter, quia filiarum aliae procedunt, aliae accedunt, aliae excedunt. Procedunt, cum virtutum divitiis; accedunt, cum aromatibus spiritualis dilectionis, excedunt, in stuporem admirationis. De primis: »Multae filiae congregaverunt divitias, tu supergressa es universas.« De secundis: »Myrrha et gutta et casia a vestimentis [Col. 0646C] [84 1Kb] .« etc. Maria enim fuit vestimentum regis et domus eburnea [85 1Kb] . De tertiis: »Filiae discurrerunt super murum [86 1Kb] .« Murus est virtutum soliditas et sublimitas, unde ad videnda coelestia paratiores sumus. Primae de longe Mariam imitantur, secundae de propinquo aemulantur, tertiae cogitatione ex aviditate in illa aeterna patria conversantur. Primae honoratae fructuum ubertate, secundae in laetitia et exsultatione, tertiae gaudentes prae novitate. De primis: »Adducentur regi virgines post eam [87 1Kb] .« De secundis: »Proximae ejus afferentur tibi. Afferentur in laetitia et exsultatione [88 1Kb] .« De tertiis: »Adducentur in templum regis [89 1Kb] ,« quod est beatitudo superna; ubi mente ingrediuntur cum Maria. Primae [Col. 0646D] imitantur accipientes ab eo rigorem et disciplinam, secundae devotionis dulcedine mellifluam, tertiae supernorum gustant sapientiam. Maria enim est arca de qua dicitur in Apocalypsi: »Coelum apertum est, et arca Dei visa est in eo [90 1Kb] .« In ea erat virga et manna et tabulae testamenti [91 1Kb] . In virga ergo designatur disciplina, in manna devotionis dulcedo, in tabulis testamenti sapientia. Ipsa enim astitit a dextris Dei circumdata varietate [92 1Kb] . Plane varietate, ipsa enim est iris diversorum colorum de qua in eadem [Col. 0647A] Apocalypsi, ait enim Joannes: »Qui sedebat in throno erat similis aspectui jaspidis et sardinis [93 1Kb] ,« scilicet Christus. Iaspis enim virentis coloris est, in eo divinitas; sardo rubens, pro nobis passa humanitas. Ubi adjungitur: »Et in circuitu throni iris similis visioni smaragdinae [94 1Kb] .« Smaragdus virentis coloris est. Verumtamen iris plures habet colores cum isto qui figurant aliquid in beata virgine; habet enim nigredinem, pallorem, virorem, candorem, ruborem. In nigredine significatur quod ipsa curam gerat de peccatoribus; in pallore, de laborantibus; in virore, de iis qui student virtutibus; in candore, de virginibus; in rubore, de charitate ferventibus. Primis ut a Filio suo impetret indulgentiam, secundis patientiam, tertiis proficiendi [Col. 0647B] gratiam, quartis humilitatem, quintis pietatem. Propter primum ait: »Nigra sum, sed formosa [95 1Kb] ;« pro secundo: »Quia decoloravit me sol [95* 1Kb] ;« pro tertio in hoc loco quod similis erat visioni smaragdinae; pro quarto: »Sicut lilium inter spinas, sic amica mea inter filias [96 1Kb] ;« pro quinto: »Sicut vitta coccinea labia tua [96* 1Kb] .« Item iris pacem designat, pluviam nuntiat, ex solis praesentia multiformiter radiat. In primo enim per ipsam humano generi pax est impetrata, in secundo per ipsam gratiae pluvia est infusa, in tertio visione Dei est gloriosa. Propter primum enim sponsus osculatus est eam osculo oris oris sui [97 1Kb] . Propter secundum fuit ipsa »fons hortorum, puteus aquarum viventium, fluens impetu de Libano [97* 1Kb] .« [Col. 0647C] Propter tertium ait illi sponsus: »Veni, electa mea, et ponam in te thronum meum; quia concupivit rex speciem tuam [98 1Kb] .« Talem viderunt eam filiae. Sequitur:

Reginae beatissimam praedicaverunt; non qualibet beatitudine. Sunt enim differentes beatitudines. Est enim beatitudo falsa, est beatitudo vera, est secura, est plena. Prima decipit, secunda incipit, tertia percipit, quarta recipit. Decipit per vanam delectationem, incipit per virtutem et operationem, percipit divinam promissionem, recipit corporis et animae glorificationem. De prima dicitur, enumeratis a David multis felicitatibus temporalibus: »Beatum dixerunt populum cui haec sunt [98* 1Kb] .« De secunda continuo adjunxit, dicens: »Beatus populus, cujus Dominus Deus ejus [99 1Kb] .« Et ad Simonem Petrum ait Dominus; [Col. 0647D] »Beatus es, Simon Bar Iona, quia caro et sanguis non revelavit tibi, sed Pater meus qui est in coelis [99* 1Kb] .« Item: »Beati sunt servi illi quos, cum venerit dominus invenerit vigilantes [100 1Kb] .« De tertia ait Joannes evangelista: »Beati mortui qui in Domino moriuntur [100* 1Kb] .« Et quare beati, subjunxit: »Amodo jam dicit spiritus ut requiescant a laboribus suis [1 1Kb] .« De quarta ait Dominus: »Beati mites, quoniam ipsi possidebunt terram [2 1Kb] ,« id est corpus. Tunc enim glorificabuntur in anima et corpore. Hac beatitudine beatissimam praedicaverunt reginae Mariam.


[Col. 0648A] Viderunt eam filiae Sion.

[CARD.] Quas superius adolescentulas nominavit, et beatissimam praedicaverunt eam in laudibus, et reginae et concubinae laudaverunt eam; ipse quoque filius cum admiratione laudes ejus assumit, dicens:


Quae est ista quae progreditur quasi aurora consurgens, pulchra ut luna, electa ut sol, terribilis ut castrorum acies ordinata?

[THOM.] Admiratur Synagoga conversa Ecclesiam tantisper sublimatam. Haec progreditur quasi aurora consurgens; quia veri luminis jam in ea ortus mundo post tenebras ignorantiae longe monstratur, clamantibus ejus praeconibus: »Nox praecessit, dies autem appropinquavit [3 1Kb] .« Pulchra ut luna, quia a Sole justitiae illustrata, noctem saeculi hujus incedens [Col. 0648B] scientiae coelestis et evangelicae conversationis luce perfudit. Electa ut sol, quia imaginem sui Conditoris illustrare coepit; ambulando in omni justitia et sanctitate et veritate [4 1Kb] , et illi veraciter gratias agendo, quia »signatum est super nos lumen vultus tui, Domine [5 1Kb] .« Item, pulchra ut luna, quia in nocte vitae hujus nunc despecta mundo, nunc clara videtur, nunc virtutum candore plena, nunc pravorum dehonestata vitiis, more lunae crescit et decrescit. Electa ut sol in die futurae beatitudinis, quando clarebit immutabilis lucis visione, quando omnes »justi fulgebunt sicut sol in regno Patris eorum [6 1Kb] .« Terribilis ut castrorum acies ordinata, quia quo perfectius in se ordinem virtutum collocat, eo terribilior aeris potestatibus et ecclesia et anima quaeque fidelis existit. [Col. 0648C] Item aurora noctem fugat, luna noctem illuminat, sol diem clarificat, terror castrorum hostes exturbat. Aurora noctem fugat, abluendo culpam; luna noctem illuminat, auferendo ignorantiam; sol diem clarificat, manifestando sanctorum justitiam; terror castrorum hostes exturbat, eorum reprimendo saevitiam. Item, est aurora in propriam utilitatem, luna in proximi aedificationem, sol reformando in se Dei imaginem, terribilis ut castrorum acies se muniendo contra adversariorum 135 machinationem. Verum triplex est aurora quae assignatur secundum triplicem nominis hujus etymologiam.

Est enim prima misericordiae, qua cognoscimus peccatum ut fugiamus; secunda gratiae, qua videmus [Col. 0648D] bonum ut faciamus; tertia contemplationis gloriae, ut diligamus et quaeramus. Prima dicitur aurora, id est aura oriens, id est temperies; quia in ea nos temperamus a vitiis. De qua Moses: »Factum est in vigilia matutina [7 1Kb] ,« etc. Secunda, id est gratiae, dicitur aurora, augens rorem, quia augetur in nobis ros gratiae ut bene faciamus. Unde Gedeon surgens mane invenit vellus plenum et expressit in concham [8 1Kb] , id est de Virgine venit ad cor humanum. Tertia dicitur aurora quasi avium hora, quia in ea contemplantes coelestium gloriam, sicut aves in aurora Deum laudamus. Unde Dominus ad Job: [Col. 0649A] »Quis dimisit lapidem angularem, cum me laudarent astra matutina et jubilarent omnes filii Dei [9 1Kb] ?« Prima est aurora consurgens, secunda aurora ascendens, tertia provehens. Prima consurgit de peccato ad sanctitatem, secunda ascendit de virtute in virtutem, tertia provehit usque ad Dei cognitionem. De prima dicit Paulus animae peccatrici: »Surge, qui dormis, et exsurge a mortuis et illuminabit te Christus [10 1Kb] .« Dicitur etiam de ea: Quae est ista quae progreditur quasi aurora consurgens? Et beata Cecilia, dum aurora consurgeret, dixit: »Eia, milites Christi, abjicite opera tenebrarum [11 1Kb] .« De secunda, scilicet ascendente, dixit angelus ad Jacob: »Dimitte me, jam enim ascendit aurora [12 1Kb] .« Cum enim Dominus contulerit ascensum ad virtutes, mystica [Col. 0649B] procedente lucta, ut ejus probet desiderium, finxit se longius ire, dicens: »Dimitte me, jam enim ascendit aurora.« Sed anima desiderio accensa respondet: »Non dimittam te nisi benedixeris mihi [13 1Kb] ,« id est donec me provehas ad tertiam auroram, ut

Aurora cursus provehat,
Aurora totus prodeat
In Patre totus Filius,
Et totus in Verbo Pater [13* 1Kb] .
Quo viso in illa aurora, id est in avium hora, cum avibus coeli, id est angelis et mundi hujus sanctis, possim digne laudare, benedicere et praedicare: ut dem gloriam et praedicationem, et honorem, et laudem, et benedictionem, et gratiarum actionem. Unde seniores in Apocalypsi, dabant [Col. 0649C] »gloriam et honorem et benedictionem sedenti super thronum [14 1Kb] .« Et merito, quia »omne datum optimum et omne donum perfectum desuper est descendens a Patre luminum [15 1Kb] ,« sicut ipse ait: »Sine me nihil potestis facere [16 1Kb] .«---»Vere sine te nihil, Domine. Salus enim nostra in manu tua est, da nobis alimenta ut vivere possimus. Respiciat nos misericordia tua, ut securi serviamus Regi Domino nostro Jesu Christo [17 1Kb] .« Ecce de aurora quantum ad propriam utilitatem. Sequitur:

Pulchra ut luna, quantum ad proximi aedificationem. Sicut aurora tenebras fugat, sic luna proximi noctem illuminat. Est enim triplex nox: est nox culpae, nox ignorantiae, nox adversitatis humanae vel [Col. 0649D] mundanae. De prima Paulus: »Non estis filii noctis neque tenebrarum [18 1Kb] .« De secunda: »Nox praecessit, dies autem appropinquavit [19 1Kb] .« De tertia: »Pereat dies in qua natus sum, et nox in qua dictum est: Conceptus est homo [20 1Kb] .« Primam illuminat, ut videat homo et abhorreat suam turpitudinem; secundam illuminat, ne incidat in errorem; tertiam, ut ostendat mundanae conversationis vel adversitatis retributionem. Per primam illuminationem fulget proximus munditia, per secundam Dei notitia, per tertiam quam exspectat gloria. De prima: »Eratis aliquando tenebrae, nunc autem lux [Col. 0650A] in Domino [21 1Kb] .« De secunda: »Semita justorum quasi lux splendens procedit et crescit usque ad perfectum diem [22 1Kb] .« De tertia: »Revelata facie speculamur gloriam Dei, ut transformemur in eamdem imaginem a claritate in claritatem [23 1Kb] .« Prima lux procedit ex puritate, secunda ex veritate, tertia ex Dei contemplata majestate. Has claritates anima erudiens proximum a Christo accipit quasi luna a sole. Per primam est pulchra, per secundam pulchrior, per tertiam pulcherrima. Cum enim primum operatur, est in primilunio; cum secundum, est in semilunio; cum tertium, est in plenilunio. Hoc fit juxta nominis triplicem interpretationem. De primo dicitur luna, scilicet luens noctem, id est culpam; pro secundo dicitur luna, id est lux noctis; quia [Col. 0650B] erroneum illuminat; pro tertio dicitur luna lux noctem amoenans. Justus enim, dum adversita es hujus mundi tolerat, multam habet amoenitatem de praemiis: quae inde exspectat, hoc est incrementum lunae. Sed decrescit aliquando; quia aliquando, secundum temporum vicissitudines, in detrimentum et decrementum vertitur, aliquando nube obscuratur, aliquando eclipsim patitur. Moraliter: Primum accidit ex infirmitate, quia post laborem infirmitas nostra tepescit ex lassitudine, secundum ex mundana sollicitudine, quae magistrum impedit, ne possit desolato fratri vacare, tertium ex vitiosa magistri conversatione, quae facit ejus doctrinam despicere. De primo: »Fecit lunam in tempora [24 1Kb] ,« quorum vicissitudine crescit et decrescit luna. De [Col. 0650C] secundo: »Stultus ut luna mutatur [25 1Kb] ,« dum se nimis involvit mundana sollicitudine. De tertio: »Sol convertetur in tenebras et luna in sanguinem [26 1Kb] .« In sanguinem quippe luna vertitur, dum vita doctoris crimine maculatur.

Anima electa est ut sol, imaginem veri Solis, id est Creatoris in Adam deformatam in se reformando, ut dicat: »Signatum est super nos lumen vultus tui, Domine [27 1Kb] .« Haec est autem imago Dei. Pater dicitur memoria, Filius intelligentia, Spiritus sanctus voluntas. Igitur a Patre habeto memoriam, ut dicas: »Memor fui Dei et delectatus sum [28 1Kb] .« A Filio intelligentiam, dicens cum David: »Super senes intellexi [29 1Kb] ,« et: »Intellectum da mihi et vivam [Col. 0650D] [30 1Kb] .« A Spiritu sancto voluntatem, ut dicas: »Ut facerem voluntatem tuam, Deus meus, volui [31 1Kb] .« Igitur memor esto ne obliviscaris et dicatur tibi: »Oblitus es Domini creatoris tui [32 1Kb] .« Intellige ne decipiaris et audias: »Homo cum in honore esset non intellexit [33 1Kb] ;« et: »Noluit intelligere ut bene ageret [34 1Kb] .« Habe voluntatem ne durus videaris, cum his de quibus dicitur: »Induraverunt faciem suam supra petram [35 1Kb] .« Item soli comparatur Deus, quia mundi machinam circuit, in quo designatur potentia, scilicet Pater; habet splendorem in quo sapientia, scilicet Filius; habet calorem in quo benevolentia, [Col. 0651A] scilicet Spiritus sanctus. Igitur in circuitu singularis Dei qua cuncta creavit, potentia; in splendore quo cunctos illuminat, sapientia; in calore quo cuncta lustrat et vegetat, benevolentia. Et hoc juxta triplicem hujus nominis, sol, derivationem. Pro primo dicitur Sol, quasi solus, quia »solus vere potens est [36 1Kb] .« Pro secundo dicitur Sol a solon quod est commune, quia sapientia communiter »illuminat omnem hominem venientem in hunc mundum [37 1Kb] .« Pro tertio dicitur Sol, quasi semitas omnium lustrans, omnia vegetando, omnia videndo: »Omnium est enim artifex, omnem habens virtutem, omnia prospiciens [38 1Kb] ,« et alibi: »Lustrans universa in circuitu pergit spiritus, et in circulos suos revertitur [39 1Kb] .« Si igitur habes in te [Col. 0651B] potentiam, ut tentationibus resistas, si sapientiam qua fraudem percipias, si benevolentiam qua Deum diligas. Item, si Deum memoras, si intelligis, si quod memoras et intelligis, vis; electa es ut sol.

Quia vero diabolus justos impugnare non cessat, oportet ut sis terribilis ut castrorum acies ordinata. Habet ordinem suum anima, habet et suum Ecclesia. Anima in affectibus, Ecclesia in personis militantibus. Utraque enim sponsa est. Ordo est animae ut prius diligat quod supra se est, secundo quod ipsa est, tertio quod juxta se est, quarto quod sub se est. Primum est Deus, secundum ipse homo, tertium proximus, quartum proprium corpus. Primum ergo debet diligere Deum plusquam se, secundum est ipse, tertium sicut se, quartum minus [Col. 0651C] quam proximum et se. Ordo est Ecclesiae quod lassos exspectat, infirmos portat, pusillanimes confortat, praecipites refrenat, fortes praeordinat: lassos qui diu portaverunt pondus diei et aestus [40 1Kb] , infirmos tam corporibus quam moribus, pusillanimes timore, praecipites temeritate, fortes charitate: lassos exspectat ex compassione, infirmos portat ex compassione supportaria dispensatione, pusillanimes confortat promissione, praecipites refrenat discretione, fortes praeordinat, securos praemii exspectatione. De primis: »Compatientes invicem: si enim compatimur, et conregnabimus [41 1Kb] .« De secundis: »Alter alterius onera portate [42 1Kb] .« Et Paulus: »Infirmis infirmus factus sum, ut infirmos lucrifacerem [43 1Kb] .« Tertiis dicitur: »Quod oculus non vidit, nec auris [Col. 0651D] audivit, et in cor hominis non ascendit, quae praeparavit Deus diligentibus se [44 1Kb] .« Quartis dicitur: »Nolite credere omni spiritui: sed probate spiritus si ex Deo sunt [45 1Kb] .« Quintis dicitur: »Vos estis qui permansistis mecum in tentationibus meis, et ego dispono vobis regnum, ut edatis et bibatis supra mensam meam in regno meo [46 1Kb] .« Figuram primorum tenuit puer ille Amalecites, quem David in via lassatum invenit et refecit [47 1Kb] . Infirmorum habet figuram homo qui descendens a Jerusalem in Jericho, vulneratus est a latronibus [48 1Kb] . [Col. 0652A] Pusillanimes figurat populus Israel, qui in deserto fatigatus laboribus, voluit reverti in Aegyptum [49 1Kb] . Praecipites figuravit Asael super Joab, qui nimis impetuose persequens Abner interfectus est ab eo [50 1Kb] . Fortes figuravit David pugnans cum Goliath [51 1Kb] . Et pugnans cum Philisthiim ducentis praeputiis despondit sibi Michol filiam regis Saul [52 1Kb] .

Haec eadem de beata Virgine prophetice dicta credimus. Fuit enim aurora in sua nativitate, pulchra ut luna in Christi conceptione, electa ut sol in assumptione, terribilis ut castrorum acies ordinata in vitae conversatione. Idem fere sonat et intelligitur de ea, quod in libro Sapientiae dicitur de Simone filio Oniae, sic: »Quasi stella matutina in medio nebulae, et quasi luna plena in diebus suis lucet, et [Col. 0652B] quasi sol refulgens, sic refulsit in templo Domini, et quasi arcus refulgens inter nebulas gloriae [53 1Kb] .« Ipsa enim fuit stella matutina in nativitate, luna plena in Christi conceptione, sol refulgens in assumptione, arcus refulgens inter nebulas gratiae, in vitae sanctae conversatione. Vel etiam inter sanctos erit in generali resurrectione. Stellas legimus plures. Est enim stella vespertina, sunt stellae nocturnae, est stella matutina. Prima fuit Eva; secunda antiquorum Patrum vita gloriosa; tertia fuit Maria. Prima fuit in principio, sed exstincta est cadens, et introducens noctem culpae et poenae; secundae fulserunt in nocte adversitatis virtute patientiae; tertia fulsit gratia, in medio nebulae legis Mosaicae. Prima dicitur vesperus, quasi vae spirans. Haec [Col. 0652C] enim stella quae in Apocalypsi dicitur absynthium [54 1Kb] , propter amaritudinem illatae miseriae. Secundae dicuntur stellae noctis. Unde: »Fuit illis in velamento diei, et in luce stellarum nocte [55 1Kb] .« Tertia dicitur Lucifer triplici ratione triplicis suae interpretationis. Ipsa enim in se tulit lucem, scilicet Dei sapientiam incarnatam: inde dicitur Lucifer quasi ferens lucem. Item legis et prophetarum nebulam caecam obscuritate illuminavit, pariendo Christum quem obscure praedixerant; inde dicitur Lucifer lucem caecis ferens. Unde [56 1Kb] :

Profer lumen caecis.
Item posteris suis cum esset gratia plena [57 1Kb] , lucem tulit, id est gratiae abundantiam. Inde dicitur Lucifer [Col. 0652D] quasi luce fertilis, cujus »vita gloriosa lucem dedit saeculo [58 1Kb] .« Fuit quasi luna plena in conceptione, plena angelica salutati ne, plena sancti Spiritus obumbratione, plena incarnatione divinae sapientiae. In angelica salutatione fuit plena laetitia; in sancti Spiritus obumbratione, plena gratia; incarnatione divinae sapientiae, plena medicina, qua sanaretur infirmitas humana. In primo merito cantandum erat ei: »Gaudens gaudebo in Domino, et exsultabit anima mea in Deo meo [59 1Kb] .« De secundo: »Ave, Maria, gratia plena, Dominus tecum [60 1Kb] .« De tertio [Col. 0653A] clamamus: »Curremus in odore unguentorum tuorum; propterea adolescentulae dilexerunt te nimis [61 1Kb] .« Notandum quoque quod luna cum primo illuminatur, dicitur a philosophis a quod est duo, et quod est divisio, scilicet cum habet duo cornua, hoc est in salutatione angelica; quando primo Virgo est illuminata, a caeteris est divisa, id est prae caeteris electa habens dilectionem Dei et proximi, tanquam duo luminosa cornua. Unde: »Sola in sexu femineo elevata es in saecula [61* 1Kb] .« Quando vere proficit increscendo dicitur amphicircos, ab , quod est circum; et circos, quod est circulus, quia nondum tota illuminata, circulo quodam claritatis est ambita. Hoc in Virgine contigit sancti Spiritus obumbratione, a quo est omni dono spiritali ad sui [Col. 0653B] custodiam circumdata. Quando plena est, dicitur , a , quod est totus, et , quod est splendor, et , quod est nox; quasi tota splendens nocte. Hoc factum est in Christi incarnatione, quia tunc in se suscepit perfectum lumen sapientiae. 136 Sciendum etiam quod luna noctis illuminat caecitatem, aliarum stellarum obscurat claritatem. Ipsa tamen assidue in se patitur cujusdam nubeculae obscuritatem.

Noctis illuminat caecitatem, id est incredulitatem infidelium, unde: »Cujus vita inclyta cunctas illustrat Ecclesias [62 1Kb] .« Aliarum stellarum obscurat claritatem, quia aliae sanctae mulieres quamtumcunque fuerint religiosae, ad comparationem beatae Virginis, earum merita parvam habent claritatem, quia [Col. 0653C] multae filiae congregaverunt divitias, ista supergressa est universas. Luna ista, id est beata Virgo, nubeculae patitur obscuritatem, non dico culpae, quia immunis facta est a peccato, sed poenae quam sustinuit compatiens filio pro iis quae sustinuit in hoc exsilio, unde ad eam dictum est: »Tuam ipsius animam pertransibit gladius [62* 1Kb] ,« id est passio. Item »quasi sol refulgens, sic refulsit in templo Domini.« Triplex est templum Domini, scilicet Virgo beata, militans Ecclesia, coelestis patria. De primo dicitur: »Templum Domini, sacrarium Spiritus sancti [63 1Kb] ;« De secundo: »Templum Domini, sanctum est, quod estis vos [64 1Kb] ;« de tertio: »Putas videbo templum sanctum tuum?« ait propheta [65 1Kb] . Mystice [Col. 0653D] tamen intellectum. In primo quasi sol refulsit, Christum concipiendo; in secundo ipsum pariendo, in tertio ipsum sequendo: in primo puritate conscientiae, in secundo prophetarum revelatione, in tertio sua assumptione. Puritate conscientiae, quia »gratia plena [66 1Kb] .« Prophetarum revelatione, quia quem praedixerunt prophetae enixa est puerpera. In sua assumptione, quando exaltata est sancta Dei genitrix super choros angelorum ad coelestia regna. Sol iste refulget aliquando in templo, aliquando in facie, aliquando in clypeo: in templo cordis, in [Col. 0654A] facie conversationis, in clypeo tolerandae adversitatis. In primo, puritate conscientiae, in secundo, Prophetarum revelatione, in tertio, virtute patientiae. De primo hic dicitur moraliter: »Sicut sol fulgens, sic refulsit in templo Domini [67 1Kb] .« In figura secundi in Apocalypsi, visus est angelus, »et facies ejus erat sicut sol [68 1Kb] .« De tertio dicitur in libro Machabaeorum: »Refulsit sol in clypeos aureos, et resplenduerunt montes ab eis [69 1Kb] .« Sequitur: »Quasi arcus refulgens inter nebulas gloriae [70 1Kb] .« Triplex est nubes sive nebula quae pro eodem hic habetur: sunt enim nubes turbinis, sunt nubes aeris, sunt nubes coeli. De primis: »Ventus turbinis veniebat ab aquilone et nubes magna [71 1Kb] ;« de secundis: »Tenebrosa aqua in nubibus aeris [72 1Kb] ;« de [Col. 0654B] tertiis: »Ponam arcum meum in nubibus coeli [73 1Kb] .« Primae sunt impietas haereticorum, secundae duritiae et obscuritas legis et prophetarum, tertiae manifestata revelatio Evangelii et sanctorum Patrum. Primae involvunt pulverem, secundae emittunt tonitrua et grandinem, tertiae effundunt temporaneum et serotinum imbrem. Primae pulverem excaecationis impiae, secundae tonitrua in comminationem aeternae damnationis et grandinem temporalis afflictionis, tertiae imbrem gratiae operantis et cooperantis. De pulvere: »Non sic impii, non sic; sed tanquam pulvis quem projicit ventus a facie terrae [74 1Kb] ;« de tonitru: »Super te sternetur tinea, et operimentum tuum erunt vermes [75 1Kb] ;« de grandine: »Dentem pro dente, oculum pro oculo [76 1Kb] ; [Col. 0654C] de imbre: Pluviam voluntariam segregabit Deus haereditati suae [77 1Kb] .« In his tribus nubibus triplex arcus ponitur. Arcus enim dicitur insidiae, unde: »Intenderunt arcum suum rem amaram, ut sagittent in occultis immaculatum [78 1Kb] .« Item arcus dicitur dies judicii, unde: »Dedisti metuentibus te significationem, ut fugiant a facie arcus [79 1Kb] .« Item arcus dicitur divina Scriptura, unde: »Arcum suum tetendit, et paravit illum, et in eo paravit vasa mortis [80 1Kb] .« Primus est deceptionis, secundus confusionis, tertius splendoris. Primus est in prima nube, quae est pravitatis haereticae; secundus in secunda, quae est tristitiae, tertius in tertia refulget, quae est gloriae. Arcus igitur dicitur insidiae, quae percutit [Col. 0654D] improvisum; dicitur etiam dies judicii, quia »in momento, in ictu oculi,« sicut arcus subito ferit, »fiet judicium [81 1Kb] .« Dicitur quoque Scriptura, quia sicut chorda lignum, ita gratia Novi Testamenti flectit duritiam legis et prophetarum. Et hic arcus ponitur in nubibus coeli, id est Scripturis, et est signum foederis inter Deum et hominem, et dicuntur nubes gloriae, quia eam promittunt. Item humana corpora nubes dicuntur, unde: »Ascendit Dominus super nubem levem [82 1Kb] .« Sed harum nubium, quaedam sunt corpora in inferno, quaedam [Col. 0655A] corpora in exsilio, quaedam corpora in regno. Corpora in inferno, sunt nubes caecitatis infinitae, corpora in exsilio, nubes temporalis miseriae, corpora in regno, nubes gloriae. In has nubes Deus tres arcus ponit, quos videmus apparere in nubibus in uno arcu sub triplici colore. Habet enim arcus croceum colorem, habet rubeum, habet viridem. Croceus color ponitur in nubibus corporum infernalium, ad designandum mortis aeternae pallorem; rubeus ponitur in corporibus hujus exsilii, ad designandam temporalis ustionis afflictionem; viridis color vel arcus ponitur in nubibus regni vel coeli, ad designandum in resurgentibus aeternae jucunditatis virorem. Primus igitur ostendit timorem, secundus dolorem, tertius spem et amorem. Talis [Col. 0655B] arcus est beata virgo: in generali resurrectione fulgebit inter corpora resuscitata, quae erunt nebulae gloriae, et ipsa quasi arcus amplius refulgebit.


Quae est ista, quae procedit quasi aurora consurgens, pulchra ut luna, electa ut sol, terribilis ut castrorum acies ordinata?

[CARD.] Utramque generationem Christi, scilicet et beatae Virginis uno verbo conclusit Dominus dum per auroram significavit beatam Virginem, quae de tenebris Synagogae exorta Christum peperit verum solem. Haec est aurora de qua angelus ad Jacob in Gen.: »Dimitte me, jam enim aurora ascendit [83 1Kb] ,« siquidem per Jacob luctantem cum angelo sancti patres designantur, qui luctantes cum Domino precibus [Col. 0655C] et lacrymis extorquere et obtinere a Domino incarnationem Filii sui, tali instantia velut quadam victoria nitebantur, sed eorum coetui respondetur [Col. 0656A] a Domino: »Dimitte me, jam enim ascendit aurora;« ac si diceretur: Cesset autem jam instantia vestri luctaminis, quia jam ascendit aurora, jam lux nascitur, videlicet beata Virgo, quae vobis pariet verum Solem. Ipsa enim igitur beata Virgo, quasi aurora in nativitate, refulsit. Processit autem ut aurora fieret luna, de qua dicit Ecclesiast.: »Luna in omnibus in tempore suo ostensio temporis, et signum aevi [84 1Kb] .« Nam beata Virgo, in omnibus nationibus, tempore suae apparitionis, ostensio est illius temporis de quo ad Galatas: »Cum igitur venit plenitudo temporis, misit Deus Filium suum natum ex Virgine [85 1Kb] ,« et ipsa est signum aevi, insigniens omnem aetatem praeteritam et futuram, et bene de ipsa subditur: »A luna signum Dei fecisti [Col. 0656B] [86 1Kb] ,« nam ab ipsa oritur omnis nostra festivitas. Et sequitur: »Luminare quod minuitur in consummatione [87 1Kb] ;« crescit autem mirabiliter in consummatione, quod de luna materiali nequaquam intelligi potest; quae non ante minuitur et postea crescit, sed econverso nec minuitur in consummatione, sed post consummationem; igitur hic ordo verborum beatam Virginem exprimit proprie. Nam ipsa cum audisset tantam promissam magnitudinem, quod foret mater Dei, sese minuit usque ad ancillam, et in hac minutione concepit, et facta est luna plena. Ipsa quoque electa est ut sol, quia, sicut sol, id est Christus electus est ex millibus hominum [88 1Kb] , sic beata Virgo electa est ex millibus mulierum. Nam sicut de Christo dictum est: »Sicut malus [Col. 0656C] inter ligna silvarum, sic dilectus meus inter filios [89 1Kb] .« Ita de beata Virgine dicitur: »Sicut lilium inter spinas, sic amica mea inter filias [90 1Kb] .«



LIBER DECIMUS
[Col. 0655]

[Col. 0655C] Descendi in hortum nucum ut viderem poma convallis, ut inspicerem si floruisset vinea, et germinassent mala punica.

[THO.] Hortus iste est Ecclesia in quo sunt nuces, [Col. 0655D] id est justi. Recte nucibus comparatur vita justorum, quia ita suavitatem fructus spiritalis intimo corde servant, ut hanc proximis quanta sit foris innotescere nequeant. Item sicut nux amarissimum habet corticem et testa durissima accingitur, et detractis austerioribus et duris, fructus dulcissimus reperitur, sic omnis correptio et labor continentiae, qua sancta exercetur Ecclesia, amara quidem videtur ad praesens, sed fructum parit in futuro dulcissimum, juxta illud Apostoli: »Omnis disciplina videtur, in praesenti non esse gaudii, sed moetoris: postea autem exercitatis per eam fructum pacatissimum reddet justitiae [91 1Kb] .« Poma convallis sunt fructus humilitatis, unde valles abundabunt [Col. 0656C] frumento. Descendit itaque sponsa ad hortum nucum, ut videret poma convallis, cum doctores de altitudine secretae quietis et contemplationis ad considerandum Ecclesiae statum, oculos reflectunt, ut videant qui proficiunt in bono, qui indigent [Col. 0656D] auxilio. Inspicit si floruerit vinea cum scrutatur si corda eorum quos erudit novitate virtutum debriata sint. Inspicit si mala punica germinaverint, cum attendit si qui imitatores inveniantur Dominicae passionis, unde Petrus Christo: »Igitur passo in carne et vos eadem cogitatione armemini [92 1Kb] .« Praelatus per omnia se conformans Christo, sicut Christus tripliciter, et ipse studet descendere tripliciter. Descendit enim Christus per incarnationem, descendit per compassionem, descendet ad extremi judicii examinationem. In primo: »Descendit sicut pluvia in vellus [93 1Kb] ;« de secundo: »Inclina coelos tuos et descende, tange montes et fumigabunt [94 1Kb] ;« de tertio: »Dominus in jussu et in tuba Dei, et in [Col. 0657A] voce archangeli descendet de coelo [95 1Kb] .« Primus descensus factus est in ventre, secundus fit in corde, tertius fiet in aere. De primo: »Ecce virgo concipiet et pariet filium [96 1Kb] ;« de secundo: »Libenter gloriabor in infirmitatibus meis, ut habitet in me virtus Christi [97 1Kb] ;« de tertio: »Occurremus obviam Christo in aera et sic semper cum Domino erimus [98 1Kb] .« Primus fuit in nostra infirmitate, secundus fit in cordis puritate, tertius fuit in regia majestate. In primo enim, »languores nostros ipse tulit, et dolores nostros ipse portavit [99 1Kb] ;« de secundo: »Non habitat Deus in corpore nec in corde subdito peccatis [100 1Kb] ;« de tertio: »Dicet rex iis qui a dexteris ejus erunt: Venite, benedicti Patris mei [1 1Kb] .« Hac igitur forma descendit Ecclesia per suos praelatos [Col. 0657B] in hortum suum, id est ad respiciendam vitam justorum. Primo enim descendit de superbia ad humilitatem, secundo de contemplatione ad actionem propter proximi compassionem, tertio de culmine virtutum ad sui circumspectionem. Juxta primum descendit rex Ninive de solio suo, et vestitus est sacco, audita praedicatione Jonae [2 1Kb] ; juxta secundum Christus descendit de monte in vallem ad turbas, ut eis proficeret, facto sermone majoribus in monte [3 1Kb] . Juxta tertium vidit Jacob angelos ascendentes et descendentes [4 1Kb] . Primus descensus exaltat humiliatum, secundus conciliat sibi proximum, tertius praeoccupat insidias daemonum. De primo dicitur: »Qui se humiliat exaltabitur [5 1Kb] ;« [Col. 0657C] de secundo: »Quis tibi videtur proximus fuisse illi qui incidit in latrones [6 1Kb] ?« et responsum est: »Qui fecit in eum misericordiam [7 1Kb] .« Propter tertium: »Ibant animalia et revertebantur [8 1Kb] .« Ibant ad culmen virtutum, revertebantur ad insidias daemonum. Sed quia descensus ille multa commoda nobis attulit, possumus et hoc modo distinguere ejus descensus. Descensus Christi sunt tres: primus praesentiae, secundus benevolentiae, tertius vindictae. Primus fuit sui praesentatio, secundus compassio, tertius peccatorum ultio: praesentatio humilitatis, compassio fraternitatis, ultio aequitatis. De primo: »Domine, inclina coelos tuos et descende, tange montes et fumigabunt [9 1Kb] ;« de secundo: »Videns vidi afflictionem populi mei qui est in Aegypto, [Col. 0657D] et descendi liberare eum [10 1Kb] ;« de tertio de iis qui aedificabant turrim Babel dicitur: »Venite, descendamus et confundamus linguas eorum [11 1Kb] .« Item, est descensus languoris et culpae, et est descensus compassionis et misericordiae et 137 est descensus benevolentiae; primus est culpa, secundus misericordia, tertius benevolentia. Primus est iniqui, secundus justi, tertius Christi. De primo: »Similis ero descendentibus in lacum [12 1Kb] ;« de secundo: »Qui descendunt mare in navibus, facientes [Col. 0658A] operationes in aquis multis: ipsi viderunt opera Domini [13 1Kb] ;« de tertio: »Inclinavit coelos et descendit [14 1Kb] . De secundo hic agitur cum dicitur: Descendi in hortum nucum. Primus descendit in lacum laborum, in lacum defectuum, in lacum tenebrarum. In lacum laborum, dum laborat in tentatione, in lacum defectuum, dum deficit a bono ex desperatione, in lacum tenebrarum, dum desperatus Deum dat in oblivione; primus est lacus miseriae [15 1Kb] ,« secundus lacus leonum, in quo Daniel positus est [16 1Kb] , tertius lacus Jeremiae [17 1Kb] . Sic Joseph descendit in Aegyptum [18 1Kb] . Primo descendit de Hebron, quod interpretatur visio aeterna, in Sichem, quod dicitur labor, secundo in Dothain, quod dicitur defectus, tertio in Aegyptum, quod dicitur tenebrae.

[Col. 0658B] Sequitur descensus compassionis. Iste descendit ut tribus compatiatur: primo his qui laborant inopia, secundo his qui vexantur angustia, tertio his qui gravantur molestia. Inopia paupertatis, angustia tribulationis, molestia tentationis. Descendit ergo ut inopes virtutibus reficeret, ut tribulatos roboraret, ut tentatos confortaret. Primos per timorem, secundos justitia, tertios per spem. Haec tria commemorat David, primum sic: »Timete Deum, omnes sancti ejus, quoniam non est inopia timentibus eum [19_20 1Kb] ,« et Tobias: »Habebis multa bona, si timueris Deum [21_22 1Kb] ,« item: »Timentibus Deum nihil deest.« Secundum sic: »Multae tribulationes justorum, et de omnibus his liberabit eos Dominus [23 1Kb] .« [Col. 0658C] Justus enim non conturbabitur quidquid ei acciderit. Tertium sic: »Redimet Dominus animas servorum suorum, et non delinquet omnes qui sperant in eo [24 1Kb] .« Propter primum: »Cum descendisset Christus de monte pavit turbam [25 1Kb] ;« pro secundo ait Moysi: »Descende in Aegyptum et dic Pharaoni: Dimitte populum meum, ut sacrificet mihi in deserto [26 1Kb] ;« pro tertio ait: »Descende de monte, peccavit populus tuus [27 1Kb] .« Bonus ergo descensus qui inopes satiat, tribulatos roborat, tentatos confortat. Ergo tres panes illos evangelicos attulit secum, de quibus dicitur: »Amice, commoda mihi tres panes [28 1Kb] .« Isti sunt tres panes Eliae. Primum contra famis inopiam obtulit ei mulier Sareptana [29 1Kb] ; secundum angelus sub juniperi umbra, dum fugeret [Col. 0658D] Jezabel [30 1Kb] , id est tentationum fluxa; tertium attulit eidem angelus, ut in fortitudine ejus ascenderet montis Horeb ardua [30* 1Kb] . Tertius descensus est benevolentiae, quo descendit in hortum cordis, fructus ibi invenit; poma sunt propria aestimatio; vinea delectatio; mala punica, religiosa morum conformatio: sed poma sunt convallis, quod est humilitas, flos vineae, est honestas. In granis mali punici, vanitas. De primo: »Loquar ad Dominum meum cum sim pulvis et cinis [31 1Kb] ;« de secundo: »Venerunt mihi [Col. 0659A] omnia bona cum illa, et innumera honestas per manus ejus [32 1Kb] ;« de tertio: »Deus Pater det vobis id ipsum sapere in alterutrum, ut unanimes in uno ore glorificetis Dominum [32* 1Kb] .« Sed notandum quod sunt poma vallium, poma convallium, poma vallorum. Vallium, sunt in cordis interiori humilitate; convallium, in opere exempli exhibitione; vallorum sunt, quasi vallo multa circumdata virtute. Prima habuit David, cum diceret: »Ego sum vermis et non homo [33 1Kb] ;« secunda, quando coram omnibus se humiliabat, saltando coram arca Domini [34 1Kb] ; tertia cum Michol uxor sua eum increparet, et tamen fortis in humilitate, non ideo ab ea recessit. Audi primam: »Quem persequeris, rex? canem unum et pulicem [35 1Kb] ;« audi secundam: »Qui non humiliaverit se sicut [Col. 0659B] parvulus iste, non intrabit in regnum coelorum [36 1Kb] ;« audi tertiam: »Obsecro vos ut digne ambuletis vocatione qua vocati estis cum humilitate [37 1Kb] ,« sed quali, scilicet forti virtutibus, unde addit: »et mansuetudine cum patientia, supportantes invicem in charitate, solliciti servare unitatem spiritus in vinculo pacis [38 1Kb] .« Vineae radix est meditatio, vitis affectionum ordinatio, palmes devotio, frondes exhortatio, flores operatio, fructus aeterna retributio. De tertio: »Sicut terra profert germen suum, et sicut hortus semen suum germinat, sic Dominus Deus dabit justitiam et laudem coram universis gentibus [39 1Kb] .« Hortus nucum, id est praelatorum, dicitur Ecclesia, qui nuces habere dicuntur hac ratione. [Col. 0659C] Nux habet quatuor quae ad praelatos pertinent: exterius vilem et amarum corticem, secundo testam, tertio corium. In Christo cortex fuit humilitas et amaritudo conversationis, testa caro ejus fortis contra incentiva libidinis, in corio anima, in nucleo divinitas. Vel in cortice passionis amaritudinem, in testa crucem, in corio infirmitatem carnis, in nucleo dulcedinem divinitatis. Hujus nucis est hortus Ecclesiae, in praelatis vero cortex est dejectio, testa potentia, corium voluntas, nucleus scientia. Dejectio, ne sit elatus; potentia, ne in eo sit defectus; voluntas, ut in eo sit affectus; scientia, ut sit gnarus. Audi dejectum: »Tanquam purgamenta mundi hujus facti sumus, peripsema omnium usque adhuc [40 1Kb] ;« de potentia: »Fidelis est Deus qui non patietur vos [Col. 0659D] tentari supra id quod potestis [41 1Kb] ;« de voluntate: »Deus est qui operatur in nobis et velle et perficere pro bona voluntate [42 1Kb] ;« de scientia: »Bonitatem et disciplinam et scientiam doce me [43 1Kb] .« Primo igitur videamus corticem, id est dejectionem praelatorum. Primo namque debet se praelatus dejicere a temporalibus bonis, secundo a favore humanae laudis, tertio a voluptate carnis. Primo ne sit avarus, secundo ne sit elatus, tertio ne sit luxuriosus. In figura horum trium »ejecit Jesus de templo vendentes boves et oves, et columbas [44 1Kb] .« Boves vendunt qui [Col. 0660A] laborant in Ecclesia, ut avari accumulent pecuniam; oves, qui simplices et religiosi volunt videri, ut sibi comparent vanam gloriam; columbas, qui spiritualia vendunt, ut diffusius de acquisitis suam impleant luxuriam. De avaritia praelatorum ait Dominus per prophetam: »Pasce pecora occisionis, quae qui possidebant, occidebant, et non dolebant, venundabant dicentes: Benedictus Deus, divites facti sumus [45 1Kb] .« Et alius propheta: »Vae qui congregat avaritiam malam domui suae, ut sit in excelso nidus ejus, et liberari se putat de manu mali [46 1Kb] .« Sunt alii qui vane gloriantur de donis Dei, et inde volunt ab omnibus honorari, de quibus Dominus: »Amant primos recubitus in coena, salutationes in foro, vocari ab hominibus: Rabbi [47 1Kb] ,« quibus dicit Apostolus: [Col. 0660B] »Quid habes quod non accepisti? Si accepisti, quid gloriaris quasi non acceperis [48 1Kb] ?« Quibus Isaias: »Ubi relinquetur gloria vestra, ne incurvemini sub vinculo, et cum interfectis cadatis [49 1Kb] .« Sed quid de gloria vestium? Volunt enim in plateis apparere: hi in mulis, et hi in equis phaleratis, cum tintinnabulis aureis, in vestibus sericis, splendidis, variis, pellibus sebelinis, comparatis de lacrymis pauperum, de obolis viduarum, de peccatis divitum. Vae, miser, qui studes gloriari de pilis ovium, de pellibus murium, de visceribus vermium, de succo radicum, de pondere metallorum. Erubesce, quia per Apostolum haec prohibentur etiam mulieribus, quibus haec magis indulgentur. »Non in tortis crinibus, ait, aut auro, aut margaritis: non in veste pretiosa [Col. 0660C] [50 1Kb] .« Ubi est ergo gloriatio tua? exclusa est. Alii in comessationibus et ebrietatibus delectantur, et sic ad amorem mundi subditos invitant. De his dicitur a Domino per prophetam: »Peccata populi mei comedent, et ad iniquitatem eorum sublevabunt animas eorum [51 1Kb] .«---»Cum enim ambularent animalia, ambulabant pariter et rotae juxta ea; cum autem elevarentur a terra, elevabantur pariter et rotae sequentes ea [52 1Kb] .« Rotae sunt vitae subditorum, animalia trahentia rotas doctores. De vanitate se excusat Apostolus: »Non sic loquimur, ait, quasi volentes placere hominibus, nec quaerentes gloriam ab hominibus, nec a vobis nec ab aliis, Deus scit [53 1Kb] .« Et de avaritia: »Nec fuimus aliquando vobis [Col. 0660D] in occasione avaritiae, Deus testis est [54 1Kb] .« Et de voluptate carnis: »Castigo, inquit, corpus meum et in servitutem redigo, ne cum aliis praedicaverim, ipse reprobus inveniar [55 1Kb] .« Inspicite ergo quomodo sacerdotes Bel occisi sunt a Daniele propter avaritiam, quia rapiebant nocte impensas deo suo oblatas [56 1Kb] . Deprehensa enim sunt vestigia eorum in pulvere, id est vita sacerdotum in temporalibus bonis. Inspicite Nadab et Abiu, scilicet filios Aaron, a Domino occisos propter vanam gloriam [57 1Kb] , scilicet quia sacrificaverunt non de igne altaris, id est non [Col. 0661A] amore Dei, sed igne terreno, id est amore humanae laudis. Videte et presbyteros impudicos a Daniele condemnatos propter voluptatem carnis, quia voluerunt Susannam corrumpere [58 1Kb] .

Assumite itaque vobis formam quatuor animalium, ut vos sequantur rotae, id est vitae fidelium. Bovis formam habent, quia se ipsos mactant tanquam corticem nucis, pecuniam, vanitatem, voluptatem, dejiciendo; formam leonis, vitiis et tyrannis fortiter resistendo; formam hominis, voluntatem bonam rationabiliter Deo offerendo; formam aquilae, divina scientia coelestia investigando. »Tria, inquit Salomon [59 1Kb] , sunt quae bene gradiuntur, et quartum feliciter incedit,« scilicet »gallus succinctus lumbos suos.« Hi sunt projecti in modum corticis, fluxa [Col. 0661B] luxuriae restringentes, et sicut gallus sese prius alis correptionis verberant; deinde aliis praedicando cantant. Secundum est »leo qui ad nullius animalis occursum pavet,« hi sunt quasi testa fortes, tribulationes viriliter sustinentes, tyrannis resistentes. Tertium est »aries« dux ovium, »et non est rex qui resistat ei.« Hi sunt duobus cornibus, scilicet Veteris et Novi Testamenti, armati, scientia sua subditos gubernantes. Quartum est »quod feliciter incedit, scilicet stultus apparens, cum in sublime est elevatus, qui, etsi faciat, non tamen ex bona voluntate: haec est abjectio corticis. Sequitur potentia testae: haec potentia non est nisi fortitudo doctoris, quam habet ad imitationem Christi, qui fuit vir potens [Col. 0661C] in opere et sermone. Doctor triplicem debet harere fortitudinem, gigantis, fortis leonis, fortis asini; gigantis ad pugnandum, leonis ad conculcandum, asini ad portandum. Ad pugnandum contra vitia, ad conculcandum tyrannorum machinamenta, ad portandum fratrum onera. De primo dicitur: e Judas Machabaeus induit se lorica sicut gigas, et protegebat castra gladio suo [60_63 1Kb] ;« de secundo hic dicitur: »Leo fortissimus bestiarum ad nullius animalis occursum pavet [64 1Kb] .« Et in problemate Samsonis: »Quid fortius leone? quid dulcius melle [65 1Kb] ?«---»Justus ut leo confidit [66 1Kb] ;« de tertio: »Issachar asinus fortis accubans inter terminos vidit requiem quod esset bona, et terram quod optima, et supposuit humeros ad portandum [67 1Kb] .« Gigantem instruebat [Col. 0661D] Apostolus, dicens: »Fratres, confortamini in Domino et in potentia virtutis ejus. Non enim est nobis colluctatio adversus carnem et sanguinem, sed adversus principes et potestates, adversus mundi rectores tenebrarum harum, contra spiritum nequitiae in coelestibus [68 1Kb] .« Audi leonem, scilicet Stephanum: »Dura cervice, et incircumcisis cordibus et auribus, vos semper Spiritui sancto resistitis [69 1Kb] .« Audi fortem asinum: »Corpus meum dedi percutientibus, et genas meas vellentibus: faciem meam non averti ab increpantibus, et a conspuentibus in [Col. 0662A] me [70 1Kb] .« Sic enim »languores nostros ipse tulit, et dolores nostros ipse portavit [71 1Kb] .« Sequitur de corio voluntatis. Haec omnia bona voluntate facienda sunt. Ipsa enim est sedes charitatis: haec concordare debet voluntati divinae, unde: »Ut facerem voluntatem tuam, Deus meus, volui [72 1Kb] .« Haec incipit a timore; unde: »Voluntatem timentium se faciet [73 1Kb] .« In pace consummatur, quia: »In terra pax hominibus bonae voluntatis [74 1Kb] .« Haec est illa simila quae offertur in sacrificio, quia pura debet esset a furfure peccati, et aspera oleo charitatis, et odorata thure orationis. Sequitur de nucleo, qui formam habet cordis. Interius habet dulcedinem scientiae, et sapientiae, quas habere debet praelatus, ne forte audiat illud prophetae: »Conticuit populus meus, eo quod non haberet [Col. 0662B] scientiam. Quia ergo repulisti scientiam, repellam ego te, ne sacerdotio fungaris mihi [75 1Kb] .« Et alius: »Labia sacerdotis custodiunt scientiam, et legem ex ore ejus requirunt, quia angelus Domini exercituum est [76 1Kb] .« Dum igitur et se custodit et proficit, et subditos regit,

Et movet ipse suas et nati respicit alas.
Sunt autem qui nec sciunt nec praedicant, de quibus Isaias: »Speculatores ejus caeci omnes, universi canes muti non valentes latrare [77 1Kb] .« Sunt qui nesciunt, tamen praedicant: hi nescierunt neque intellexerunt; in tenebris ambulant; unde Dominus: »Caeci sunt duces caecorum; et si caecus caecum ducat, ambo in foveam cadent [78 1Kb] .« Sunt qui sciunt nec [Col. 0662C] praedicant, sed et subditos patiuntur misceri cum perversis haereticis, quibus in lege dicitur: »Non patieris jumentum tuum coire cum animante alterius generis [79 1Kb] .« Sunt qui et sciunt et praedicant, sed male viventes exemplo corrumpunt; unde in lege: »Non seres agrum diverso semine [80 1Kb] .« Sunt qui praedicant et sciunt, et exterius honeste vivunt, sed solam gloriam quaerunt; unde: »Populus hic labiis me honorat, cor autem eorum longe est a me [81 1Kb] .« Et in lege: »Non indueris veste ex lana et lino contexta [82 1Kb] .« 138 Qui vero bene praedicant, in tribus debent esse periti, scilicet ut increpatione reprimant temeritatem exordinatorum, argumentosa sollicitudine resecent tentationes infirmorum, obsecratione et consolatione complanent asperos mores [Col. 0662D] rudium; unde Apostolus: »Argue, obsecra, increpa [83 1Kb] .« Inde est quod virga pastoralis in principio est curva, ut attrahat; in fine acuta, ut pungat; in medio recta, ut regat.

Attrahe per primum, medio rege, punge per imum. Inde propheta: »Quid tu vides, Amos? Trullam caementarii ego video, linientem murum [84 1Kb] .« Caementarius est Christus; trulla, scilicet instrumentum, est doctor; caementum charitas, lapides fideles, murus Ecclesia vel religio. Trulla igitur ista manubrium habet, id est increpationem, qua inordinatos [Col. 0663A] reprimit; acumen habet quo duros lapillos de coemento ejicit; id est acumen ingenii, quo motus animi charitatem impedientes expellit; planitiem habet qua aspera lenit, id est consolationem, qua mores incultos componit.

Isti octo vestes Aaron debet habere [85 1Kb] : in abjectione feminalia continentiae, lineam strictam innocentiae, balteum in refrenanda tentatione. Qui testae fortitudinem habent, habeant superhumerale, ut inferorum onera ferant, et logion vel rationale, ut discrete haec faciant. Qui corii habent voluntatem, habeant sandalia, meditationem mortuorum patrum, quibus pedes, id est affectus a pulvere, id est amore terreno muniant, et tunicam hyacinthinam, quae coeli habet colorem, id est coelestem conversationem, [Col. 0663B] qua coelestibus se conformant. Qui nuclei scientiam habent, habeant mitram in capite bicornem, id est Novi ac Veteris Testamenti scientiam, quae duas habet caudas, id est Dei et proximi amorem, et laminam auream in fronte, in qua scriptum est he, ioth, et ede, et vau, quod interpretatur iste principium passionis vitae. Laminam istam habet in fronte, ut semper cogitet de Christi passione, mitram bicornem in capite, ut Vetus et Novum Testamentum discutiat cum ratione; duas caudas in vertice, ut amorem Dei et proximi commendent memoriae. Hi descendunt ut videant poma convallis, etc. Hic tria enumerantur, circa quae debet esse sollicitudo praelatorum, poma convallium, vineae florentes, mala punica germinantia. In pomis ii qui [Col. 0663C] humiliantur propter suam infirmitatem, in vineis qui descendunt de virtute in virtutem, in malis punicis significantur qui pro Christo certant usque ad sanguinis effusionem. Prima igitur sollicitudo est circa infirmos. Sed est infirmitas accidentalis et corporalis, et est accidentalis et spiritualis, et est communis et naturalis. Prima est ut febris acuta, secunda ut odium et invidia, tertia est natura vitiata. Prima enim fit ex humorum corruptione, secunda ex irruenti tentatione, tertia ex languore naturae quo corpus assiduum patitur defectum. Anima prona est ad peccandum. De prima: »Infirmus fui et visitastis me [86 1Kb] ;« de secunda: »Qui infirmus est, olus manducet [87 1Kb] ;« de tertia: »Miserere mei, Domine, quoniam infirmus sum [88 1Kb] .« Primae debet praelatus [Col. 0663D] temporalibus beneficiis subvenire; secundam, persuasione confessionis et orationis relevare; tertiae pro defectu corporali debet gloriam promittere. Pro peccandi pronitate adhibeat cautelam. De prima Job: »Oculus fui caeco, pes claudo, pater eram pauperum [89 1Kb] ;« de secunda Jacobus: »Confitemini alterutrum peccata vestra, et orate pro invicem ut salvemini [90 1Kb] ;« de tertia quantum ad corpus: »Corruptibile hoc induet incorruptelam, et mortale hoc immortalitatem [91 1Kb] .« Quantum ad pronitatem peccandi: [Col. 0664A] »Fili, omni custodia serva cor tuum, quia ex ipso vita procedit [92 1Kb] .« Sunt autem quidam a quibus, quia negligunt, medicina non quaeritur; alii desperati adversus Dominum irascuntur, tertii pro infirmitate sua humiliantur. De primis ait David: »Putruerunt et corruptae sunt cicatrices meae, a facie insipientiae meae [93 1Kb] ;« de secundo: »Percussisti eos et non sunt sanati, afflixisti eos, et renuerunt accipere disciplinam [94 1Kb] .« Tertii dicunt: »Miserere mei, Domine, quoniam infirmus sum [95 1Kb] .« De primis: »Sordes ejus in pedibus ejus, nec recordata est finis sui [96 1Kb] ;« De secundo: »Deposita est vehementer, et non habens consolatorem [97 1Kb] ;« de tertio: »Vide, Domine, afflictionem meam, quoniam erectus est inimicus meus [98 1Kb] .« Praelatus igitur [Col. 0664B] primum videat infirmitatem suam ei manifestando, secundum ad spem reducendo, tertium pro humilitate sua gloriam promittendo. Dicat igitur primo: »Tu dicis: Quia dives sum, et nullius indigeo, cum sis miser et pauper, et caecus, et nudus, et miserarabilis [99 1Kb] ;« secundo: »Bonus est Dominus sperantibus in eum, animae quaerenti illum [100 1Kb] .«---»Qui propitiatur omnibus iniquitatibus tuis, qui sanat omnes infirmitates tuas [1 1Kb] ;« tertio: »Qui se exaltat humiliabitur [2 1Kb] ,« et illud Job: »Qui inclinaverit oculos suos, salvabitur, et qui humiliatus fuerit, erit in gloria [3 1Kb] .« Et inspicerem, inquit, si floruissent vineae. Vinea tria habet, scilicet vitem deformem, florem medicinalem, vini jucunditatem. In vite turpi, dejectio proprii corporis; in flore medicinali, [Col. 0664C] odor virtutis, in vino jucunditatis, hilaritas devotionis. In primo apparent mundi contemptores; in secundo de virtute in virtutem ascendentes [4 1Kb] , et serpentes interficientes; in tertio de coelestibus gaudentes. Primum fuit Christus, quando vidimus eum leprosum et percussum a Deo, humiliatum [5 1Kb] . Secundum: »Egredietur virga de radice Jesse, et flos de radice ejus ascendet [6 1Kb] .« Tertium, »in die laetitiae cordis sui [7 1Kb] ,« id est in resurrectione. Primi circuierunt in melotis, in pellibus caprinis, egentes, angustiati, afflicti, quibus dignus non erat mundus [8 1Kb] ; secundis in Ascensione ait Dominus: »Signa eos qui crediderint haec sequentur: In nomine meo daemonia ejicient, linguis loquentur novis, serpentes tollent [9 1Kb] .« De tertiis: »Laetamini in Domino et [Col. 0664D] exsultate, justi, et gloriamini, omnes recti corde [10 1Kb] .« Hos aspicit praelatus primos admirando, secundorum profectibus congratulando, in tertiis delectando.

Sequitur: Et germinassent mala punica. In Scripturis legimus quatuor germinantium genera, scilicet: terra virginalis, terra spiritualis, virens lilium, malum punicum. De primo: »Rorate, coeli, desuper, et nubes pluant justum: aperiatur terra et germinet salvatorem [11 1Kb] ; de secundo: Germinet [Col. 0665A] terra herbam virentem [12 1Kb] ;« de tertio: »Justus germinabit sicut lilium [13 1Kb] ;« de quarto hic dicitur: Si germinassent mala punica.

Prima igitur terra est Maria, secunda Ecclesia, tertia est justitia, quarta est rubens martyrum pressura. Primum germinat salvatorem, secundum herbam virentem, tertium odoriferum florem, quartum fructum sibi similem. Primum est cibus fidelium, secundum nitor confessorum, tertium decus virginum, quartum purpura martyrum. Haec quatuor dicuntur secundum quatuor hujus nominis interpretationes: juxta primum dicitur germen, id est gerens messem novam. Nova messis fuit Christus de virgine natus, inde dictum est: »Faciet Dominus novum super terram [13* 1Kb] .« Juxta secundum dicitur germen, genitum radicis mente. Confessores enim quasi [Col. 0665B] germen exeunt de radice fidei et de mente ejus, id est de intimis, quia fides non est de apparentibus, sed de occultis, unde a Paulo dicitur: »Argumentorum non apparentium [14 1Kb] .« Juxta tertium dicitur germen, id est genitum rore mundo, id est ordo virginum. Nam virginitas ex gratia est, quae est ros mundus quasi mundos faciens. Juxta quartum germen a GE quod est terra, et Radice, et MEta, et Nescia, quasi terrenae radicis metas nesciens. Radix enim corporis humani, est voluptas concubitus, et haec metam habet, id est finem. Martyres vero qui sunt haec germina has metas excedunt, dum haec spernentes coelestia quaerunt. Germinant igitur mala punica in se, dum habent fidem, radicem, germen [Col. 0665C] martyrum, fructum, glorificationem; germinant in aliis exemplo praedicationis, verbo, miraculo. Est germen diaboli, est germen justi, est germen Domini. Itaque sciendum est quod tria sunt germina: Germen pestiferum, germen fructiferum, germen salutiferum. Primum est iniquitas, secundum puritas, tertium humilitas. Primum de radice colubri processit, secundum bona oliva pullulavit, tertium radix Jesse germinavit. Primum seducit, secundum deducit, tertium perducit. Seducit ad peccatum, deducit per gradus virtutum, perducit ad regnum. Primum germinat, floret, fructificat. Germen iniquitatis, florem mundanae vanitatis, fructum aeternae calamitatis. Audi germen: »Non dabit fructus suos, sed spinas et tribulos germinabit tibi [15 1Kb] .« Spinas [Col. 0665D] quae profundius penetrant, scilicet animae tentationem; tribulos qui exterius pungunt, carnis pruriginem. Inde in Levitico: »Poma quae germinant, immunda erunt vobis [16 1Kb] .« Sed audi finem: »Devorabitque terram cum germine suo [17 1Kb] .« Audi de flore: »Mane sicut herba transeat, mane floreat, et transeat [18 1Kb] .« Item: »Dies ejus tanquam flos agri, sic efflorebit [19 1Kb] .« Item: »Qui quasi flos egreditur et conteritur et fugit velut umbra [20 1Kb] .« Item: »Omnis gloria ejus quasi flos feni. Exsiccatum est fenum [Col. 0666A] et cecidit flos [21 1Kb] .« De fructu dicitur: »Non potest arbor mala bonos fructus facere. Nunquid colligunt de spinis uvas, aut de tribulis ficus [22 1Kb] ?« Haec sunt zizania quae alligabuntur fasciculis ad comburendum. Quia »fructum eorum de terra perdes [23 1Kb] .« Sequitur germen justi; hoc germen est puritas, flos ejus conscientiae jucunditas, fructus cum caeteris virtutibus charitas, inde: »Justus germinabit sicut lilium [24 1Kb] .« Item: »Ero quasi ros, Israel germinabit quasi lilium [25 1Kb] .« Item: »Ossa vestra ut herba germinabunt [26 1Kb] . Audi florem: Quasi rosa plantata super rivos aquarum fructificate [27 1Kb] .«---»Gloria enim nostra haec est, testimonium conscientiae nostrae [28 1Kb] .« Audi fructum: »Fructus autem spiritus est charitas, gaudium, pax, patientia [29 1Kb] .« Germen vero Domini germinavit in nativitate, floruit in resurrectione, [Col. 0666B] fructificavit in ascensione. Usum fructus praebuit in Patris confessione, imo floruit in nativitate, effloruit in passione, refloruit in resurrectione. De primo: »Flos de radice ejus ascendet [30 1Kb] .« De secundo: »Flos Libani elanguit [31 1Kb] ;« de tertio: »Et refloruit caro mea [32 1Kb] .« Ecce »germen Domini est in magnificentia [33 1Kb] ,« in resurrectione. Sed et fuit in magnificentia ante passionem, in resurrectione post passionem. Primum operatione, secundum victoria, tertium resurrectione. Operatione, qua miracula fecit, omnia creavit; victoria, qua diabolum subjugavit; resurrectione, qua carnem suam glorificavit. De primo: »Quam magnificata sunt opera tua, Domine [34 1Kb] .« De secundo: »Magnificentiam gloriae [Col. 0666C] sanctitatis tuae loquentur et mirabilia tua narrabunt [35 1Kb] .« De tertio: »Domine Deus meus, magnificatus es vehementer [36 1Kb] .« De hoc ait: »Nunc exsurgam, dicit Dominus [37 1Kb] .« Item: »Si consurrexeritis cum Christo, quae sursum sunt quaerite [38 1Kb] .« Ecce germen Domini in magnificentia, in resurrectione, fuit in gloria, in ascensione. In ea namque factus est infernus pauperior, mundus florentior, superna civitas opulentior, homo alacrior, angelus gaudentior. Infernus pauperior, quia quam devorarat improbus, praedam refudit tartarus. Mundus florentior, quia

Ecce renascentis tristatur gaudia mundi:
   Omnia cum Domino dona redire suo.
Superna civitas opulentior, quia Christus Patris [Col. 0666D] praesentat vultibus victricis carnis gloriam. Homo fit alacrior, nostrum quod corpus vexerit sublimem ad coeli regiam. Angelus fit gaudentior, nam gavisa sunt coeli regna reditu Unigeniti, quia soli polique patriam unam fecit rempublicam. Item audi gloriam: »Praecedunt angeli, comitantur captivi, prosequuntur apostoli, angeli cum admiratione, captivi de sua liberatione, apostoli cum devotione.« Cum admiratione, quia mortalis natura mutata est in immortalitatem. Laeti de sua liberatione, quia [Col. 0667A] ingrediuntur dissimilitudinis regionem. Cum devotione, exspectantes sancti Spiritus promissionem. De primo: »Filiae Jerusalem, nuntiate dilecto quia amore langueo [39 1Kb] ;« de secundo: »In lectulo meo quaesivi per noctes quem diligit anima mea; quaesivi, et non inveni. Paululum cum pertransissem, inveni quem diligit anima mea. Tenui illum, ut dimittam in domum matris meae, et in cubiculum genitricis meae [40 1Kb] ;« de tertio: »Tremunt videntes angeli, versa vice mortalium.« Dicunt apostoli: »Fasciculus myrrhae dilectus meus mihi [41 1Kb] .« Dicunt captivi: »Cum esset rex in accubitu suo, nardus mea dedit odorem suum [41* 1Kb] .« Dicunt angeli: »Botrus cypri 139 dilectus meus mihi [42 1Kb] .« Haec est nova gloria regis nostri. Si quem nova gloria praeterit, hic

[Col. 0667B] . . . Multum steriles damnatus in annos,
diabolus, habuit gloriam in coelo, Adam in paradiso, homo in mundo. Sed haec triplex gloria inveterata est, quia diabolus de coelo est lapsus, Adam de paradiso ejectus, homo in mundo miser effectus. Ecce: »Germen Domini in gloria [43 1Kb] .« Et: »Vos quae sursum sunt quaerite [44 1Kb] .«---»Sicut exaltabor,« inquit, et subjungit: »et nunc sublimabor [45 1Kb] .« Haec est ejus excellentia. Haec excellentia in tribus est: in eminentia, in praeeminentia, in coeminentia. In eminentia coeli, in praeeminentia angeli, in coeminentia Patris excelsi. In eminentia coeli, cujus fruitur claritate; in praeeminentia angeli, quem praecedit dignitate; in coeminentia Patris excelsi, cui [Col. 0667C] aequalis est in majestate. De primo: »Qui solus habet immortalitatem, et lucem habitat inaccessibilem [46_47 1Kb] .« De secundo: »Tanto melior angelis effectus, quanto differentius prae illis nomen haereditavit [48 1Kb] .« De tertio dicitur: »Aequalis gloria, coaeterna majestas [49 1Kb] .« Consideremus ergo civitatis affluentiam, civium laetitiam, regis potentiam. Affluentiam, quia nullus ibi erit defectus; laetitiam, quia omnibus erit ad Dominum et ad se invicem jucundus affectus; regis potentiam, qui in omnibus erit perfectus. Audi affluentiam: »Replebimur in bonis domus tuae [50 1Kb] .« Et laetitiam: »Sicut laetantium omnium habitatio est in te [51 1Kb] . Audi regis potentiam: Erit Deus omnia in omnibus [52 1Kb] .« Ecce fructus terrae sublimis. Ergo »quae sursum sunt sapite [53 1Kb] ,« id est [Col. 0667D] fructus terrae illius, quos exploratores terrae illius attulerunt secum, scilicet botrum, malogranata, ficus [54 1Kb] . De botro exprimitur vinum quod laetificat cor hominis [55 1Kb] , id est superna jucunditas. Malogranatum sub uno cortice multa habet grana rubea, hoc est supernorum civium charitativa unanimitas. Dulcedo ficus est divinae visionis suavitas; inde exsultatio erit his qui salvati fuerint de Israel. Notandum vero est quod in fine erit insultatio, erit exsultatio, erit exaltatio. Insultatio de exprobratione [Col. 0668A] malorum, exsultatio de praeconiis bonorum, exaltatio in dextera Patris ad aequalitatem angelorum. De primo: »Esurivi et non dedistis mihi manducare [56 1Kb] ,« etc. De secundo: »Sitivi et dedistis mihi bibere. Hospes fui et collegistis me [57 1Kb] ,« et caetera opera misericordiae. In tertio: »Dextera ilius amplexabitur me,« ait sponsa in Canticis [57* 1Kb] . »Ibi erunt omnes sicut angeli Dei [58 1Kb] .«


Descendi in hortum nucum, ut viderem poma convallium, et inspicerem si floruisset vinea, et germinassent mala punica.

[CARD.] Alia translatio sic dicit: In hortum nucis descendi videre in germine torrentis, videre si floruit vitis, et effloruerunt mali punicae. Haec sunt verba beatae Virginis. Siquidem Filius de processu matris [Col. 0668B] admirationem praemiserat. Ad progressum autem ipsius pertinet progressus ab activa, et de suo regressu ad contemplativam. Et de sua activa sic dicit: Descendi in hortum meum nucum. Ac si dicat: Ego qui per contemplationem ascenderam ad divina, per considerationem eorum quae geruntur in Ecclesia, ad inferiora descendi. Siquidem Ecclesia per hortum nucum designatur: propter patientiam sanctorum et fructum patientiae, quae signatur in nuce, quae sub amaro cortice et testa dura, dulcem continet nucleum, sic patientia per amaritudinem passionum et constantiae robur, pervenit ad dulcedinem praemiorum. Descendi, inquam, ut viderem poma convallium, per quae fructus humilitatis signantur. Vel secundum aliam litteram: Descendi [Col. 0668C] videre in germine torrentis, ut videlicet inspicerem quid et quantum germinaverit torrens sanguinis Jesu Christi. Descendi videre si floruit vitis, id est Christus, vel si floruit vinea, id est si flores produxit charitas, quod, velut vinea, fructu suo mentem exhilarat, cujus sterilitatem, et pietatis languorem deplorat Joel, dicens: »Vinea confusa est, et ficus elanguit [59 1Kb] .« Descendi ut viderem, si germinaverunt mala punica, vel si effloruerunt mali punicae, hoc est si de floribus formata sint mala. Ac si diceret: Descendi considerare, utrum Ecclesiae primordia ad illos fructus pervenerint, qui signantur in malis. Per mala enim punica, diversi gradu vel ordines sive contubernia, secundum conformitatem et distinctionem [Col. 0668D] graduum, vel administrationum, seu gratiarum Ecclesia Dei distincta, designatur. Verum dum ad horum considerationem causa subventionis nostrae beata mater convertit oculos, et a dulcedine contemplationis avertit, ipsa in hac sollicitudine turbatur, quam tandem avertens et recognoscens dicit:


Nescivi, anima mea conturbavit me propter quadrigas Aminadab.

[THO.] Sic Ecclesia ad Synagogam locuta est. Respondet Synagoga Ecclesiae: Nescivi dona gratiae spiritalis quibus illustrata est a Domino, quia conturbavit [Col. 0669A] me sollicitudo mentis interna pro veteri Testamento novo introducto, id est quatuor Evangeliis, quae vocat quadrigas, quia nomen Christi portaverunt per quatuor partes mundi. Hae dicuntur esse Aminadab, id est Christi, quia Aminadab spontaneus dicitur. Christus enim quaecunque fecit et passus est in mundo, voluntarie non coacte et fecit et passus est, et quadrigarum dicitur auriga, quia regebat eos per mundum illustrando Spiritus sancti gratia. Tria sunt quae se nescire conqueritur anima, scilicet: imum, medium, summum. Primum est sarcina, secundum via, tertium meta. Sarcina quae portatur, via quae quaeritur, meta ad quam tenditur. Primum est quando homo a seipso ignoratur, secundum quando profectus virtutum nescitur, tertium [Col. 0669B] quando quod sursum est non intelligitur. De primo: »Nescierunt;« de secundo: »neque intellexerunt;« de tertio: »in tenebris ambulant [60 1Kb] .« De primo: »Si ignoras te, o pulcherrima inter mulieres, egredere et abi post vestigia gregum [61_62 1Kb] .« De secundo: »Erraverunt in solitudine, in inaquoso, viam civitatis habitaculi non invenerunt [63 1Kb] .« Item: »Semitam ignoravit avis, nec oculos vulturis intuitus est [64 1Kb] .« Tertium sapientes mundi non intelligunt, quia »obscuratum est insipiens cor eorum, dicentes se esse sapientes stulti facti sunt [65 1Kb] .«---»Qui confitentur se Deum nosse, factis autem negant [66 1Kb] .« Primum nescire propositum est animae in humilitate pomorum convallium; secundum in [Col. 0669C] vinea florente, tertium in germine malorum punicorum. Per ignorantiam sui homo sibi non videtur peccator, est praesentis exsilii amator, utilitatis suae dissimulator. Contra haec ait Job: »Scelera mea et delicta ostende mihi [67 1Kb] .« Contra secundum: »Contra folium quod vento rapitur ostendis potentiam tuam, et stipulam siccam persequeris [68 1Kb] .« Contra tertium: »Qui quasi putredo consumendus sum, et quasi vestimentum quod comeditur a tinea [69 1Kb] .« Per ignorantiam viae, accidit religiosis singularitas, doctoribus haeretica pravitas, simplicibus vitae impuritas. Primi enim benefaciendo etiam ignorant, quid sit commodum vel incommomodum; secundi quid sit verum vel falsum, tertii quid sit bonum et malum. Primi habent viam tortuosam, [Col. 0669D] secundi tenebrosam, tertii lutosam. Primis enim dicitur: »Rectas facite semitas Dei nostri [70 1Kb] ;« secundis: »Fiat via illorum tenebrae;« pro tertiis additur »et lubricum [71_72 1Kb] .« Primis dicitur: »Nescientes justitiam Dei, et suam volentes constituere, justitiae Dei non sunt subjecti [73 1Kb] .« Secundis: »Erratis, nescientes legem neque Scripturas [74 1Kb] .« Tertiis: »Eratis aliquando errantes sicut oves [75 1Kb] .« Qui vero nesciunt aeternam vitam, desiderio non trahuntur, dulcedine non alliciuntur, cognitione non consolantur. Desiderio amoris. dulcedine [Col. 0670A] devotionis, cognitione divinae visionis. Primi non dicunt cum David: »Domine, ante te omne desiderium meum [76 1Kb] ;« nec cum sponsa: »Curremus in odore unguentorum tuorum [76* 1Kb] .« Nec secundi: »Memor fui Dei, et delectatus sum [77 1Kb] .« Tertii dicunt cum Jacob: »Vidi Dominum facie ad faciem, et salva facta est anima mea [78 1Kb] .« Quare vero istud nescire acciderit, causam subjungit: quia anima mea conturbavit me.

Quinque sunt causae quibus quaeritur scientia, ut quaerens sciat, ut sciatur, ut aedificet, ut aedificetur, ut lucretur. Primum est curiositas, secundum vanitas, tertium charitas, quartum prudentia, quintum quaestus. De primo: »Ecce Adam quasi unus ex nobis factus est, sciens bonum et malum [79_80 1Kb] .« [Col. 0670B] De secundo: »Scientia inflat, charitas aedificat [81 1Kb] .« Et poeta [82 1Kb] :


Scire tuum nihil est, nisi te scire hoc sciat alter: At pulchrum est digito monstrari et dicier: Hic est.

De tertio: »Hoc oro, ut charitas vestra magis ac magis abundet in omni sensu et scientia [83 1Kb] .« De quarto: »Periit populus meus, eo quod non habuerit scientiam [84 1Kb] .« De quinto poeta:


Scire volunt omnes, mercedem solvere nemo.

Prima est philosophorum, secunda poetarum, tertia pastorum, quarta est Christianorum proficientium, quinta est mercenariorum. Triplici turbine turbatur anima ignorantium. Primus est assiduus impetus tentationum, secundus adversitas tribulationum, [Col. 0670C] tertius sollicitudo temporalium. Primus involvit fumum, secundus ligna et lapides, tertius pulverem. Primus quatit, secundus conterit, tertius oculos tegit. De primo dicitur: »Maledixisti sceptris capiti bellatorum ejus, venientibus ut turbo ad dispergendum me [85 1Kb] .« De secundo Job: »In turbine conteret me et multiplicabit vulnera mea, etiam sine causa [86 1Kb] .« De tertio Job: »Noctem illam tenebrosus turbo possideat [87 1Kb] .« Et hoc dicitur juxta triplicem hujus nominis interpretationem. Juxta primum dicitur: turbo, tumor urgens bonum; juxta secundum dicitur, turbo, id est terens urbes; juxta tertium dicitur turbo, turbans oculos. Hos tres turbines senserat David, de primo dixit: »Sana me, Domine, quoniam conturbata sunt ossa mea [88 1Kb] .« [Col. 0670D] De secundo: »Et anima mea turbata est valde [89 1Kb] .« De tertio: »Turbatus est a furore oculus meus [90 1Kb] .« Primus igitur turbo contra primam ponitur ignorantiam, secundus contra secundam, tertius contra tertiam. Sine aliquo istorum turbinum vix poterit homo vivere. Sed sunt qui bene eis resistunt. Itaque contra primum debet homo esse cautus, contra secundum robustus, contra tertium temperatus. Cautus scientia, robustus praestantia, temperatus continentia. Primum, ne seducatur; secundum, ne in adversitate frangatur; tertium, ne prosperis extollatur. [Col. 0671A] De primo: »Ventus turbinis veniebat ab aquilone, et nubes magna, id est caecitas, et ignis involvens [91 1Kb] ,« aestus scilicet vitiorum. Sed si cautus fueris in medio, est species electri, id est Christus te adjuvans. Audi hominem cautum, scilicet Paulum; turbo enim eum invadebat cum diceret: »Datus est mihi stimulus carnis meae, angelus Satanae qui me colaphizet [92 1Kb] .« Item: »Invenio, ait, aliam legem in membris meis repugnantem legi mentis meae, et captivantem me sub lege peccati [93 1Kb] .« Sed non est hoc turbine caecatus; audi enim, quomodo se cognoverit: »Infelix, ait, ego homo, quis me liberabit de corpore mortis hujus? Gratia Dei per Dominum nostrum Jesum Christum [94 1Kb] .« Ipse enim est »tabernaculum diei ab aestu, et in securitate, et in [Col. 0671B] absconsione, a turbine, et a pluvia [94* 1Kb] .« Audi item robustum, contra tertium turbinem; tribulationum enim irruebat turbo, cum diceret: »Ter virgis caesus sum, semel lapidatus sum, ter naufragium feci [95 1Kb] .« Sed audi robustum: »Quis nos separabit a charitate Christi? Tribulatio an angustia, an fames, an nuditas, an periculum, an gladius [96 1Kb] ?« Et Job quia robustus fuit, addit Dominus Job loqui; et vocavit eum de turbine in quo non succubuerat; audi enim fortem: »Si flagellat, ait, occidat semel, et etiam si occiderit me, sperabo in eum [97 1Kb] .« Item, audi Paulum temperatum in turbine temporalium: »Ad omnia, inquit, quae opus fuerunt mihi, et iis qui mecum erant, laboraverunt manus istae [98 1Kb] ;« et: »Praeter haec quae extrinsecus sunt, instantia mea [Col. 0671C] quotidiana, sollicitudo omnium Ecclesiarum [99 1Kb] .« Ecce turbo sollicitudinis temporalium; sed in his sic temperatus fuit, ut coelestia non traderet oblivioni; raptus enim fuit usque ad tertium coelum [100 1Kb] . Et idem: »Quae sursum sunt, inquit, quaerite; quae sursum sunt sapite, non quae super terram [1 1Kb] .« Per hunc enim Elias raptus est in coelum [2 1Kb] , quia in tractandis temporalibus fuit temperatus, scilicet in habenda sollicitudine super Israel. Unde factum est cum tolleret Dominus Eliam per turbinem in coelum, pallium ejus relictum est in terra, id est conversatio de saecularibus habita.

Primum turbinem sustinuit Christus tentatus a diabolo, secundum crucifixus a Judaeo; tertium dum sollicitudinem gereret Ecclesiae praedicando. [Col. 0671D] Audi secundum: »Dominus mortificat et vivificat, deducit ad inferos et reducit [3_5 1Kb] . Audi tertium: Suscitans de pulvere egenum [6 1Kb] .« Audi primum: »Et de stercore erigens pauperem [7 1Kb] .« Ad quid? »ut sedeat cum principibus, et solium gloriae teneat [8 1Kb] .« Incipit igitur Dominus tollere in coelum per turbinem, quando contra primum cauti sumus; nos a terra sublevat, quando contra secundum fortes sumus; in coelum nos levat, cum nos contra tertium [Col. 0672A] temperamus, ne sollicitudine mundana ad coelestia cognoscenda impediamur.

140 Quare autem anima conturbaverit eum, causam subjungit, scilicet: propter quadrigas Aminadab. Has existimo esse quadrigas, quas vidit Zacharias propheta [9 1Kb] . Ab his perturbationibus immunes sunt animae sanctorum, qui regnant cum Christo. Unde scriptum est: »Justorum animae in manu Dei sunt, et non tanget eos tormentum mortis. [10 1Kb] .« Sunt autem animae reproborum, sunt animae poenitentium, sunt animae justorum. Primae in manu diaboli sunt, secundae in manu sua sunt, tertiae in manu Dei sunt. Primas tangit tormentum conscientiae, secundas tangit tormentum poenitentiae, tertias non tangit tormentum malitiae. De primis: »Animae impiorum [Col. 0672B] fremebant adversum me et gravatum est cor meum super eos [11 1Kb] .« De secundis: »Omnis anima quae non fuerit afflicta die hoc, peribit de populo suo [12 1Kb] .« De tertiis: Anima justi sedes est sapientiae. Primi visi sunt oculis sapientium mori, secundi visi sunt oculis delicatorum mori, tertii visi sunt oculis insipientium mori. Primi sustinent flagella saevitiae daemonicae, secundi probantur in fornace, tertii autem sunt in pace. Sed est manus diaboli, est manus hominis, est manus Dei. Manus diaboli affligit corporaliter, pulsat spiritualiter, torquetur aeternaliter. De primo dictum est ad Satan, de Job: »Verumtamen ne mittas in eum manum tuam [13_14 1Kb] .« De secundo David: »Erue a framea, Deus, animam meam, et de manu canis unicam [Col. 0672C] meam [15 1Kb] .« De tertio idem: »Eripe me de manu inimicorum meorum, et a persequentibus me [16 1Kb] .« Item est manus hominis otiosa, est manus hominis operosa, est manus affectuosa. Prima enim in otio delectatur, secunda bonum operatur, tertia elevatur. Prima habet defectum, secunda profectum, tertia affectum. De prima: »Abscondit piger manum suam sub ascella, nec ad os suum applicat eam [17 1Kb] .« De prima et secunda: »Egestatem operata est manus remissa; manus autem fortium divitias parat [18 1Kb] .« De secunda: »Quidquid potest invenire manus tua instanter operare [19 1Kb] .« Et illa fortis mulier »manum suam misit ad fortia, et operata est consilio manuum suarum [20 1Kb] .« De tertia: »Expandi manus meas ad te [21 1Kb] .« Item: »Sic benedicam [Col. 0672D] te in vita mea, et in nomine tuo levabo manus meas [22 1Kb] .« In manu Dei est homo, creatione, gubernatione, protectione: creatione, qua facta est rerum universitas; gubernatione, qua nostras dirigit semitas; protectione, qua non accedit ad justos calamitas. Primum, ut cognoscatur Deus ex rerum varietate; secundum, ut ambulemus in veritate; tertium, ut vivamus in felicitate. De primo: »Manus tuae fecerunt me et plasmaverunt me totum [Col. 0673A] in circuitu [23 1Kb] : De secundo: Etenim illuc manus tua deducet me, et tenebit me dextera tua [24 1Kb] .« Sed gubernando Deus affligit, sanat, elevat. Affligit per poenitentiae satisfactionem, sanat per culpae remissionem, elevat ad contemplationem. De primo: »Miseremini mei saltem vos, amici mei, quia manus Domini tetigit me [25 1Kb] .« Idem: »Manum tuam longe fac a me, et formido tua non me terreat [26 1Kb] .« De secundo: »Ipse vulnerat et medetur, percutit et manus ejus sanat [27 1Kb] .« De tertio Ezechiel: »Manus apprehendit me in cincinno capitis mei, et levavit me inter coelum et terram [28 1Kb] .« De protectione Dei dicitur: »In umbra manus suae protexit me [29 1Kb] .« Unde: »Laeva ejus sub capite meo, et dextera illius amplexabitur me [29* 1Kb] .« Propter haec tria dictum est: [Col. 0673B] »Manus ejus tornatiles, aureae, plenae hyacinthis [30 1Kb] .« Tornatiles quantum ad creationem, aureae quantum ad gubernationem, plenae hyacinthis quantum ad protectionem. Quod enim tornatile est, de facili ad operandum movetur; per aurum sapientia designatur; per hyacinthum, qui coeli colorem habet, coelorum beatitudo insinuatur. Itaque »non tangit illos tormentum malitiae [30* 1Kb] .«

Eos qui sunt in manu diaboli tangit tormentum conscientiae triplex: confusio, oppressio, expulsio. Confusio peccatorum, oppressio dolorum, expulsio a numero beatorum. Confusio peccatorum, quia peccata eorum omnibus patescent; oppressio dolorum, qui semper invalescunt; expressio a numero beatorum; de quorum gloria tabescent. De primo [Col. 0673C] dicitur: »Antiquus dierum sedit, libri aperti sunt [31 1Kb] ,« id est conscientiae: quia tunc manifesta erunt abscondita cordis nostri. De secundo: »Mittite eum in tenebras exteriores; ibi erit fletus et stridor dentium [32 1Kb] .« De tertio: »Peccator videbit et irascetur, dentibus suis fremet et tabescet; desiderium peccatorum peribit [33 1Kb] . Ecce istos tangit tormentum conscientiae. Secundos tangit tormentum poenitentiae triplex: contritio poenitentiae, corporalis passio, irruens tentatio. In primo patitur languorem, in secundo dolorem, in tertio timorem. Primum erat porticus, in quo jacebat multitudo languentium [34 1Kb] .« De secundo Job: »Qui coepit, ipse me conterat: solvat manum suam et succidat me, et haec mihi consolatio, ut affligens me dolore non parcat [35 1Kb] .« [Col. 0673D] De tertio: »Timor et tremor venerunt super me [36 1Kb] .« Tertios non tangit tormentum malitiae: quae triplex est. Est enim malitia proximi, est malitia diaboli, est malitia cordis proprii. Prima impugnat, secunda inflammat, tertia cruciat. Prima enim ad corporalem poenam, secunda trahit ad gehennam, tertia inficit animam. De prima: »Noli aemulari in malignantibus, neque zelaveris facientes iniquitatem [37 1Kb] .« De secunda: »Restitue animam meam a malignitate [Col. 0674A] eorum, a leonibus unicam meam [38 1Kb] .« De tertia: »Os tuum abundavit malitia, et lingua tua concinnabat dolos [39 1Kb] .« Ista tria tormenta justi non timent, quia, contra primos sunt in tuto loco, contra secundos in amoeno, contra tertios in excelso. In primo ergo non timent mortem temporalem, in secundo inferni dolorem, in tertio cogitationum fraudem. Contra primum dicitur: »Justi in perpetuum vivent [40 1Kb] .« Contra secundum: »Et apud Dominum est merces eorum [41 1Kb] .« Contra tertium: »Et cogitatio eorum apud Altissimum [42 1Kb] .« Sequitur: »Visi sunt oculis insipientium mori [43 1Kb] .« Sed sicut dictum est, primi visi sunt oculis sapientium mori tripliciter: spiritualiter, temporaliter, aeternaliter. Spiritualiter per iniquitatem, temporaliter per corporis [Col. 0674B] et animae separationem, aeternaliter per aeternam damnationem. Primum facit impium, secundum corporis et animae divortium, tertium perpetuae calamitati obnoxium. De prima morte dicitur a Paulo: »Vidua quae in deliciis est vivens, mortua est [44 1Kb] .« De secunda: »Abraham mortuus est et prophetae mortui sunt [45 1Kb] .« De tertia: »Qui credit in me non morietur in aeternum [46 1Kb] .« Secundi visi sunt oculis delicatorum mori. Quippe qui fugiunt carnis voluptatem, relinquunt propriam voluntatem, repellunt mundi vanitatem. In primo enim caro mortificatur, in secundo spiritus humiliatur, in tertio mundus reprobatur. In primo opprimitur sensualitas, in secundo reprimitur spiritus sublimitas, in tertiis comprimitur mundi jucunditas. De primo [Col. 0674C] ait Apostolus: »Mortificate membra vestra quae sunt super terram [47 1Kb] .« De secundo: »Mortui enim estis et vita vestra abscondita est cum Christo [48 1Kb] .« Item: »Non veni facere voluntatem meam, sed voluntatem ejus qui misit me [49 1Kb] .« Mortui enim sunt cum Christo qui, sicut Christus se exinanivit, suam humiliant sublimitatem. De tertio Paulus: »Fratres, quotidie morior propter gloriam vestram [50 1Kb] ,« hoc est relinquo gloriam mundi, ut meo exemplo, et vos relinquentes, quaeratis gloriam Dei. Item: »Nolite diligere mundum, neque ea quae in mundo sunt [51 1Kb] .« Hi sunt quos retinens mundus inhorruit. Tales delicatis videntur mori, quia se taliter vivere, et non mori, existimant impossibile. Audiunt enim istos clamantes: »Propter te mortificamur [Col. 0674D] tota die [52 1Kb] .« Tertii visi sunt oculis insipientium mori. Non enim credunt huic vitae aliam succedere, non aliquem ab inferis ascendere, corpus in terra putrescere. In primo enim attendunt: »Coronemus nos rosis antequam marcescant, quoniam haec est pars nostra, et haec est sors nostra [53_54 1Kb] .« Non illud: »Gloriosa dicta sunt de te, civitas Dei [55 1Kb] .« In secundo illud: »Quis est reversus ab inferis [56 1Kb] ?« Non illud: »Multa corpora sanctorum qui dormierunt, [Col. 0675A] surrexerunt cum Christo [57 1Kb] .« In tertio illud: »Idem est interitus hominis et jumenti, et par utriusque conditio [58 1Kb] ,« et non illud: »Corruptibile induet incorruptelam, et mortale immortalitatem [59 1Kb] .« Item primi sunt subjecti potestati diabolicae. Ibi est tortor infatigatus, intolerabilis cruciatus, interminabilis ululatus. Primi, quia non fuerunt fatigati in perpetranda iniquitate; secundi, quia peccatum non laverunt poenitentiae gravitate; tertii, quia peccaverunt cum risu et jucunditate. De primo: »Tradidit servum dominus tortoribus quoadusque redderet universum debitum [60 1Kb] .« De secundo: »In labore hominum non sunt, et cum hominibus non flagellabuntur [61 1Kb] .« De tertio: »Vae vobis qui ridetis nunc, quoniam lugebitis et vos [62 1Kb] , quando, juxta prophetam, [Col. 0675B] erit clamor a prima porta, et ululatus a secunda [63 1Kb] .« Secundi probantur in fornace, dum interius dolore punguntur, exterius poena affliguntur, confessione verecundantur. De primo: »Conversus sum in aerumna mea dum configitur spina [64 1Kb] .« De secundo: »Ingrediatur putredo in ossibus meis, et subter me scateat [65 1Kb] .« In tertio dicit: »Confusio faciei meae cooperuit me [66 1Kb] .« Tertii autem sunt in pace. Pax illa habet praesentium malorum oblivionem, coelestium bonorum delectationem, divinae majestatis visionem. Per primum carent dolore, per secundum afficiuntur dulcore, per tertium gaudent Dei amore. De primo: »Non cadet super eos sol, neque ullus aestus [67 1Kb] .« De secundo: »Quam magna multitudo dulcedinis tuae, Domine, quam [Col. 0675C] abscondisti timentibus te [68 1Kb] .« De tertio: »Laetabuntur coram te sicut qui laetantur in messe, et sicut exsultant victores capta praeda [69 1Kb] .« Isti dicunt: »In pace in idipsum dormiam et requiescam [70 1Kb] .«---»Quatuor, inquit, quadrigae egrediebantur de medio duorum montium, et montes aerei erant [71 1Kb] .« Hos montes credam angelicam beatitudinem, et divinam celsitudinem.

In prima quadriga erant equi rufi, in secunda albi, in tertia nigri, in quarta varii. Prima est martyrii, secunda virginitatis, tertia claustralis religionis, quarta praedicationis. Prima, scilicet martyrii, quatuor habet rotas: prima est desiderium patiendi interius, secunda passio in actu exterius, [Col. 0675D] tertia est conservatio fidei, quarta exclusio ignis purgatorii. De prima Paulus: »Cupio dissolvi et esse cum Christo [72 1Kb] .« Secundam decollatus exhibuit. De tertia idem: »Bonum certamen certavi, cursum consummavi, fidem servavi [73_74 1Kb] .« Propter quartam dicitur: »Non cadet super eos sol neque ullus aestus.« Duo equi rubei sunt: qui trahunt in corpore, species purpureae passionis; in anima fervor perfectae charitatis. De primo: »Circumdabant eam flores rosarum,« id est purpura martyrum. De [Col. 0676A] secundo: »Charitas nunquam excidit [75 1Kb] .« Secunda quadriga est virginitatis, cujus prima rota est integritas, secunda cordis munditia, tertia humilitas, quarta propositi constantia. Has videbis in beata Virgine. De prima dicit propheta: »Porta haec clausa erit [76 1Kb] .« De secunda: »Virtus Altissimi obumbrabit tibi [77 1Kb] ,« et sic fuit corde munda. De tertia: »Respexit Dominus humilitatem ancillae suae [78 1Kb] .« De quarta: »Quomodo fiet istud, quoniam virum non cognosco [79 1Kb] ?« Quod forsan in proposito habebat. Hanc duo trahunt equi, scilicet desiderium habendi in patria, in corpore, insigne virginitatis signum, scilicet candorem et sequendi Agnum quocunque ierit. De utroque dicitur: »Amicti stolis albis sequuntur Agnum quocunque ierit [80 1Kb] .« Tertia quadriga [Col. 0676B] est religionis claustralis. Prima rota est silentium, secunda disciplinata habitudo tam vestium quam corporum, tertia est solitudo in claustro, quarta est obedientia exhibita magistro. Primum, ne in verbo offendat; secundum, ne indisciplinatus appareat; tertium, ne videns saecularia concupiscat; quartum, ne propriam voluntatem retineat. De primo: »In manibus linguae mors et vita [81 1Kb] .« De secundo: »Disciplinam matris tuae ne dimittas [82 1Kb] .« De tertio: »Religio munda et immaculata apud Deum 141 et Patrem haec est, immaculatum se custodire ab hoc saeculo [83 1Kb] .« De quarto: »Melior est obedientia quam victimae [84 1Kb] .« Duo equi ejus nigri sunt, scilicet gemitus pro peccatis, dolor pro praesentibus malis. De primo: »Laboravi [Col. 0676C] in gemitu meo, lavabo per singulas noctes lectum meum [85 1Kb] ;« de secundo: »Hei mihi, quia incolatus meus prolongatus est [86 1Kb] !« Quarta quadriga est praedicatio: prima rota ejus est Scripturarum scientia, secunda pronuntiandi facultas, tertia exemplum honestae vitae, quarta a majoribus injuncta potestas. De primo: »Labia sacerdotis custodiunt scientiam [87 1Kb] ;« de secundo conqueritur Moses: »Sum, ait, impeditioris linguae ab heri et nudiustertius [88 1Kb] ;« de tertio: »In omnibus te ipsum praebe exemplum bonorum operum [89 1Kb] ;« de quarto: »Quomodo praedicabunt, nisi mittantur [90 1Kb] .« Duo equi trahentes eam sunt varii, quia nunc compatiuntur proximo, nunc praebent honorem Deo. Haec [Col. 0676D] dicuntur Aminadab, qui dicitur spontaneus, quia Christus per gratiam non ex debito haec largitur hominibus. Hae conturbant animam nuper conversam, quae se prius aliquid scire putabat, cum modo in se tres praedictas ignorantias videat, quas prius nescivit.


Nescivi: anima mea turbata est propter quadrigas Aminadab.

[CAR.] Ac si diceret: Nescivi prius et non adverti quod turbaretur anima mea. Hoc est quod Dominus [Col. 0677A] dicit ad Martham: »Sollicita es, et turbaris erga plurima [91 1Kb] .« Turbata est autem anima mea propter quadrigas Aminadab, quarum egressum et progressum, et fructum laboris earum sollicita considerabam. Istae sunt quadrigae evangelicae quadrigae Aminadab, id est Jesu Christi qui per Aminadab, propterea quod interpretatur spontaneus meus, designatus est. Nam ipse spontaneus, non coactus, factus est obediens Patri usque ad mortem [92 1Kb] . Harum autem quadrigarum ministerio, et nuces sunt in horto, et convallium poma, floretque vinea et germinant mala punica. Istae sunt quadrigae, de quibus dicit Zacharias: »Levavi oculos, et vidi: et ecce quatuor quadrigae egredientes de medio duorum montium; et montes aerei erant [93_94 1Kb] .« Haec [Col. 0677B] est praedicatio evangelica, quae egreditur de medio duorum testamentorum, qui dicuntur montes propter altitudinem spiritualis intelligentiae; et aerei, propter praedicationis sonum. Dicuntur autem quadrigae quatuor, propter diversitatem doctorum, velut equorum trahentium in quadriga, de quibus idem propheta dicit: »In quadriga prima equi rufi, in quadriga secunda, equi nigri; in quadriga tertia, equi albi; in quadriga quarta, equi varii et fortes [95 1Kb] .« Igitur per equos rufos illi designantur, qui in sanguine suo rubricati, corpore et animo fuerunt martyres; per equos nigros, pro eo quod niger color obscurus est, illi demonstrantur, qui in cognitione divinorum mysteriorum ideo sunt obscuri, quia sunt profundi. Equi albi illos significant, [Col. 0677C] qui tam mente quam corpore retinent virginitatis candorem. Equos autem varios intelligere possumus illos qui fuerunt martyres in animo, et non in corpore, et illos qui nullo errore corrupti, mente virgines fuerunt, licet non servaverint virginitatem in carne. Sequitur ex voce Filii:


Revertere, revertere, Sunamitis; revertere, revertere, ut intueamur te.

[THO.] Revertere ad agnitionem tui Creatoris, a quo aversa fueras. Revertere ad pacem germanitatis, revertere ut intueamur te. Revertere puritate fidei. Revertere, revertere, operae perfectione ad Domini dilectionem, ut oculis animisque gaudentibus spem tuae castitatis quam desideravimus, [Col. 0677D] videamus. Nomen Sunamitis nescio utrum alibi inveniatur quod videtur esse vocabulum alicujus feminarum nobilium, sive proprium sive ab alio derivatum. Quae sapientiae, vel speciei, vel virtutis gloria, illo tempore fuerit insignis. Haec ait Beda: cum tamen in multis aliis locis, Sunamitis nomen inveniatur, sed forte non legerat. Si vero Sunamitis despectu vel captiva dicitur, congruit bene Synagogae. Quatuor sunt reversiones: prima saecularibus negotiis ad vitam religiosam; secunda de lapsu ad pristinam gratiam; tertia de contemplativa ad activam; quarta de amore temporalis vitae [Col. 0678A] ad martyrii palmam. Prima, ut reversus de peccato satisfaciat; secunda, ne in desperatione remaneat; tertia, ut de beneficiis a Deo sibi collatis gratias referat; quarta, ut per majus meritum, majus praemium acquirat. Prima, dicitur peccator revertens, quasi reus vertens; secunda, dicitur revertens, quasi iterum vertens; tertia, revertens quasi retro vertens; quarta, revertens quasi rem veram tenens. Has quatuor invenimus in Petro apostolo: prima reversus est ad Domini vocationem, quando vidit Petrum et Andream, et vocavit eos [96 1Kb] ; secunda post negationem, quando »respexit Dominus Petrum, et egressus foras flevit amare [97 1Kb] ;« tertia, in carcere post angelicam visionem, cum dicitur: »Petrus autem ad se reversus dixit: Nunc scio vere quia misit [Col. 0678B] Dominus angelum suum et eripuit me de manu Herodis [98 1Kb] ;« quarta ad Christi obviationem, quando vidit sibi Christum occurrere, et ait: »Domine, quo vadis? Venio, ait, Romam iterum crucifigi [98* 1Kb] .« Primae reversionis est ordo. Primo aliqua occasione a Domino vocamur, secundo justificamur, tertio magnificamur. »Quos enim praedestinavit, hos et vocavit; et quos vocavit, hos et justificavit; et quos justificavit, hos et magnificavit [99 1Kb] .« Sic Petrum vocavit. Secundo: »Relictis retibus et navi [100 1Kb] ,« justificavit; tertio quia »secutus est eum [1_2 1Kb] ,« magnificavit. Sic nos, fratres, vocamur a Domino qualibet occasione oblata; justificamur relinquentes non solum peccata, sed et terrena; magnificamur sequentes [Col. 0678C] Christum per virtutum incrementa. »Qui enim vult venire post« Christum ad vocationem ejus, »abneget semetipsum,« terrena relinquendo; »tollat crucem suam,« in virtutibus proficiendo; »sequatur« eum [3_4 1Kb] . Hunc progressum in Job invenimus: »Si reversus fueris, ait [5 1Kb] , ad Omnipotentem, dabit tibi pro terra silicem,« id est pro terrenorum abjectione fortitudinem; »pro silice torrentes aureos,« id est dona Spiritus sancti, quae aurea dicuntur per charitatem. Sed ut secundam reversionem praevenias non cadendo in tentationem, addit [6 1Kb] : »Stabitque Omnipotens contra hostes tuos, et argentum coacervabitur tibi,« scilicet eloquia divina. Qui autem post talia Dei dona lapsum patitur, respiciat Petrum, quando scilicet post lapsum [Col. 0678D] est reversus. Primo enim Gallus cantavit, secundo Dominus Petrum respexit, tertio egressus est foras, quarto flevit amare. Gallus cantat lapso, per interiorem sancti Spiritus visionem, vel exterius, per Magistri increpationem, respexit Dominus Petrum, dans ei cordis contritionem, egreditur foras per confessionem; flet amare, per poenitentiae satisfactionem et lacrymosam orationem. Gallo, inquit, canente spes redit, scilicet resurgendi; respexit Dominus, et aegris salus refunditur, scilicet voluntas poenitendi; cum foras egreditur per confessionem mucro latronis conditur, id est diaboli, ne habeat [Col. 0679A] potestatem cogendi; cum flet amare, lapso fides revertitur primam gratiam recuperandi. Dicit itaque lacrymando illud prophetae: »Vadam et revertar ad virum meum priorem, quia erat mihi tunc magis bene quam nunc [7 1Kb] .« His itaque duobus gradibus revertendi dicitur Sunamitis, id est captiva. Magna enim est teneri saecularibus, et magna est lapsum pati, ad priora peccata redeuntibus. Tertia reversio est, de contemplativa ad activam. Haec contigit Petro, quando apparuit ei angelus in carcere [8 1Kb] . Sed notandum quod erat in carcere, quod fores essent clausae, quod erat catenis vinctus, quod servabatur a militibus. Carcer est profundum malorum; fores clausae, desperatio quae obstat peccatori, ne egrediatur ad confitendum; [Col. 0679B] catenae obstinatio, quando Deus substrahit gratiam suam, ne sit libera ad benefaciendum; Milites custodientes sunt assiduitates tentationum. Profundum malorum est ut contemnat, desperatio obsistit confessioni, ut in peccato remaneat. Libertas benefaciendi impeditur, ut Deum oblivioni tradat. Assiduitas adest tentationum, ut blandimentis alliciat. Econtra notandum quod »angelus Domini assistit et lumen refulsit in habitaculo. Percussit angelus latus Petri, excitavit eum [9 1Kb] ,« hic est Angelus magni consilii, id est Christus. Hic astat contra profundum malorum, lumen contra clausuram fortium, percussio lateris contra catenas, excitatio contra militum custodias. Contra profundum malorum, ut ostendat mala quae pro nobis pertulit, et amplius peccator non contemnat; [Col. 0679C] lumen contra clausuram fortium, ut ostensis ei coelestibus deponat desperationem ut exeat, percussio lateris contra catenas, ut cor mollitum, obstinatione deposita, ad benefaciendum liberum fiat; excitatio contra militum custodias, ut divina admonitione tentationes allicientes fugiat. Sed postquam eductus est, angelus cum claritate recedit, ut visis coelestibus, ad cognoscendam suam infirmitatem redeat et aliis proficiat. De primo: »Recogitate illum qui talem sustinuit a peccatoribus contradictionem [10 1Kb] ;« de secundo: »Ego autem dixi in excessu mentis meae: Projectus sum a facie oculorum tuorum [11 1Kb] ;« et: »Attenuati sunt oculi mei, suspicientes in excelso. Domine, vim [Col. 0679D] patior, responde pro me [12 1Kb] ;« de tertio: »Auferam a vobis cor lapideum, et dabo vobis cor carneum [13 1Kb] ;« et Job: »Deus mollivit cor meum, et Omnipotens conturbavit me [14 1Kb] ;« de quarto ait Dominus paralytico: »Tolle grabatum tuum et ambula [15 1Kb] .« Et: »Videte ne graventur corda vestra in crapula et ebrietate [16 1Kb] . In hunc modum animalia ibant et revertebantur [17 1Kb] .« Quarta reversione, revertitur homo ab amore temporalis vitae ad passionis palmam. Hic etiam talis ordo notandus est: primo debemus Christi passionem in corde nostro cogitare, [Col. 0680A] secundo propter talem dignationem honorare, tertio ejus voluntatem inquirere, cognitam affectui mancipare. Cogitare, ut ejus patientiam aemulemur; honorare, ne ingrati inveniamur; voluntatem inquirere, ne diabolus aliquid in nobis machinetur. Affectui mancipare, ne pigri servi inveniamur. Sic enim Petrus vidit sibi Christum occurrere, secundo adoravit eum, tertio dixit: »Domine, quo vadis?« quarto responsum est: »Venio Romam iterum crucifigi.« De primo Paulus: »Aspiciamus in auctorem fidei et consummatorem Jesum. Qui proposito sibi gaudio crucem sustinuit, confusione contempta [18 1Kb] ;« de secundo: »Omnis terra adoret te, Deus, et psallat tibi [19 1Kb] ;« de tertio dicimus: »Fiat voluntas tua sicut in coelo et in terra [20 1Kb] ,« et Paulus: [Col. 0680B] »Domine, quid me vis facere [21 1Kb] ?« et ipse Christus: »Pater, si non potest transire calix iste nisi bibam illum, fiat voluntas tua [22 1Kb] ;« quarto desiderabat Apostolus cum diceret: »Mihi absit gloriari nisi in cruce Domini nostri Jesu Christi [23 1Kb] !« Et beatus Andreas ait: »O bona crux diu desiderata, suscipe discipulum ejus qui pependit in te [24 1Kb] .« De hac reversione dicebat propheta: »Venite et revertamur ad Dominum, quia ipse cepit et salvabit nos [25 1Kb] ,« etc. In duabus primis dictum est: Revertere, revertere, Sunamitis. In his duabus ultimis dicitur: Revertere, revertere, ut intueamur te. Quia de contemplativa ad activam, de amore temporalis vitae ad martyrii palmam revertendo quae sursum sunt attendentes [26 1Kb] , inspicimur a Domino.


[Col. 0680C] Revertere, revertere, Sunamitis; revertere, revertere, ut intueamur te.

[CAR.] Sunamitis interpretatur mortificata sive coccinea, et designat beatam Virginem, quae moriente filio, commoriens per compassionem filii quasi rubricata est in coccino passionis. Videns ergo eam filius a contemplationis quiete turbatam, revocat eam ad tranquillitatem contemplationis. Et quia propter quadrigas Aminadab, se turbatam dixerat, ipse propter quatuor quadrigas, vel propter quatuor rotas in una quadriga, quater dicit revertere; sive propter hoc, quia ad quatuor se dixerat descendisse, videlicet ad videndum hortum nucum et ad poma convallium, ad videndum flores vineae, et germina malorum punicorum. Et cum [Col. 0680D] deberet dicere: Revertere, ut oculo contemplationis intuearis me, vel nos totam videlicet trinitatem, dicit: Revertere, ut intueamur te, quia sicut non potest homo intueri solem materialem, nisi sol ipsum intueatur et illuminet; sic nulla anima contemplari potest verum solem, nisi ipse eam conspiciat et illustret. Audientes autem angeli, quod eam tota Trinitas desiderat intueri, respondent. Verum ut ostendant quod tres personae sunt unus Deus, tribus dicentibus: ut intueamur te, respondent singulariter tanquam uni.



CAP. VII.---Quid videbis in Sunamite, nisi choros castrorum?
[Col. 0681A]

[THO.] Ac si aperte dicat: Doles quidem Synagogam diutius fuisse aversam, eamque ad me reverti precaris, et te faciem ejus mihi ornatam intueri delectat. Verum scias quia in proximo est tempus, in quo nil in illa priscae infidelitatis 142 atque aversionis, sed sola virtutum ac spiritualium agonum opera cernas. Quid ergo videbis in Sunamite, nisi choros castrorum? Hoc est militiam pacis, in choris enim voces canentium consonant, in castris armatorum manus dimicant. Quid ergo videbis in ea, nisi choros electorum, qui corde et anima una laudes sui Creatoris praedicent? Et idem sunt chori castrorum, quia serviendo Creatori acies [Col. 0681B] repellunt omnes et disturbantur inimici sui, scilicet diaboli.

Tria proponuntur nobis nomina, scilicet Sunamitis, chori, castra. In primo designatur ordo plangentium, in secundo laudantium, in tertio pugnantium. Primus est infirmorum, secundus justorum, tertius robustorum. Primi quaerunt remissionem, secundi excitant devotionem, tertii expugnant tentationem. Primi habent locum in cubiculo, secundi in templo, tertii in campo. In cubiculo secretae compunctionis, in templo religiosae congregationis, in campo multiplicis inquietudinis. Primis Jacobus: »Miseri estote et lugete, risus vester vertetur in luctum, et gaudium vestrum in voces flentium [27 1Kb] .« [Col. 0681C] secundis: »Exsultate, justi, in Domino, rectos decet laudatio [28 1Kb] .« Tertiis dicitur: »Induite vos armaturam fidei, ut possitis resistere in die malo [29 1Kb] .« Sic filii Israel planxerunt onerati luto et latere in Aegypto; cantaverunt laudem Domino, transito mari Rubro; pugnaverunt cum adversariis in deserto: sic et Christus primo planxit super civitatem et ad sepulcrum Lazari lacrymando; secundo laudes suscepit a populo Hebraeo; tertio pugnavit in crucis patibulo. In tribus igitur est planctus perfectus ore confitendo, oculis lacrymando, crucem corpore bajulando. In confessione sunt tres personae, scilicet se accusantes, testimonium perhibentes, judicantes: primus est reus, secundus praelatus, tertius Deus. Reus humiliatur, praelatus compatitur, [Col. 0681D] Deus placatur. Reus enim patitur confusionem, praelatus adjuvat per orationem, Deus relaxat ultionem. Haec est enim confusio adducens gloriam, item: »Multum valet deprecatio justi assidua [30_34 1Kb] .« Dixit reus: »Confitebor adversum me injustitiam meam Domino [35 1Kb] .« Sequitur inde: »Et tu remisisti impietatem peccati mei, quia pro hac orabit ad te omnis sanctus [36 1Kb] .« Sequuntur lacrymae: sunt lacrymae contritionis, sunt lacrymae devotionis, sunt lacrymae desideratae beatitudinis. Primae sunt in ablutionem, secundae in unctionem, tertiae in rigationem. Primis lavatur culpa, secundas comitatur [Col. 0682A] gratia, tertias sequitur quasi ros refrigerans ab hac miseria, gloria. Primae habent gemitum laboris, secundae panem consolationis, tertiae suspirium venturae refectionis. De primis: »Lavabo per singulas noctes lectum meum, lacrymis meis stratum meum rigabo, quia laboravi in gemitu meo [37 1Kb] ;« de secundis: »Fuerunt mihi lacrymae meae panes die ac nocte [38 1Kb] ;« de tertiis: »Antequam comedam suspiro, et velut inundantes aquae, sic rugitus meus [39 1Kb] .« Planctus perfectio est in crucis bajulatione. Tres sunt cruces: prima latronis desperantis, secunda orantis et dicentis: »Memento mei, Domine, dum veneris in regnum tuum [40 1Kb] ;« tertia est Christi. Primus crucem meruit nec profuit, secundus meruit et profuit, tertius non meruit sed profuit. [Col. 0682B] Prima igitur diaboli, secunda justi, tertia Christi. Prima malitiae, secunda poenitentiae, tertia justitiae. In unaquaque sunt quatuor dimensiones, in cruce diaboli, altitudo, qua »extollitur super omne quod colitur [41 1Kb] ,« profundum, desperatio de qua »peccator cum in profundum malorum venerit, contemnit [41* 1Kb] , latitudo in carnalibus, longitudo pertinacia. In cruce justi, profundum est humilitatis, longitudo assiduitas laboris, altitudo contemplationis. Latitudo orationis, quae amplectitur tam inimicum quam amicum. Crux igitur habet profundum timoris, altitudinem spei, latitudinem charitatis, longitudinem perseverantiae. In prima cruce crucior, ad secundam tendo, pro tertia suspiro. Primam timeo, secundam [Col. 0682C] quaero, tertiam desidero. In prima poena, in secunda poena et venia, in tertia gloria. Timeo igitur poenam, quaero veniam, desidero gloriam. Dominicae crucis profundum habet Job, altitudinem David, latitudinem Paulus, longitudinem Naboth. Haec dicta sunt pro Sunamite, id est perfecte lugentibus. Sequitur de choris: hi chori, ut dictum est, ad psallendum locum habent in templo vel tabernaculo.

Tria sunt tabernacula: materiale, mysticum et morale, scilicet tabernaculum Moysi, tabernaculum Christi, tabernaculum cujuslibet justi. Tabernaculum Moysi fuit ex diversis ornamentis conveniens structura; tabernaculum Christi Ecclesia est; tabernaculum justi quaelibet fidelis anima. Unde fit ex lignis setim imputribilibus [42 1Kb] ; aliud ex sanctis infatigabilibus; [Col. 0682D] tertium ex virtutibus Moyses suum erexit in eremo Christus in mundo, justus in animo. Posuit Moyses in tabernaculo suo arcam, Christus in suo carnem propriam, justus conscientiam. Arca Moysi deauratur auro purissimo intus et exterius [43 1Kb] , caro Christi deauratur intus divinitate, exterius miraculorum claritate. Conscientia justi interius splendet splendore puritatis, exterius vero operibus charitatis. In tabernaculo igitur Christi, quod est Ecclesia, habent locum chori laudantes Deum ad excitandam devotionem et dandam gratiarum actionem. Quomodo autem laudare debeant Deum, docet Apostolus: [Col. 0683A] Loquentes, ait, vobismetipsis, in psalmis et in hymnis et canticis spiritalibus [44 1Kb] .« Psalmi pertinent ad bonam operationem, hymni ad Dei laudem, cantica spiritualia ad supernorum exsultationem. De primo Paulus: »Dum tempus habemus, operemur bonum ad omnes, maxime autem ad domesticos fidei [45 1Kb] ;« de secundo David: »Exsultate, justi, in Domino, rectos decet collaudatio [46 1Kb] ,« de tertio idem: »Laetatus sum in his quae dicta sunt mihi: In domum Domini ibimus [47 1Kb] .« Bene laudas Deum, si sit concordia in moribus sicut in vocibus, ut per exemplum concordes proximo, per voluntatem Deo, per obedientiam magistro.

Sciendum vero quod sunt tres species sonorum, scilicet in pulsu, in flatu, in cantu. Ad citharam [Col. 0683B] pertinet pulsus, ad organum flatus, ad vocem cantus. Refertur ad pulsum citharae manuum operatio, ad flatum organi, mentis devotio, ad cantum vocis, sermonis exhortatio. Percute igitur chordas citharae manu bonae operationis, ut concordes proximo per exemplum mortificatae carnis. Imple organum cordis flatu, id est spiritu sanctae inspirationis, ut reddas Deo dulcem sonum piae devotionis. Item ut concordes magistro, canta canticum novum, canticum obedientiae. Noli cantare cum Lucifero in coelo, vel cum primo homine in paradiso, sed canta in templo cum Christo. Cantus enim diaboli cupiditas, cantus primi hominis voluptas, Christi cantus est charitas. Inchoavit diabolus in coelo antiphonam elationis, dicens: »Ponam sedem meam [Col. 0683C] ad aquilonem, similis ero Altissimo [48_49 1Kb] .« Antiphonam suggestionis in paradiso, desperationis in inferno. Sequitur de castris.

Tria sunt genera castrorum, scilicet castra Aegyptiorum, castra Israelitarum, castra angelorum. De primis: »Respexit Dominus super castra Aegyptiorum [50 1Kb] ;« de secundis: »Qui leprosus est, egrediatur extra castra [51 1Kb] ;« de tertiis ait Jacob: »Castra Dei sunt haec [52 1Kb] .« Prima sunt castra mundi, secunda deserti, tertia coeli. Primi militant ut rapiant, secundi ut ad patriam perveniant, tertii ut nos custodiant. Prima igitur relinquamus, secunda eligamus ut ad tertia veniamus. In secundis igitur nos oportet habere unitatem cordium, providentiam in posterum, [Col. 0683D] contra tentationes infirmi, ad Christum refugium, bene operando cor habere sursum. De his quatuor ait Salomon [53 1Kb] : »Quatuor sunt minima terrae, et ipsa sunt sapientiora sapientibus,« scilicet: »locusta quae regem non habet et universa volat per turmas;« haec est unitas cordium: »formica quae laborat in aestate, unde vivat in hieme;« ecce providentia: »lepusculus, plebs invalida, quae ponit cubile suum in petra;« ecce refugium ad Christum: »Stellio qui in domo regis habitat, et manibus graditur,« ecce bonum opus et cor sursum [Col. 0684A] elevatum. De primo: »Unus spiritus et una fides erat in eis.« De secundo: »Vade ad formicam, o piger, et contemplare vias ejus et disce sapientiam [54_56 1Kb] ,« de tertio: »Esto nobis, Domine, turris fortitudinis a facie inimici [57 1Kb] ;« de quarto: »Nostra conversatio in coelis est [58 1Kb] .« Et de operibus »Dum tempus habemus, operemur bonum ad omnes, maxime autem ad domesticos fidei [59 1Kb] .« De his castris erit nobis transitus ad castra angelorum, ubi in corpore et anima requiescemus, cum angelis Creatorem laudabimus, facie ad faciem Deum videbimus [60 1Kb] . De primo: »Cor meum et caro mea exsultaverunt in Deum vivum [61 1Kb] ;« de secundo: »Beati qui habitant in domo tua, Domine, in saecula saeculorum laudabunt te [62 1Kb] ;« de tertio: »Videbitur Deus [Col. 0684B] deorum in Sion [63 1Kb] .«


Quid videbis in Sunamite, nisi choros castrorum?

[CARD.] De his castris superius dictum est: »Terribilis ut castrorum acies ordinata [63* 1Kb] .« In ipsa quidem videntur chori castrorum, adhaerentes videlicet ipsi beata acies sanctorum, qui cum ipsa pro nobis militant contra hostem. Unde ipsa vas castrorum appellatur in Ecclesiast., ubi sub nomine lunae de ipsa dicitur: »Vas castrorum in excelsis, in firmamento coeli resplendens, spes coeli, stellarum gloria [64 1Kb] .« Sequitur:


Quam pulchri sunt gressus tui in calceamentis, filia principis!

[THO.] Primum, gressuum ejus pulchritudinem [Col. 0684C] miratur, id est operum constantiam per quam exempla virtutum, iis quos erudire volebat, praemonstraret. Unde David: »Perfice gressus meos in semitis tuis [65 1Kb] ,« id est dirige actus meos in angusto itinere, quo perveniatur ad vitam. Hi gressus sunt in calceamentis, cum praedecessorum nostrorum muniuntur exemplis. De quibus Apostolus: »Calceati pedes in praeparationem Evangelii pacis [66 1Kb] .« Filiam autem principis eam vocat, illius scilicet de quo scriptum est: »Omnis gloria ejus filiae regis ab intus, in fimbriis aureis, circumamicta varietate [67 1Kb] .« Est princeps coeli, est princeps mundi, sunt principes terrae. Primus est Christus, secundus diabolus, tertii Petrus et Paulus. Primus est [Col. 0684D] princeps angelorum, secundus princeps daemonum, tertii sunt principes apostolorum. De primo ait Ezechiel: »Porta haec clausa erit principi, princeps sedebit in ea, ut comedat panem coram Domino [68 1Kb] ;« de secundo ait Christus: »Venit enim princeps mundi hujus, et in me non habet quidquam [69 1Kb] .« Item dictum est de Christo: »In Beelzebub principe daemoniorum ejicit daemonia [70 1Kb] .« De tertiis sic canit Ecclesia: »Gloriosi principes terrae, quomodo in vita sua dilexerunt se, ita et in morte non sunt separati [71 1Kb] .« Rem David ait de eisdem: [Col. 0685A] »Principes populorum congregati sunt cum Deo Abraham [72 1Kb] .« Sponsa haec primi principis est filia, secundi principis est privigna, tertiorum principum soror est parvula. Primi principis est filia, quia sacramentis eam regeneravit; secundi principis est privigna, quia matrem ejus, scilicet Synagogam adulteravit; tertiorum principum soror est parvula, quia cum illa de eodem patre Christo sunt nati; de eadem matre Ecclesia, per gratiam sunt renati. De primo in hoc dicitur loco: Quam pulchri sunt gressus tui in calceamentis, filia principis! Item David de eodem: »Audi, filia, et vide, et inclina aurem tuam [73 1Kb] .« Secundi merito dicenda est privigna, cum quo mater ejus fornicata est. Unde in hoc Cantico ei dicit sponsus: »Sub arbore [Col. 0685B] malo suscitavi te, ibi corrupta est mater tua, ibi violata est genitrix tua [74 1Kb] .« Dum enim Eva, prima parens, comederet de ligno scientiae boni et mali, diabolus sub arbore malo seducendo eam corrupit [75 1Kb] . Sub qua Christus eam suscitavit dum per lignum crucis redemit: fiatque hic simplex relatio. De tertio, 143 et in hoc Cantico dicitur: »Soror nostra parvula, et ubera non habet. Quid faciemus sorori nostrae in die quando alloquenda est [75* 1Kb] ?«

Sed nunc de his principibus tractemus, juxta triplicem hujus nominis interpretationem. Primus dicitur princeps, quasi primum caput, secundus princeps, quasi principium captivitatis, tertii principes, quasi primatum capientes. Primus est primum caput, in quantum est Deus; secundum in [Col. 0685C] quantum est homo Deus; tertium in quantum est homo. De primo ait Apostolus: »Caput Christi Deus [76 1Kb] .« De secundo: »Caput viri Christus [77 1Kb] .« De tertio: »Caput mulieris vir [78 1Kb] .« Ecce princeps scilicet primum caput. Diabolus dicitur princeps, scilicet principium captivitatis, quia primus cecidit de coelo: primus seduxit hominem in paradiso, primus captivavit hominem in inferno, quia invidia diaboli intravit in orbem terrarum mors. Apostoli dicuntur principes, scilicet primatum capientes, quemadmodum ait illis Dominus: »Ecce do vobis potestatem calcandi super serpentes et scorpiones [79 1Kb] ,« et: »Infirmos curate, leprosos mundate, daemones ejicite, gratis accepistis, gratis date [80 1Kb] .« Inde dicti sunt Ecclesiarum principes, belli triumphales [Col. 0685D] duces. Propter haec quae faciebant dictum est de Petro et Paulo: »Gloriosi principes terrae, quomodo dilexerunt se in vita sua, ita in morte non sunt separati.« Laudemus ergo viros gloriosos, ut, dum eorum recolimus insignia, habeamus in hac valle lacrymarum solatia, dum ex eorum imitatione, efficimur gloriosi, charitativi et robusti. Gloriosi in terra, charitativi in vita, robusti in passionis angustia. Ex, inquam, imitatione, ipsi enim fuerunt gloriosi principes terrae. Fuerunt gloriosi, gloriosiores, gloriosissimi: gloriosi in [Col. 0686A] conversatione, gloriosiores in dilectione, gloriosissimi in passione. Gloriosi in conversatione, in oculis Ecclesiae, in dilectione, in secreto conscientiae, in passione, in conspectu majestatis divinae. In oculis Ecclesiae, quia facti sunt Ecclesiae ornamentum; in secreto conscientiae, quia facti sunt quasi odoriferum unguentum; in conspectu majestatis divinae, quia facti sunt fidei fundamentum. Facti sunt Ecclesiae ornamentum, quia ornaverunt faciem templi coronis aureis; quasi odoriferum unguentum, quia fuerunt duo ubera fragrantia unguentis optimis. Facti sunt fidei fundamentum; quia »fundamenta ejus in montibus sanctis [81 1Kb] .« Tria sunt ornamenta Ecclesiae: primum principum, secundum praelatorum, tertium subjectorum. Primum [Col. 0686B] illorum, qui in saeculari potestate, secundum illorum, qui sunt in ecclesiastica dignitate, tertium illorum qui sunt subjecti in veritate. Tria sunt in ornamentis principum, scilicet: reprimere tyrannum, liberare oppressum, consolari miserum. De primo Job: »Conterebam molas iniqui [82 1Kb] .« De secundo: »Et de dentibus ejus auferebam praedam [83 1Kb] .« De tertio: »Cumque sederem quasi rex circumstante exercitu, eram tamen moerentium consolator [84 1Kb] .« Item tria sunt in ornamentis praelatorum. Debet habere: ad erudiendum, scientiam; ut sit mundus, continentiam; contra perecutores, audaciam. De his tribus ait Salomon [85 1Kb] : »Tria sunt quae bene gradiuntur.« Primum »aries« qui est dux ovium, habens duo cornua, scilicet Veteris ac [Col. 0686C] Novi Testamenti, secundum, »gallus succinctus lumbos suos;« tertium »leo qui ad nullius pavebit occursum.« Item [86_92 1Kb] quatuor sunt in ornatu religiosorum. Debent enim habere sollicitudinem, quando lucrentur virtutes, quibus vivant in posterum, frequentare consortia religiosorum, manibus opera facere quibus ascendant in coelum, in Christo ponere refugium. Ista »sunt quatuor minima terrae, et ipsa sunt sapientiora sapientibus:« primum est »formica quae laborat in aestate, unde vivat in hieme;« secundum »locusta quae regem non habet, et universa volat per turmas;« tertium »stellio qui manibus graditur, et in domo regis habitat;« quartum »lepusculus, plebs invalida, qui ponit cubile suum in petra.« Haec est [Col. 0686D] vera religio.

Sed est religio imposturata, et est religio inumbrata, et est religio declarata. Imposturata simulatione, inumbrata humilitate, declarata evidenti conversatione. Primum est Bel deus Accaron, exterius aureus, intus luteus [93 1Kb] , secundum est templum Salomonis, exterius lapideum, intus aureum [94 1Kb] , tertium est arca testamenti, intus deaurata, et foris auro purissimo [95 1Kb] . »Igitur perfecti sunt coeli et terra, et omnis ornatus eorum [96 1Kb] .« In primo ornatu erat Mardocheus in conspectu regis Assueri [Col. 0687A] [97 1Kb] . In secundo ornatu erat Aaron indutus veste sacerdotali [98 1Kb] . In tertio Judith vidua obtulit caput Holophernis tyranni [99 1Kb] . Ecce in quibus facti sunt gloriosi principes terrae, scilicet Petrus et Paulus. Facti enim sunt in istis, Ecclesiae ornamentum. Sequitur:

»Dilexerunt se in vita sua, in quo facti sunt odoriferum unguentum [100 1Kb] .« Hujus odor facit temporalium conculcationem, inter fratres dilectionem, in dilectione soliditatem. Primum ut terrenis dominemur, secundum, ut in fraternitate uniamur, tertium, ut nulla adversitate separemur. Juxta primum: »Fuerunt gloriosi principes terrae;« juxta secundum: »Dilexerunt se in vita sua;« juxta tertium: »In morte non sunt separati [1_3 1Kb] .« Justi [Col. 0687B] gressus debent esse recti, firmi, pulchri. Recti justitia, firmi constantia, pulchri vitae elegantia. Recti, contra dispendium; firmi, contra lapsum; pulchri, contra fratrum scandalum. De primis Apostolus: »Gressus rectos facite pedibus vestris, ut non claudicans quis erret [4 1Kb] .« Item: »Pedes eorum pedes recti [5 1Kb] .« Et sequitur de secundis: »Planta pedis eorum, ut planta vituli [6 1Kb] ,« id est firma, bos enim firmiter figit pedem suum. De tertiis: »Quam pulchri sunt super montes pedes annuntiantium pacem, annuntiantium bona [7 1Kb] !« Notandum quod rectitudo ista in tribus est. Primo enim debet esse in intentione, secundo in distributione, tertio in virtutum ordinatione. De primo David: »Quam bonus Israel Deus iis qui recto sunt corde [8 1Kb] !« Audi talem [Col. 0687C] rectum: »Erat, ait, vir ille simplex et rectus, timens Deum et recedens a malo [9 1Kb] .« De secundo: »Rectus callis justi ad ambulandum [10 1Kb] .«---»Si recte, inquit, offeras, recte autem non dividas, peccasti [10* 1Kb] .« Recte offerimus, bona intentione; recte dividimus, debita observata distributione. De tertio: »Si diluculo surrexeris ad Omnipotentem: si mundus et rectus incesseris, statim evigilabit ad te [11 1Kb] .« Sed quis fructus? »Generatio, ait, rectorum benedicetur [12 1Kb] .« Tria invenimus quae firmitatem gressuum impediunt et lapsum faciunt, scilicet: difficultas morum, gravitas onerum, impetus ventorum. In primo sunt saecularia impedimenta, in secundo peccati, in tertio de bonis vana gloria. De primo in [Col. 0687D] libro Sapientiae: »Vias difficiles ambulavimus [13 1Kb] .« De secundo: »Iniquitates meae supergressae sunt caput meum; sicut onus grave gravatae sunt super me [14 1Kb] .« De tertio: »Ventus irruens a regione deserti oppressit liberos Job [15 1Kb] .« In via tres sunt difficultates, scilicet, asperitas, mollities, prolixitas: asperitas tribulationum, mollities voluptatum, prolixitas taediorum. Contra primum dicit Apostolus: »Nolite conformari huic saeculo [16 1Kb] .« De secundo: »Maledicimur et benedicimus, persecutionem patimur [Col. 0688A] et sustinemus [17 1Kb] .« Contra tertium: »Bonum autem facientes non deficiamus, tempore enim suo metemus non deficientes [18 1Kb] .« Primi ambulant per ignem, secundi per aquam, tertii per solitudinem. De primo et secundo: »Transivimus per ignem et aquam, et eduxisti nos in refrigerium [19 1Kb] .« De tertio: »Erraverunt in solitudine, in inaquoso, viam civitatis habitaculi non invenerunt [20 1Kb] .« Quidam in igne pereunt sicut Nadab et Abiu, igne de coelo [21 1Kb] . Alii aqua submerguntur, sicut Aegyptii in mari Rubro [22 1Kb] . Tertii in solitudine moriuntur, longae viae taedio [23 1Kb] . Quidam bene sustinent ignem sicut tres pueri in camino [24 1Kb] . Alii evadunt de aquis sicut Petrus ambulavit per aquas, vocante Domino [25 1Kb] . Alii bene ferunt solitudinem, sicut Josue et Caleb [Col. 0688B] ad terram promissionis perveniendo [26 1Kb] . De primo: »Cum transieris per ignem non ureris, et flamma non ardebit in te [27 1Kb] .« De secundo: »Cum ambulaveris per aquas, flumina non obruent te [28 1Kb] .« Propter tertium dictum est: »Animalia ibant et revertebantur [29 1Kb] .« Sequitur gravitas onerum quae sunt quatuor.

Est onus quod gressum destruit, est onus quod deprimit, est onus quod impedit, est onus quod sursum trahit. Primum est peccatorum, secundum tentationum, tertium infirmitas corporum, quartum suave Christi jugum. De primo: »Dimitte eos qui confracti sunt, liberos et omne onus disrumpe [30 1Kb] .« De secundo: »Venite ad me, omnes qui [Col. 0688C] laboratis et onerati estis [31 1Kb] .« De tertio: »Grave jugum super filios Adam a die exitus de ventre matris eorum usque in diem sepulturae, in matrem omnium [32 1Kb] .« De quarto: »Jugum enim meum suave et onus meum leve [33 1Kb] .« Sequitur de vento vanae gloriae. Item ventus vanae gloriae impedit gressus. Ipse est enim qui veniens a regione deserti concussit quatuor angulos domus, et oppressit liberos Job [34 1Kb] . Desertum illud est infernus, cujus rex est diabolus, a quo initium vanae gloriae. Unde ad Pharaonem: »Ecce projiciam te in desertum [35 1Kb] .« Domus illa est ordinata vita hominis. Quatuor anguli sunt isti: opera justitiae, puritas conscientiae, donum scientiae, ad laudem Dei et [Col. 0688D] utilitatem proximi, gratia linguae. Primo homo meretur, secundo secure vivitur, tertio caetera gubernantur, quarto Deus laudatur, proximus aedificatur. Primum ponitur contra aquilonem, secundum contra meridiem, tertium ad occidentem, quartum ad orientem. Contra aquilonem, ne frigore aquilonis fervor operandi tepescat; ad meridiem, ut conscientia charitate ferveat; contra occidentem, ne nox ignorantiae irruens ignarum decipiat; ad orientem, ut sol justitiae per praedicationem proximo [Col. 0689A] lucere incipiat. De primo: »Surge, aquilo [35* 1Kb] . De secundo: Veni, auster, et perfla hortum meum [36 1Kb] .« De tertio: »Lucerna pedibus meis, verbum tuum [36* 1Kb] ;« verbum enim praedicatoris, verbum Dei est. De quarto in Genesi: »Divisit lucem a tenebris [37 1Kb] .« Lux enim scientia est, tenebrae, ignorantia. Qui de his quatuor donis Dei vane gloriatur, vento pessimo gressus ejus concutitur. De primo gloriabatur Pharisaeus ille dicens: »Jejuno bis in Sabbato, decimas do omnium quae possideo [38 1Kb] .« De secundo cum diceret: »Non sum sicut caeteri hominum, raptores, adulteri [39 1Kb] .« De tertio Eliu cum diceret: »Venter meus quasi vinum novum absque spiraculo, quod lagunculas novas disrumpit [40 1Kb] .« De quarto cum diceret: »Plenus sum sermonibus, et coarctat me [Col. 0689B] spiritus uteri mei [41 1Kb] .« Ecce recti, ecce firmi. Sequitur de pulchritudine gressuum.

Tria sunt quae turpes faciunt pedes: lutum, pulvis, morbus. Lutum inquinat, pulvis siccat, morbus inflat. Inquinat luto, id est carnali voluptate; siccat pulvere irae, invidiae, mundanae concupiscentiae; inflat vento superbiae. Isti pedes sunt affectus nostri, qui aliquando inclinant ad voluptatem, aliquando ad iram, invidiam et cupiditatem, aliquando ad elationem. Ut autem sint in his gressus pulchri, habeant calce amentum de pellibus mortuorum animalium, id est muniantur exemplis antiquorum Patrum conversationum. Contra voluptatem accipe Danielis castitatem; contra iram, invidiam, [Col. 0689C] concupiscentiam, accipe Job charitatem; contra elationem accipe David humilitatem. De primis pedibus dicitur: »Lavi pedes meos, quomodo inquinabo illos [41* 1Kb] ?« De secundis ait Dominus: »Excutite pulverem pedum vestrorum in testimonium ipsorum [42 1Kb] .« De tertiis David: »Non veniat mihi pes superbiae [43 1Kb] .« Notandum autem quod dicitur filia principis. Anima enim justi, primo est filia sacerdotis, secundo filia principis, tertio filia regis. Primo filia sacerdotis Madian [44 1Kb] . De secundo sic dicitur: Quam pulchra est in calceamentis filia principis, filia regis! De tertio: »Omnis gloria ejus filiae regis ab intus [45_46 1Kb] .« Filia sacerdotis est ad sacrificandum, filia principis ad imperandum, filia regis ad regendum vel gubernandum. Ad sacrificandum [Col. 0689D] carnem suam per absolutionem peccatorum, ad imperandum motibus tentationum, ad gubernandum ordinem virtutum. 144 Primum ut reconcilietur, secundum ne servus dominetur, tertio ne ordo dissolvatur. De primo: »Obsecro vos ut exhibeatis corpora vestra hostiam viventem, sanctam, Deo acceptabilem [47 1Kb] .« Secundis dicitur: »Qui delicate nutrit servum suum ab adolescentia sua, postea sentiet eum contumacem [48 1Kb] .« Et: »Tentatio vos non apprehendat nisi humana [49 1Kb] .« De tertio poeta:

[Col. 0690A] . . . Animum rege; qui nisi paret,
Imperat.
Virtutes ordinare docemur in Epistola canonica: »Omnes unanimes estote, in fide patientes, fraternitatis amatores, misericordes, modesti, humiles [50 1Kb] ;« sic regentibus dicitur: »Regnum Dei intra vos est [51 1Kb] .«


Junctura feminum tuorum, sicut monilia quae fabricata sunt manu artificis.

[THO.] (Sic.) In feminibus Ecclesiae ejus generatio singularis et spiritalis, quae per ministerium verbi et lavacrum regenerationis expletur, accipitur. Junctura autem duorum feminum, duorum populorum est concordia. Judaei scilicet et gentilis. Ex quibus in una fide sociatis universalis est Ecclesia. [Col. 0690B] Quae junctura monilibus assimulatur, quia fides catholica bonorum operum attestatione declaratur. Haec autem monilia fabricata sunt manu artificis. Quia virtutum opera, quibus Ecclesia de duobus populis una construitur, ineffabili Gonditoris nostri sunt largitate firmata. Ipse enim est lapis angularis qui fecit utraque unum [52 1Kb] . Recte autem post gressus sponsae calceatos, junctura feminum collaudatur, quia per ministerium praedicantium perficitur unanimis conjunctio credentium populorum. In capite hominis designatur divina natura, in feminibus humana, in corpore Ecclesia, in junctura Christi sanctimonia. A capite omnium sensuum in caetera membra diffusio, corpus est membrorum in [Col. 0690C] unum collectio, monili cui comparatur junctura fit ex metallo et lapide pretioso; femina autem sunt duo. A capite enim, id est divinitate in omnem creaturam animatam vita. In omnem fidelem gratia diffunditur. Ecclesia vero quasi corpus ex fidelibus quasi membris perficitur. Monilia quibus juncturae comparatae sunt, ex metallo carnis humanae et gemma divinae sapientiae coaptantur. Dualitas vero feminum duplicem nostrum defectum signat, scilicet culpae et poenae. Per juncturam igitur istam ista humana natura in feminibus comparata a peccatis absolvitur, a miseria reparabitur, a morte aeterna liberabitur. A Christo qui est junctura, misericorditer tribuitur. Ecclesia sacramentis renovatur. A capite divinitatis desiderium nostrum adimplebitur, [Col. 0690D] sicut de his omnibus ait David: »Qui propitiatur omnibus iniquitatibus tuis, qui sanat omnes infirmitates tuas, qui redimit de interitu vitam tuam [53 1Kb] ,« haec de primo. »Qui coronat te in misericordia et miserationibus [54 1Kb] ,« ecce de secundo. »Renovabitur ut aquilae juventus tua [55 1Kb] ,« ecce de tertio. »Qui replet in bonis desiderium tuum [56 1Kb] ,« ecce de quarto. In hac junctura tria juncta sunt: caro, anima, divinitas, quia triplex facta est divisio in paradiso, per primos parentes: prima a justitia, secunda a gratia, tertia a gloria: a justitia peccando, [Col. 0691A] a gratia qua poterat perficere in bono, a gloria quae est immunis a mortis aculeo. Prima desiit esse pulcher, secunda factus est pauper, tertia miser qui desierat esse pulcher. Texit primus homo pudenda sua folio, quia pauper abscondit se ne videretur nudatus virtutibus a Deo. Miser fuit, quando in hanc vallem lacrymarum dejectus est de paradiso. Hoc triplex incommodum deplanxit Jeremias, qui dixit: »Quomodo obscuratum est aurum, mutatus est color optimus [57_58 1Kb] ?« ecce de amissa pulchritudine. »Dispersi sunt lapides sanctuarii in capite omnium platearum [59_60 1Kb] ,« ecce de paupertate. »Filii Sion inclyti et amicti auro primo: quomodo reputati sunt in vasa testea, opus manuum figuli [60_61 1Kb] ?« Sicut enim vas figuli fragile [Col. 0691B] est, sic humana natura per miseriam. Ad repraesentationem harum trium divisionum cum immolaret Abraham capram triennem, et vaccam, et arietem, divisit carnem altrinsecus [62 1Kb] . Capra fetidum animal est. Hujus carnes dividuntur ad exprimendam illam divisionem, quae est a justitia, et immolatur, ut sic satisfiat pro ea. Vacca ad arandum apta est, ad lucrandum domino suo, quae ad exprimendam divisionem secundam immolatur. Aries rex dicitur ovium et protectione sua gregem reddit securum. Ejus carnes ad designandam tertiam divisionem dividuntur, et propter recuperationem immolantur. Itaque primi parentes, primo peccaverunt, secundo a paradiso divisi sunt, tertio [Col. 0691C] per hanc juncturam reconciliati sunt, sicut ait David: »Contaminaverunt testamentum ejus [63 1Kb] ,« ecce primum. »Divisi sunt ab ira vultus ejus [64 1Kb] ,« ecce secundum. »Et appropinquavit cor illius [65 1Kb] ,« ecce tertium. Haec monilia quibus assimilantur juncturae, sunt fabricata manu artificis, id est Dei operatione, qui est summus artifex. Vel manu artificis, id est per Christum qui dicitur manus artificis, id est Patris, quia per ipsum omnia creavit Pater. Bene monili assimilatur Christus, quia monili metallum applicatur per malleorum concussionem. Gemma in se habet virtutem, habet et claritatem, sic tria convenerunt in Christo: caro contusa per passionem, anima in qua erga nos habuit dilectionem, claritas divinitatis qua nobis suam promisit visionem, [Col. 0691D] et hoc fit juxta tres monilis interpretationes. Juxta primoum dicitur monile, motus vitiosos leniens; hoc enim facit in mulieribus recordatione suae significationis, et Christus nobis sua passione. Juxta secundom dicitur monile, monens legem, scilicet quae est inter virum et mulierem tenere. Sicut in Christo amor quem habet erga nos in anima ad tenendam ejus legem nos invitat. Juxta tertium dicitur monile, movens nitore laetitiam. In hoc enim mulieres gaudent, et nos impressa claritate divinitatis, laetitia debemus moveri. Primum itaque est contra primam divisionem, scilicet [Col. 0692A] a justitia; secundum contra secundam, scilicet a gratia; tertium contra tertiam, scilicet a gloria. In primo enim Christus nostram expiavit iniquitatem, in secundo nostram reparavit vetustatem, in tertio nostram reformabit humilitatem. De primo: »Christus peccata nostra pertulit in corpore suo super lignum, ut peccatis mortui, justitiae vivamus [66 1Kb] ;« de secundo: »Propter nimiam charitatem qua dilexit nos, cum essemus mortui peccatis, convivificavit nos Christo [67 1Kb] ;« de tertio: »Reformavit corpus humilitatis nostrae configuratum corpori claritatis suae [68 1Kb] .« Sequitur: fabricata mana artificis.

Est artifex artem faciens, est artifex arti faciens, est artifex arte faciens. Primus agit pro arte, [Col. 0692B] secundus de arte, tertius ex arte. Primus est inventor, secundus doctor, tertius operator. Artifex iste est Christus qui ab aeterno invenit artem, qua homo repararetur. In tempore docuit quomodo repararetur, in carne operatus est, unde repararetur. Femina ista carnem nostram figurat quae aliquando est sine junctura, scilicet quando ad lasciviam dissolvitur. Aliquando habet juncturam, scilicet quando delectatio inhibetur. Haec junctura est locus lumborum, quae aliquando indui feminalibus, aliquando praecingi balteo praecipiuntur, aliquando monilibus comparantur. Primum est in ordine conjugatorum, secundum in ordine continentium, tertium in ordine virginum. Primum propter [Col. 0692C] honestatem, secundum contra infirmitatem, tertium propter devotionem. Primum ne appareat turpitudo copulae conjugalis, secundum ut praevaleant virtutes vitiis, tertium ut sit devotio in gustu supernae suavitatis. Propter primum Aaron jubetur vestiri, circa verenda feminalibus lineis; propter secundum dicitur: »Sint lumbi vestri praecincti [69 1Kb] ;« propter tertium: Junctura feminum tuorum sicut monilia fabricata manu artificis. De primo Apostolus: »Infirmiora membra nostra debemus ampliori honore circumdare [70 1Kb] ;« de secundo ad Job: »Accinge sicut vir lumbos tuos [71 1Kb] ;« de tertio: »Scimus quoniam si terrestris domus nostra hujus habitationis dissolvatur, aedificationem habemus ex Deo domum non manu factam in coelis [72 1Kb] .« Ut igitur femina [Col. 0692D] ista, id est caro nostra, suas habeant juncturas, aliquando anima eas permittit suae intenta esse necessitati, aliquando ea animae servire utilitati, aliquando ipsa anima in ea se conformat angelicae puritati. In primo dat ei gladium, ut se defendat a vitio superfluitatis, in secundo castigando facit arescere jejuniis et vigiliis, in tertio ab omni opere terreno suspendit ob honorem Dominicae incarnationis. De primo: »Accingere gladio tuo super femur tuum, potentissime [73 1Kb] ;« propter secundum: »Marcuit nervus in femore Jacob [74 1Kb] ;« In figura tertii, posuit Damascus servus Abrahae manum [Col. 0693A] suam sub femore domini sui, quando ei juravit [75 1Kb] , designans carnem esse honorandam super opera hominum, quia inde Christus nasciturus erat, qui est hoc monile, ex metallo et gemma divinitatis, cui junctura feminum, id est carnis nostrae exhibitio, debet comparari.


Quam pulchri sunt gressus tui in calceamentis, filia principis! junctura femorum tuorum, sicut monilia, quae fabricata sunt manu artificis.

[CARD.] Haec sunt verba Filii, qui ad laudes matris assurgit iterum, et ostendit quod merito sit desiderabilis ad videndum: erat enim cincta bysso, et calceata hyacintho. Ideo dicuntur gressus ejus pulchri in calceamentis. Nam cogitationes ejus et opera decore spiritualis devotionis et intentionis [Col. 0693B] velut pedes in calceamentis hyacinthinis resplendebant, et quia erat cincta bysso castitatis, et virginitatis astricta balteo, ideo junctura feminum suorum non tantum dicitur casta vel pulchra, sed etiam castitatis monitoria, propter quod monilibus comparatur quae dicuntur monilia, quasi castitatem monentia. Nam ad continentiae munditiam, ipsa per exemplum nos commonet et invitat. Haec autem monilia dicuntur fabricata manu artificis. Nam artifex Spiritus sanctus in feminibus ejus hanc juncturam, hanc munditiam, hanc castitatis praerogativam fabricavit, ut nullum carnalis concupiscentiae fomitem, per supervenientem rorem coelestis gratiae, habuerit. Unde de ipsius virginitatis [Col. 0693C] praerogativa dicitur:


Umbilicus tuus crater tornatilis, nunquam indigens poculis.

[THO.] Umbilicus fragilissimum nostri corporis membrum infirmitatem nostrae mortalitatis designat. Et umbilicus noster crater fit tornatilis, nunquam indigens poculis, cum conscientia mortalitatis nostrae admoniti calicem verbi salutaris proximis propinamus, ut pro tali misericordia, misericordia coelestis beatitudinis recompensetur. Quod et de eleemosyna poculi generalis potest intelligi de qua Judex dicet: »Sitivi et dedistis mihi bibere [76 1Kb] .« Crater est magnus calix, duas habens ansas, unde poeta [77 1Kb] :

Ast ubi prima quies epulis mensaeque remotae
[Col. 0693D] Crateres magnos statuunt, et vina coronant.
Et bene tornatilis dicitur, quia sicut vas tornatile velocius caeteris perficitur, sic pietas velocius caeteris operibus facienda est, iis qui terrenis vel coelestibus indigent poculis, unde Salomon: »Noli dicere amico tuo: Vade et revertere, et cras dabo tibi, cum statim possis dare [78 1Kb] .« Umbilicus in mulieribus luxuriosior, in viris etiam pars infirmior, in cunctis nascentibus carne qua matri adhaerent superabundantior. Per primum designatur in mollibus, [Col. 0694A] et effeminatis luxuria, et per secundum in tentatione vacillans continentia, per tertium in amatoribus mundi victus et vestitus superabundantia. De primo ait Dominus ad Job de Behemoth: »Virtus ejus in lumbis ejus et fortitudo ejus in umbilico ventris ejus [79 1Kb] ;« de secundo: »Vidit Ezechiel virum qui erat ab umbilico sursum quasi ignis, et ab umbilico deorsum quasi ignis [80 1Kb] .« Hic est ignis tribulationis, umbilico, id est infirmitati, adhaerens. Alter vero sursum charitas accendens. De tertio in eodem de Ooliba: »In die ortus tui non est praecisus umbilicus tuus [81 1Kb] .« Primus umbilicus oppugnat castitatem, secundus virilitatem, tertius frugalitatem. Primus prosternit in coenum, secundus mutat in fenum, tertius facit egenum: in [Col. 0694B] coenum fetidum, in fenum putridum, egenum copia virtutum. Cecidit Adam in coenum, quando vidit uxorem suam nudam, et concupierunt se invicem, et perizomatibus se texerunt. Mutatus est in fenum, ejectus de paradiso, unde: »Contra folium quod vento rapitur ostendis potentiam tuam, et stipulam siccam persequeris [82_83 1Kb] .« Vidit se egenum cum diceret: »Vocem tuam,« Domine, »audivi in paradiso, et timui eo quod nudus essem [84 1Kb] .« Contra primum ait Apostolus: »Omne peccatum quod fecerit homo, extra corpus est; qui autem fornicatur, in corpus suum peccat [85 1Kb] ;« et: »Fornicatores et adulteros judicabit Deus [86 1Kb] .« Contra secundum: »Cum autem infirmor, 145 tunc fortior sum [87 1Kb] .« [Col. 0694C] »Contra tertium: »Scio esurire et satiari, et abundare, et penuriam pati [88 1Kb] .« Quod lumbi praelatorum scyphi tornatiles non sunt, triplex est causa: primum facit carnis corruptio; secundum, mundanae voluptatis frequentatio; tertium, diaboli machinatio.

Haec sunt illa tria quae ejiciunt hominem de domo sua, scilicet fumus, stillicidium, mala uxor. Mala uxor est carnis concupiscentia, de qua David: »Lumbi mei impleti sunt illusionibus [89 1Kb] ;« et Apostolus: »Non invenio in me, hoc est in carne mea, bonum [90 1Kb] .« Stillicidium cadit de tecto domus et vestes inquinat, scilicet de mundo veniens voluntas, quae conversationem bonam maculat, hoc est lumbare, quod Jeremias abscondit in flumine Euphrate [Col. 0694D] et computruit [91 1Kb] , id est continentia in voluptatem conversa; unde in Epistola canonica: »Omne quod in mundo est, concupiscentia carnis est, et concupiscentia oculorum et superbia vitae [92 1Kb] .« Fumus est suggestio diaboli, quae quasi fumus sensus hominis excaecat; inde de Behemoth: »Virtus ejus in lumbis ejus [93 1Kb] ;« et de eodem: »Nervi testiculorum ejus perplexi [94 1Kb] .« Sed praelatis dicitur: »Sint lumbi vestri praecincti [95 1Kb] .« Sic enim praelatus est fortior, est irreprehensibilior, est subtilior. Fortior contra tentationem, [Col. 0695A] irreprehensibilior ad praedicationem, subtilior ad coelestium speculationem. Pro primo Judith [96 1Kb] posuit cilicium super lumbos suos; unde: »Qui Christi sunt, carnem suam cum vitiis et concupiscentiis crucifixerunt [97 1Kb] .« Pro secundis Joannes habebat zonam pelliceam circa lumbos suos [98 1Kb] ;« unde propheta ad puerum suum: »Accinge lumbos tuos, et tolle baculum tuum in manu tua [99 1Kb] ;« unde Paulus: »Castigo corpus meum, et in servitutem redigo, ne cum aliis praedicaverim, ipse reprobus efficiar [100 1Kb] .« Pro tertiis Elias erat amictus lumbos suos; unde Dominus ad Job: »Accinge sicut vir lumbos tuos et loquar tecum; [1 1Kb] ,« inde Paulus: »Deponentes secundum primam conversationem veterem hominem, induite novum hominem, qui renovatus [Col. 0695B] in agnitione Dei [2 1Kb] .« Notandum autem quod luxuria et abundantia vitam promittunt, infirmitas vero nuntius est mortis. Tres sunt nuntii mortis: casus, infirmitas et senectus. Casus dubia, infirmitas gravia, senectus certa nuntiat. Casus mortem nuntiat latentem, infirmitas apparentem, senectus praesentem. Ex incertitudine mortis timor, ex infirmitatis gravitate dolor, ex certitudine senectutis, non obstinatio sed humilitas sequi debet et afflictio.

Crateres sive scyphi ex tribus materiis solent fieri, scilicet ex luto, ligno, metallo: prima est fragilis, secunda sculptilis, tertia ductilis. Ex prima formatur scyphus digitis, ex secunda ferramentis, ex tertia malleis. Primus scyphus sunt simplices, qui se viles reputantes, caput suum ad magistri inclinant [Col. 0695C] imperium; secundus sunt qui se afflictionibus castigantes a carne sua resecant, non solum illicitum, sed etiam quod est licitum; tertius sunt qui libenter sustinent malleos passionum. De primo David: »Ut jumentum factus sum apud te, et ego semper tecum,« et sequitur: »Tenuisti manum dexteram meam, et in voluntate tua deduxisti me [3 1Kb] ;« de secundis: »Circuierunt in melotis in pellibus caprinis, egentes, angustiati, afflicti [4 1Kb] ;« de tertiis: »Sancti lubibria et verbera experti, insuper et vincula et carceres, lapidati sunt, secti sunt, tentati sunt, in occisione gladii mortui sunt [5 1Kb] .« Sed videndum quomodo unumquodque formetur. Primo pedibus conculcatur, secundo in rota formatur, tertio [Col. 0695D] in igne solidatur: pedibus castigationis, rota circumspectionis, igne charitatis. De primo dicitur: »Corripiet me justus in misericordia et increpabit me, oleum autem peccatoris non impinguet caput meum [6 1Kb] .« De secundo: »Beatus vir qui in sapientia morabitur, et qui in justitia meditabitur et in sensu cogitabit circumspectionem Dei [7 1Kb] .« Hic dicit: »Quantas habeo iniquitates et peccata, scelera mea et delicta ostende mihi [8 1Kb] .« Quibus visis, clamat cum Job: »Si fuero lotus aquis nivis, et fulserint velut mundissimae manus meae, tamen sordibus intinges me, et abominabuntur [Col. 0696A] me vestimenta mea [9 1Kb] .« De tertio: »Quis nos separabit a charitate Christi? tribulatio, an angustia, an persecutio, an fames, an nuditas, an periculum, an gladius [10 1Kb] ?«

Secundus scyphus ligneus prius caeditur, secundo sculpitur, tertio tornatur. Caeditur, cum separatur homo a saeculo; sculpitur, satisfaciendo pro peccato; tornatur etiam de indultis multa resecando. Caeditur, securi timoris; sculpitur, grossioribus ferramentis doloris; tornatur, subtilioribus ferramentis fervoris. De primo: »Jam securis ad radicem arboris posita est [11 1Kb] ;« de secundo: »Poenitentiam agite, appropinquabit enim vobis regnum coelorum [12 1Kb] ;« de tertio: »Vade, vende omnia quae habes et da pauperibus [13 1Kb] .« Tertius scyphus de metallo. Primo [Col. 0696B] igne examinatur, secundo malleis tunditur, tertio paleis ferrugineis defricatur. Igne voluntariae disciplinae: »Igne nos examinasti sicut examinatur argentum [14 1Kb] .« Malleis passionis illatae: »Corpus meum dedi percutientibus, et genas meas vellentibus [15 1Kb] .« Paleis contumeliae: »Faciem meam non averti ab increpantibus et conspuentibus in me [16 1Kb] .« Igne ut scoriam deponat, malleis ut formam accipiat, paleis ut claritate fulgeat. Scoriam saecularis conversationis, formam salvatoris, claritatem famosae religionis. De primo: »Deponentes secundum pristinam conversationem, veterem hominem cum actibus suis [17 1Kb] ;« de secundo: »Induite novum hominem in cognitionem Filii Dei, secundum imaginem ejus qui creavit illum [18 1Kb] ;« de tertio: »Luceat [Col. 0696C] lux vestra coram hominibus [19 1Kb] .« Primus itaque scyphus dat aquae potum, secundus mulsum, tertius vinum myrrhatum: potum lacrymarum, mulsum devotionum; vinum myrrhatum, quia nunc gaudia supernorum, nunc amaritudinem propinat passionum. De primo: »Potum meum cum fletu miscebam [20 1Kb] ;« et: »Potum dabis nobis in lacrymis in mensura [21 1Kb] ;« de secundo: »Nolite lugere et nolite flere, quia dies sanctificatus est Domino. Comedite pinguia et bibite mulsum [22 1Kb] .« Mulsum ex vino et melle fit. De tertio: »Dederunt Domino vinum myrrhatum bibere [23 1Kb] .« Primus aliquando caret aquis, secundus nunquam indiget poculis, tertius intermittit aliquando gustum supernae dulcedinis. Primus caret aquis, [Col. 0696D] quia aliquando est de temporalibus sollicitus; secundus nunquam indiget poculis, quia est ab omni sollicitudine exutus, tertius intermittit gustum saporis amaritudine passionis impeditus. De primo conqueritur propheta: »Quis dabit capiti meo aquas, et oculis meis fontem lacrymarum [24 1Kb] !« Secundum admonet Apostolus: »Gaudete in Domino semper, iterum dico gaudete,« et sequitur: »nihil solliciti sitis [25 1Kb] .« De tertio prius dixit Christus: »Clarifica me, Pater, apud temetipsum claritate quam habui priusquam mundus fieret [26 1Kb] ,« scilicet degustans supernam dulcedinem. [Col. 0697A] Sed post invalescente passione coepit pavere et taedere dicens: »Tristis est anima mea usque ad mortem [27 1Kb] ,« ecce intermissio gustus. Umbilicus itaque sponsae est quilibet justus considerans infirmitatem suam, ut per eam fiat potentior, juxta Apostolum: »Cum enim infirmor tunc fortior sum et potens [28 1Kb] .« Primo, ut dictum est, se abscidit a saeculo; secundo satisfacit pro peccato; tertio resecat, de licite sibi concesso. Iste nunquam indiget poculis, quia vel propinat peccatori praedicationem, vel pauperi eleemosynae largitatem, vel Deo devotionem, et sic nunquam indiget poculis.


Umbilicus tuus crater tornatilis, nunquam indigens poculis.

[CARD] Per umbilicum infirmitas carnalis concupiscentiae [Col. 0697B] designatur, unde per Job virtus Behemoth in umbilico ventris esse dicitur [29 1Kb] . Sed in ista Virgine sic aruit et induravit umbilicus, ut esset quasi lignum aridum, nullum habens humorem carnalis concupiscentiae, et quasi opere tornatili, velut crater, circumcisus erat ejus umbilicus, interius et exterius, ab omni tentatione interiori et exteriori. Nec indiget poculis iste crater, quibus ille potetur qui clamat in cruce: »Sitio [30 1Kb] .« Sed de hoc cratere potavit vinum et lac, nam cum lacte candoris virginalis, mortificationem carnis propriae, quae austerum saporem habet, in vinum commistam invenit, ut delectaretur pariter in utroque. Sequitur:


Venter tuus sicut acervus tritici, vallatus liliis.

[THO.] Venter mortalitatis nostrae conditionem [Col. 0697C] designat. Venter igitur noster est sicut acervus tritici, cum memores fragilitatis nostrae, fructus operum bonorum quibus perpetuo reficiamur in praesenti nobis vita praeparamus. Bene acervus tritici, et non copia tritici dicitur, ut exsurgentia in altum crementa virtutum designet. Et sicut acervus latus est in animo, angustior in summo, sic bona opera nostra, quanto sunt meliora, tanto operarii eorum pauciores. Hic acervus bene liliis vallatus dicitur, ut bona quae agimus, videndae claritatis aeternae gratia geramus. Per sponsam diximus quod aliquando designatur Virgo Maria, aliquando anima ambulans in justitia, aliquando militans Ecclesia. Primae est venter materialis, secundae spiritualis, [Col. 0697D] tertiae sacramentalis. Primus venter est caro virginalis immaculata, secundus intentio pura, tertius unitas inviolata. De primo: »Beatus venter qui te portavit, et ubera quae suxisti [31 1Kb] !« de secundo propheta: »Venter meus ad Moab quasi cithara sonabit [32 1Kb] ;« de tertio: »Conglutinatus est in terra venter noster [33 1Kb] .« Primus habet fecunditatem, secundus saturitatem, tertius capacitatem. Fecunditatem, qua »Verbum caro factum est, et habitavit in nobis [34 1Kb] .« Saturitatem, qua cum saturat »panis vivus qui de coelo descendit [35 1Kb] .« Capacitatem, [Col. 0698A] qua continet omnes ad se venientes a quatuor mundi partibus. Audi fecunditatem: »Ecce concipies in utero et paries filium et vocabitur Altissimi Filius [36 1Kb] .« Audi saturitatem: »Ego sum panis vivus qui de coelo descendi. Qui manducaverit ex hoc pane, mortem non gustabit in aeternum [37 1Kb] .« Audi capacitatem: »Multi venient ab oriente et occidente, et recumbent cum Abraham, Isaac et Jacob in regno coelorum [38_39 1Kb] .« In primo itaque seminatum est granum frumenti, secundo saturatur ex adipe frumenti, tertius est quasi acervus tritici, vallatus liliis. De primo: »Nisi granum frumenti cadens in terram mortuum fuerit, ipsum solum manet [40 1Kb] ;« de secundo: »Cibavit illos ex adipe frumenti et de petra melle saturavit eos [41 1Kb] ;« de tertio in capitulo [Col. 0698B] praesenti: Venter tuus quasi acervus tritici, vallatus liliis. Ad hoc autem ut granum seminatum in primo utero faciat secundum, oportet ut prius seminatum sit molitum, sit defurfuratum. Seminatum in Virgine, assumptione carnis: molitum in cruce, doloribus passionis; defurfuratum in resurrectione, conditione nostrae mortalitatis. Audi seminatum: »Nisi Dominus exercituum reliquisset nobis semen, quasi Sodoma fuissemus et quasi Gomorrha similes essemus [42 1Kb] .« Audi molitum: »Torcular calcavi solus et de gentibus non est vir mecum [43 1Kb] .« Audi defurfuratum: »Christus resurgens ex mortuis jam non moritur, mors illi ultra non dominabitur [44 1Kb] .« Ex hoc itaque pane, spiritualis venter satiatur: »Fac mihi, ait Elias, prius panem subcinericium;« [Col. 0698C] postea vero facies tibi et filio tuo. [45 1Kb] « Panem facimus, quia in eo speramus nos habituros refectionem, parvulum, cum ejus respicimus humilitatem; subcinericium, aspicientes ejus passionem. Sed quia plus Deum quam nos debemus diligere prius faciamus ipsi, scilicet de omnibus his ei tribuendo honorem, et referendo gratiarum actionem. Deinde nobis, ut in his quaeramus nostram utilitatem, nos ejus humilitati conformando, passiones sustinendo, ad gloriam resurrectionis aspirando. Notandum autem quod venter iste spiritualis saturatur pane, pulmento et potu. Pane, scilicet salutari hostia, pulmento, scilicet Scripturarum intelligentia; potu, scilicet Christi sanguine et Spiritus sancti gratia. [Col. 0698D] »Panis ille est panis vivus qui de coelo descendit [46 1Kb] .« De pulmento, scilicet Scripturarum intelligentia, ait Ezechiel: »Fili hominis, comede volumen istud, et erit dulce quasi mel in ore tuo, et faciet amaricare ventrem tuum [47 1Kb] .« Intelligentia enim Scripturae in praedicatione dulce sonat; in memoria autem peccatorum et poenae infernalis quam repraesentat, animam turbat. De potu sanguinis dixit Salvator: »Bibite ex hoc, omnes, hic est enim calix novi Testamenti [48 1Kb] .« Est et potus, scilicet gratia sancti Spiritus, quo inebriantur ubertate domus Dei. Talem [Col. 0699A] habentes ventrem et torrente voluptatis suae petit eos Dominus; unde: »Qui sitit, veniat et bibat, flumina fluent de ventre ejus aquae vivae. Hoc autem dicebat de spiritu quem accepturi erant credentes in eum [49 1Kb] .« His optabat saturari David cum dicebat: »Sicut adipe et pinguedine repleatur anima mea, et labiis exsultationis laudabit os meum [50 1Kb] .« Tertius venter sacramentalis magnam habet capacitatem, qui omnes fideles in se recipit; unde scriptum est: »O Israel, quam magna est domus Domini, et ingens locus possessionis ejus [51 1Kb] !« Vere magna, quia revertentes concipit, laborantes parturit, transeuntes parit.

146 Redeuntes ad Ecclesiae unitatem, laborantes ad suam et proximorum utilitatem, transeuntes de mundo ad Patrem. Concipit ut nutriantur, parturit [Col. 0699B] ut mereantur, parit ut remunerentur. De conceptu ait Job: »Quasi abortivum non subsisterem, vel qui concepti non viderunt lucem [52 1Kb] .« Concipiuntur enim homines in utero matris Ecclesiae, quando ad eam revertuntur. Lucem non vident, quando non suscipientes lumen gratiae ad peccata revertuntur. In laborantibus parturit Ecclesia. Unde: »Ibi dolores ut parturientis [53 1Kb] .« In transeuntibus de mundo ad Patrem, parit Ecclesia, sicut canitur in Ecclesia: »Ut in novam pariat mater infantiam [54 1Kb] .« Itaque granum tritici, id est Christus, seminatum est in ventre primo, ejus adipe pascitur secundus. Ex eodem acervus tritici, id est multitudo sanctorum, crevit in tertio. Sequitur: Vallatus liliis; tam primus venter quam secundus: nunquam tertius vallatus [Col. 0699C] est liliis. Et hoc juxta triplicem ejus colorem. Habet enim in foliis candorem, in hastili virorem, in granis interius aureum colorem. Primus color est speciosus, secundus pretiosus, tertius imperiosus: speciosus propter nitorem, pretiosus quia confert Ecclesiis vigorem, imperiosus quia color aureus in corona imperatoris praestat honorem. Primus igitur venter nitet liliis, id est candore virginitatis, secundus pretiosus est virore virtutis, tertius imperiosus est, cupiens regnare cum angelis. Primum ventrem ornavit lilium princeps castitatis, id est Christus qui dicit: »Ego flos campi et lilium convallium [54* 1Kb] .« Secundum ornat lilium, de quo dicitur: »Sicut lilium inter spinas, sic amica mea inter [Col. 0699D] filias [55 1Kb] .« Tertium ornant lilia, de quibus dicitur: »Circumdabant eam flores rosarum et lilia convallium [55* 1Kb] .« His enim in spe, tunc in re. Venter, id est unitas Ecclesiae vallabitur. Est venter plenus fetore, est venter plenus tumore, est venter plenus dolore, est venter plenus timore, est venter plenus amore: fetore carnalis voluptatis, tumore elationis, dolore tribulationis, timore Dominicae increpationis, amore purae affectionis; voluptatis, qua anima inquinatur; tribulationis, qua sensus turbatur; increpationis, qua piger excitatur; affectionis, qua proximus propter Deum adjuvatur. De primo: »Adhaesit [Col. 0700A] in terra venter noster [56 1Kb] .« De secundo Eliu: »Venter meus quasi mustum absque spiraculo quod lagunculas novas disrumpit [57 1Kb] .« De tertio Jeremias: »Ventrem meum, ventrem meum doleo,« id, est sensus cordis mei conturbati sunt in me [58 1Kb] .« De quarto sponsa: »Dilectus meus misit manum suam per foramen, et venter meus intremuit ad tactum ejus [58* 1Kb] .« De quinto: »Venter meus ad Moab quasi cithara sonabit, et viscera mea ad murum cocti lateris [59 1Kb] .« Tres leguntur ventres notabiles in Evangelio. Primus est in quo Jeremias est sanctificatus [60 1Kb] , secundus in quo sanctificatus est Joannes [61 1Kb] , in tertio sanctificans Christus [61* 1Kb] . In primo sanctificatus est Jeremias, et conceptus juxta naturam; in secundo sanctificatus Joannes, et conceptus contra naturam; [Col. 0700B] tertium sanctificavit Christus conceptus supra naturam. Sed tertius ille venter beatae Virginis, primo est commendabilis, secundo mirabilis, tertio laudabilis: commendabilis verecundia, mirabilis virtutibus et castimonia, laudabilis fructibus et innocentia: verecundia qua virtus castigatur, castimonia qua miraculis, innocentia qua fructus coloratur. De his tribus legitur in Canticis. De primo: »Dilectus meus misit manum suam per foramen, et venter meus intremuit ad tactum ejus;« ait enim: »Quomodo fiet istud, quoniam virum non cognosco [62 1Kb] ?« De secundo: »Venter ejus eburneus, distinctus sapphiris [63 1Kb] .« Eburneus, id est castissimus, quia ebur castissimum animal est. Unde: Paries quidem filium, et virginitatis non patieris detrimentum. »Distinctus [Col. 0700C] est sapphiris, id est coelestibus miraculis; sapphirus enim coeli habet colorem. Miraculum enim fuit quod sine viro concepit, sine dolore peperit, virgo permansit [64_65 1Kb] . De tertio: Venter tuus sicut acervus tritici, vallatus liliis. Granum frumenti fuit Christus in cruce molitus; acervus Christus, cum membris martyrio affectus. Vallati quoque fuerunt liliis innocentiae: sicut Christus »peccatum non fecit, nec inventus est dolus in ore ejus [66 1Kb] .« Sed et ille uterus Virginis, a quo processit caput et principium nostrum Christus, vallatus fuit liliis istis. Unde Damascenus: »Spiritus sanctus obumbrabit tibi [67 1Kb] .« Castificavit enim eam ab omni peccato, dedit potestatem concipiendi sine viro, exstinxit in ea fomitem [Col. 0700D] peccati. In laudem ventris hujus, ponitur ebur, lilium, frumentum: ebur soliditatis, lilium jucunditatis, frumentum fertilitatis. Soliditatis, qua fuit inviolabilis; jucunditatis, qua fuit delectabilis; fertilitatis, qua fuit concupiscibilis. Fuit inviolabilis, quia post partum virgo inviolata permansit; delectabilis, dum virga Jesse floruit; concupiscibilis, quia Deum et hominem genuit. Audi soliditatem: »Intravit Jesus in quoddam castellum [68 1Kb] .« Castellum hoc fuit uterus beatae Virginis. In eo enim fuit turris virginitatis, murus soliditatis, fossa humilitatis. Erat in eo »Martha sollicita circa frequens ministerium, [Col. 0701A] Maria sedens secus pedes Domini, et audiens verbum [69 1Kb] .« Ecce in Maria contemplativa et activa. Activa, parvulum Christum nutriendo; contemplativa, conservans omnia verba ejus, conferens in corde suo. Audi jucunditatem; jucunditas enim in tribus perficitur: oportet enim quod virginitas jucunda sit, sit speciosa, sit suavis, sit deliciosa. Unde de sponsa canit Ecclesia: »Speciosa facta es et suavis in deliciis tuis [70 1Kb] .« Fuit enim speciosa puritate, suavis moribus, deliciosa devotione. Puritate, qua peccatores declinavit; moribus quibus bonos sibi conciliavit; devotione, qua dilectum invitavit. Audi speciosam: »Quae est ista quae progreditur quasi aurora consurgens, pulchra ut luna, electa ut sol [70* 1Kb] ?« Audi suavem: »Sicut lilium inter spinas, sic amica [Col. 0701B] mea inter filias [71 1Kb] .« Audi deliciosam: »Quae est ista quae ascendit de deserto delicis affluens [71* 1Kb] ?« Fertilis fuit venter iste tribus, scilicet frumento, vino, oleo. Unde: »A fructu frumenti, vini et olei multiplicati [72 1Kb] .« Et Isaac de Jacob ait: »Frumento, vino et oleo stabilivi eum [72* 1Kb] .« Frumento propriae Christi carnis; vino ejus sanguinis; oleo misericordiae cor impinguantis. Primum est panis qui cor hominis confirmat; secundum vinum, quod cor hominis laetificat; tertium oleum, quod cor devotione impinguat. De duobus primis: »Qui manducat carnem meam et bibit meum sanguinem, habet vitam aeternam [73 1Kb] .« De tertio David: »Unxit me oleo misericordiae suae [74 1Kb] .« De hoc ventre exclamavit mulier evangelica: [Col. 0701C] »Beatus venter qui te portavit, et ubera quae suxisti [75 1Kb] ,« Christe!


Venter tuus sicut acervus tritici, vallatus liliis.

[CARD.] Quod de ventre carnali congrue intelligitur. Nam uterus beatae Virginis coacervatum in se habebat triticum, quo pasci debet columba, quo nutriri debet Ecclesia: quo cum illum gestabat in visceribus suis, »in quo sunt omnes thesauri sapientiae, et scientiae absconditi [75* 1Kb] ;« et hic venter dicitur vallatus liliis, candore videlicet et fragrantia munditiae virginalis. Venter quoque spiritualis ipsius, id est mens, acervo tritici comparatur: nam cum ipsa conservaret omnia verba, et conferret in corde suo, ipsa tunc sancti Evangelii coacervavit triticum, quod apostolis postea exhibuit ruminandum. Sequitur:


[Col. 0701D] Duo ubera tua sicut duo hinnuli gemelli capreae.

[THO.] Quamvis capitulum istud superius diligenter sit tractatum, saltem congruus ordo inspiciendus est, scilicet ubera post ventrem. Spirituales enim filii postquam de ventre matris Ecclesiae gignuntur, necesse habent ut uberum, id est doctorum, lacte, id est praedicatione, eorum infantia nutriatur, donec procedente tempore robustiores facti, pane sapientiae reficiantur. Quae ubera bene duo dicuntur, quia ex Judaeis et gentibus venientes, eis nutriuntur. Bene quoque duobus hinnulis capreae comparantur, [Col. 0702A] quia Veteris et Novi Testamenti lacte implentur. Bene gemelli dicuntur hinnuli, quia duo Testamenta ab eodem auctore manaverunt; qui capreae comparatur, quia mundum animal est, visu et cursu insigne, ungulam findens et ruminans, et cornibus armatum. Sancti fissam habent ungulam in discretione, ruminaverunt in eorum quae discreverunt prolatione; oculos habent acutos ad contemplanda coelestia; cursu sunt veloces, scilicet virtutibus, ad quae contemplati sunt festinantes; quibus etiam cornibus fidei adversus mundum sunt erecti. Haec ubera pertinent ad revelandam Christi incarnationem. De uno exprimitur lac, scilicet humilitas humanitatis; de alio vinum, scilicet celsitudo divinitatis. Haec habet mater Ecclesia, quae capreae propter [Col. 0702B] munditiam comparatur, quia divinitas non sentit spinas dolorum. Quatuor sunt qui exprimunt ex eis lac et vinum, scilicet quatuor evangelistae, qui significati sunt nobis per duo ubera, et duos hinnulos quae faciunt quatuor. Hinnuli levitate sua transeunt spineta. Unus hinnulus primo uberi comparatur, quia Christi humanitas transilivit spineta peccatorum; alius hinnulus reliquo uberi comparatur, quia divinitas non sentit spineta dolorum. Sed ad illos quatuor evangelistas qui ubera premunt convertamur, quos ad imitandum hic nobis credo propositos, ut ad utilitatem nostram aliquid nobis sumamus, de forma corporum, de profectu operum, de eventu mirabilium. De forma corporum, ut aggredientes [Col. 0702C] iter sint moribus ornati; de profectu operum, ut gradus praeparent, per quos sint ituri; de eventu mirabilium, ut mirabilem cognoscant quem sunt in regno visuri. Forma quadruplex est, scilicet bovis, leonis, hominis, aquilae. Formam bovis tenet Lucas, quia tractavit de Christi immolatione; leonis Marcus, quia tractavit de resurrectione; hominis Matthaeus, quia de incarnatione; aquilae Joannes, quia de divinitate. Has formas habuit et docuit nos Christus: bovis, pro nobis moriendo; leonis, a mortuis fortiter resurgendo; hominis, ad consulendum nobis nascendo; aquilae, per ascensionem iter ad regnum nobis monstrando. Nos ergo docet habere de forma bovis carnis immolationem; de forma leonis fortitudinem; de forma hominis discretionem, [Col. 0702D] de forma aquilae contemplationem: carnis immolationem, ad exterminandum peccatum, leonis fortitudinem contra impetum tentationum et adversitatatum, hominis discretionem ne quid fiat temerarium, aquilae ascensum, quae sursum sunt quaerendo, quae sursum sunt sapiendo [76 1Kb] . De primo: »Obsecro ut exhibeatis corpora vestra hostiam viventem, sanctam, Deo placentem [77 1Kb] .« Et: »Castigo corpus meum et in servitutem redigo, ne forte cum aliis praedicaverim ipse reprobus efficiar [78 1Kb] .«---»Sic enim Pascha nostrum immolatus est Christus [79 1Kb] .« De secundo: »Justus ut leo confidit [80 1Kb] .« Nam leo [Col. 0703A] fortissimus animalium, ad nullius animalis occursum pavet [80* 1Kb] . Et: »Cum fortis armatus custodit atrium suum, in pace sunt ea quae possidet [81 1Kb] .« De tertio: »Rationabile obsequium vestrum [82 1Kb] .« Et: »Omnia fac cum consilio, et post factum non poenitebis [83 1Kb] .« Inde dicitur: »Pedes eorum pedes recti [84 1Kb] ,« ut etiam in bene faciendo modum teneat. Unde poeta [85 1Kb] :

Insani sapiens nomen ferat, aequus iniqui,
Ultra quam satis est virtutem si petit ipsam.
Est modus in rebus, sunt certi denique fines,
Quos ultra citraque nequit consistere rectum.
Teneatque memoriter illud verbum Jacob: »Si greges meos plus fecero laborare in ambulando, cuncti morientur una die [86 1Kb] .« In tertio dicamus: »Levemus corda nostra cum manibus ad Deum [87 1Kb] .« Et: [Col. 0703B] »Ad te levavi oculos meos, qui habitas in coelis [88 1Kb] ,« ut me transferrem de hac nocte ad tuam claritatem. Audi philosophum: »Heu! noctis prope terminos Orpheus Euridicen suam vidit, perdidit, occidit.« Haec vos fabula respicit, quicunque in superni diem mentem ducem quaeritis. Nam qui tartareum in specum victus flexerit oculos, quidquid praecipuum trahit, perdet, dum videt inferos. Sequitur profectus operum. Si bene revolvimus primam visionem Ezechielis, inveniemus haec animalia ambulasse, cucurrisse, volasse, stetisse [89_95 1Kb] . Ambulant profectu, currunt affectu, volant recessu, stant excessu: profectu meritorum, affectu desideriorum, recessu a mundanis, excessu in supernis. Meritorum cum dolore, [Col. 0703C] desideriorum in amore, a mundanis contemnendo, in supernis admirando. Notandum quod dum ambulant rotae, sequuntur, dum currunt spiritum imitantur, dum volant facies elevantur, dum stant poenae dimittuntur. De primo: »Cum ambularent animalia, ambulabant pariter et rotae juxta ea.« De secundo: »Ubi erat spiritus impetus, illuc gradiebantur.« De tertio: »Facies eorum et pennae eorum extentae desuper erant.« De quarto: »Cum fieret nox super firmamentum, quod erat super capita eorum, stabant et submittebant alas suas.« Animalia ambulantia sunt quilibet sancti exemplo operum suorum, et sibi et aliis proficientes. Rotae vero sunt vitae humanae. Unde: »Visa est rota in medio rotae, quasi vita inferiorum, formata ex vita superiorum. [Col. 0703D] Quae quandoque tranquillitatem, quandoque perturbationem sentiunt. »Aspectus rotarum et opus earum quasi visio maris,« quod aliquando est tranquillum, aliquando turbatum. Vita enim nostra est quasi rota quae in superiori parte habet meridiem, in inferiori aquilonem, in latere descendenti occidentem, in ascendenti orientem. Fuit itaque vita nostra in Adam in meridie, decidit in occidentem perfecta tentatione, descendit in aquilonem, subjecta mundanae miseriae, incepit ascendere per orientem, in Christi incarnatione. Sic et nos a meridie divini amoris descendimus per [Col. 0704A] occidentem, peccati perpetratione. Cadimus in aquilonem, remanentes in obstinatione. Ascendimus per orientem, resurgentes per donum gratiae. Perveniemus ad meridiem, existentes in 147 virtutum culmine; scilicet praelatorum exemplo et admonitione qui sunt tonitruum Dei absterrentis, unde: »Vox tonitrui tui in rota [96 1Kb] .« Audi descendentem de meridie, per occidentem in aquilone: »Quomodo cecidisti, Lucifer, de coelo, qui mane oriebaris; corruisti in terram, qui vulnerabas gentes [97 1Kb] ?« Audi ascensum de aquilone per orientem ad meridiem: »Quis poterit, inquit, habitare de vobis cum igne devorante [98 1Kb] ?« Aut »quis habitabit ex vobis cum ardoribus sempiternis [99 1Kb] ?« Ecce sunt isti in aquilone: »Qui ambulat in justitiis [Col. 0704B] et loquitur veritatem, qui projicit avaritiam ex calumnia, et excutit manus suas ab omni munere [100 1Kb] .« Hi ascendunt per orientem: »Iste in excelsis habitat [1 1Kb] .« Ecce perventio ad meridiem. Hic dicit: Glorior elatus. Descendo mortificatus, ait cadens; Obrutus axe teror, ait obstinatus: Rursus ad astra feror, ait denuo exaltatus. De hac rota ait Salomon: »Memor esto Creatoris tui antequam rumpatur funis argenteus, et recurrat vita aurea, et conteratur hydria super fontem, et confringatur rota super cisternam, et revertatur pulvis in terram de qua sumptus est, et redeat spiritus ad Deum qui dedit illum [2 1Kb] .« Funis argenteus est funiculus quo ad bonum trahimur, id est praedicationis eloquentia, qui in adventu judicis [Col. 0704C] rumpetur; quia tunc nulli praedicabitur. Vita aurea est resurrectionis gloria, quae in Adam a nobis fugit, sed in resurrectione recurret. Hydria est cor nostrum. Fons superna gaudia, cujus aqua non sub terra sed super terram est. Illam aquam, id est superna gaudia haurimus dum ad ea suspiramus. Sed tunc hydria super fontem conteretur, quando gaudia ad plenum recipiemus, nec pro eis amplius suspirabimus. Rota est vita nostra temporalis. Cisterna quae in profundo terrae habet aquas, est mundus, cujus aquae turbidae sunt, id est mundanae voluptates, quae de cisterna mundi extrahuntur, rotali machina, dum ad eas quaerendas, humana vita laborat. Sed rota haec quae est super [Col. 0704D] cisternam confringetur, quando homo moriendo in acquirendis mundi deliciis non occupabitur. Et tunc pulvis carnis nostrae in terram, spiritus vero justi ad Deum revertetur. Hae sunt rotae quae sequuntur animalia ambulantia, id est vitae simplicium, bona opera magistrorum. Ecce de his qui ambulant in profectu meritorum, quos rotae sequuntur, sed quando currunt in affectu desideriorum imitantur spiritum, non quemlibet sed sanctum.

»Ubi enim erat impetus spiritus, illuc gradiebantur [3 1Kb] .« Est enim spiritus malus, est spiritus humanus, [Col. 0705A] est spiritus divinus. Primus impedit, secundus currit, tertius dirigit. Impedit errore, currit amore, dirigit splendore, errore falsitatis, amore sanctitatis, splendore veritatis. Propter primum petebat David spiritum quo posset maligno dominari: »Spiritu, inquit, principali confirma me [4 1Kb] .« Propter secundum spiritum quo posset sanctificari: »Spiritum tuum ne auferas a me [5 1Kb] .« Propter tertium spiritum quo posset dirigi: »Spiritum, ait, rectum innova in visceribus meis [6 1Kb] .« Spiritus iste humanus in diversa trahitur, nunc a spiritu malo, nunc a Spiritu sancto. Primus enim est spiritus Dei malus, qui vexabat Saul: »Egrediar, ait, et ero spiritus mendax in ore omnium prophetarum ejus [7 1Kb] .«

Propter hoc clamat spiritus humanus: »Velociter exaudi me, Domine, defecit spiritus meus [8 1Kb] .« [Col. 0705B] Sed e diverso erudit eum Spiritus sanctus ad veritatem: »Dabo vobis, ait, Spiritum veritatis, et docebit vos omnem veritatem [9 1Kb] .« Quo consolatus spiritus humanus clamat: »Spiritus tuus bonus deducet me in terram rectam [10 1Kb] .« Isti sunt currentes imitando Spiritum Dei: »Qui enim Spiritu Dei aguntur, hi sunt filii Dei; qui enim secundum spiritum sunt, quae spiritus sunt sentiunt [11 1Kb] .« Hi autem qui volant in recessu a mundanis, elevant facies suas, id est conscientias. Notandum autem quod haec facies aliquando descendit ad imum, aliquando est circa medium, aliquando elevatur ad summum: ad imum, se inclinans ad peccata; circa medium, faciens bona; ad summum, considerans [Col. 0705C] Dei magnalia: primum, ut quam sit rea videatur; secundum, ut per bona opera revertatur; tertium, ut in futuro praemio delectetur. De prima facie dicitur: »Denigrata est facies eorum super carbones et non sunt cogniti in plateis [12 1Kb] .« Inde dictum est in Job: »Si abstuleris iniquitatem quae in manu tua est, et in tabernaculo tuo non fuerit injustitia, tunc levare faciem tuam poteris absque macula [13 1Kb] ;« de secunda: »Unumquodque eorum ante faciem suam vel coram facie sua ambulabat [14 1Kb] ;« de tertia: »Et facies eorum et pennae eorum extentae desuper erant [15 1Kb] .« Et in Job: »Super Omnipotente afflues deliciis, et elevabis ad Deum faciem tuam [16 1Kb] .« De his qui stant in excessu in supernis dicitur: »Cum fieret vox super [Col. 0705D] firmamentum, stabant et submittebant alas suas [17 1Kb] .« Et ecce tria: fit vox, stant, submittunt alas. Vox revelationis, statio considerationis, submissio humilitatis, revelatio de supernis secretis, consideratio in meritis et praemiis, humiliatio in cognitione suae paupertatis. Audi revelationem. »Abraham ad ilicem Mambrae tres vidit et unum adoravit [18 1Kb] .« Audi meritorum et praemiorum collationem: »Domine Deus, ait Abraham, quid dabis mihi [19 1Kb] ?« Audi humiliationem: »Loquar ad Dominum meum, cum sim pulvis et cinis [20 1Kb] .« Audi [Col. 0706A] apertius in Apostolo: »Scio hujusmodi hominem raptum usque ad tertium coelum [21 1Kb] ; ecce revelatio: »Quod praesens est momentaneum et leve supra modum in sublimitate, aeternum gloriae pondus operatur in nobis [22 1Kb] ;« ecce consideratio meritorum et praemiorum: »Non sunt condignae passiones hujus temporis ad futuram gloriam quae revelabitur in nobis [23 1Kb] ;« ecce humiliatio de cognitione suae paupertatis. Ecce aliquid vobis comparavimus, de forma corporum, de profectu operum. Sequitur de eventu mirabilium: »Haec erat, ait, visio discurrens in medio quatuor animalium. Splendor ignis et de igne fulgur egrediens [24 1Kb] .« Ecce ignis splendor, ecce fervor, ecce fulgor. Hic est eventus mirabilium. In splendore claritas coelestis, in fervore vehementia charitatis, in fulgore terror ignis vel poenae infernalis. [Col. 0706B] Haec discurrunt in medio quatuor animalium, dum praevident in spiritu splendoris futuram jucunditatem, charitatis suavitatem, infernalis timoris fugiendum horrorem. Primum praesumebat Apostolus dicens: »Reformabit corpus humilitatis nostrae configuratum corpori claritatis suae [25 1Kb] .« De secundo: »Charitas nunquam excidit [26 1Kb] ;« de tertio David: »Timor et tremor venerunt super me et contexerunt me tenebrae [27 1Kb] .« Ecce quomodo evangelistae extrahunt lac de praedictis uberibus, ut pascant nos de doctrina sua, et operum exemplo et conversationis.


Duo ubera tua sicut hinnuli gemelli capreae.

[CAR.] Versus iste ad laudis confirmationem repetitur, [Col. 0706C] sed cum supra sit expositus, non est necesse ut expositio repetatur. Deinde in laudibus Virginis, ad peccatorum solatium subditur:


Collum tuum sicut turris eburnea.

[THO.] Quia per collum vox procedit et esca intrat, merito per illud doctores significantur qui voce exhortationis filios Ecclesiae confirmant, et vitae alimoniis recreant. Hoc collum sicut turris eburnea, quia doctores Ecclesiae praestant ornatum et robur, et pulchritudinem suae vitae, qua cunctis candidos se velut ebur ostendunt, et civitatem Dei quasi turris ab impetu hostium defendunt. Collum Christus est, caput divinitas, corpus Ecclesia. Per collum verbum emittitur. Cibus ad corpus trajicitur, saliva glutitur. Quia per Christum Verbum patris [Col. 0706D] quod ipse est, mundo manifestatur. Cibus vitae, id est caro ejus propria, fidelibus a se ipso propinatur. Saliva, id est gratia sancti Spiritus, ad interioris hominis unctionem, de coelo primum post ascensionem, quotidie per inspirationem donatur. Turris ista quae est Christus habet in se, quantum est turris: fortitudinem, altitudinem, in quantum est eburnea, pulchritudinem. Fortitudinem in potentia, altitudinem in praeeminentia, pulchritudinem in gratia, fortitudinem habet in humana nostra natura, fortitudinem in divina, fortitudinem in opera. Primum [Col. 0707A] in tribulatione, secundum in incorruptione, tertium in suae haereditatis defensione, in tribulatione usque ad crucis patibulum, in incorruptione, quia non patitur defectum; in suae haereditatis defensione, quia nos protegit contra adversarium. De prima: »Deus fortis, Pater futuri saeculi [28 1Kb] ;« de secunda Job: »Si fortitudo quaeritur, robustissimus est [29 1Kb] .« De tertia: »Cum fortis armatus custodit atrium suum, in pace sunt quae possidet. Si autem fortior illo venerit,« id est Christus, »universa arma ejus diripit [30 1Kb] .« Audi primam fortitudinem: »Torcular calcavi solus, et de gentibus non est vir mecum [31 1Kb] .« Audi secundam: »Quis appendit tribus digitis molem terrae, et libravit montes in pondere et colles in statera [32 1Kb] ?« Audi tertiam: [Col. 0707B] »Sicut pastor gregem suum pascet, in brachio suo congregabit agnos, et in sinu suo levabit, fetas ipse portabit [33 1Kb] .«---»Diligam te, Domine, fortitudo mea [34 1Kb] ,« ait David.

Est etiam haec turris alta, id est Christus, qui est altus in scientia, altior in gratia, altissimus in essentia, in scientia cognitionis, in gratia sanctitatis, in essentia, qua Patri est aequalis. Cognitionis qua cuncta etiam occulta cordis penetrat; sanctitatis, qua sanctior est universis et universos sanctificat. Patri est aequalis, quia ipsum magnitudine non superat. De prima altitudine: »Excelsus Dominus et humilia respicit, et alta a longe cognoscit [35 1Kb] ;« et Isaias: »Abstinete ab homine cujus spiritus in naribus ejus est, quoniam excelsus reputatus est [Col. 0707C] ille [36 1Kb] .« De secunda Job: »Excelsior coelo est, et quid facies [37 1Kb] ?« Coelum enim aliquando dicitur anima justi, aliquando angeli, quos omnes tam sanctitate quam caeteris percellit. De tertia: »Ego in altissimis habito, ait Sapientia, et thronus meus in columna nubis [38 1Kb] .« Non hoc dicimus ut per ista tria praedicta gradus in Deo ponantur; sed quia in suscipientibus ejus dona differentia ostenduntur. Altum est enim quod Deus purificando nostram scit conscientiam; altius quod suam infundit gratiam; altissimmus, quod nobis ostendet majestatis suae praesentiam. Pulchritudinem habet in humanitate, pulchritudinem in divinitate, pulchritudinem in operatione, in humanitate formae elegantia, in divinitate [Col. 0707D] claritate aeterna, in operatione, creatione, recreatione, reparatione. De prima: »Speciosus forma prae filiis hominum [39 1Kb] ;« de secunda: »Candor est lucis aeternae, et speculum sine macula [40 1Kb] ;« de tertia Boetius [41 1Kb] :

   Pulchrum pulcherrimus ipse
Mundum mente gerens, similique imagine formans.
Haec triplex pulchritudo sumitur ab ebore, id est elephante. Prima, quia castissimum animal est, et Christus sine culpa; secunda, quia os ejus candidum est, quia in candore designatur claritas aeterna; [Col. 0708A] tertia, quia propter magnitudinem bestia est spectabilis, et Christus propter opera mirabilis. Faciamus quemdam interiorem hominem, cui haec assignemus: cujus caput sit intentio, corpus congeries virtutum, collum castitas. Si enim fuerit intentio sine charitate, potius dicetur opinio quam intentio. Et virtutes sine charitate non virtutes sunt, sed naturales potentiae. Hoc collum eburneae turri comparatur, ut charitas habet fortitudinem, altitudinem, pulchritudinem, fortitudinem contra machinas arietum; altitudinem, ut desuper jactus veniens gravius laedat adversarium; pulchritudinem, ne videatur prostibulum aut sterquilinium. Arietum, scilicet impetus tentationum, jactus eleemosynarum et orationum; prostibulum vel sterquilinium, [Col. 0708B] luxuriae et aliorum peccatorum. Habeat igitur fortitudinem constantiae, altitudinem desiderii, pulchritudinem castitatis et innocentiae. Audi fortitudinem contra arietes: »Quis nos separabit a charitate Dei, ait Paulus, tribulatio, an angustia? an persecutio? an fames? an nuditas? an periculum? an gladius [42 1Kb] ?« Ecce quam fortes arietes. Audi lapides desuper venientes: »Charitas benigna est, patiens est, misericors est [43 1Kb] .« Audi sterquilinium ab ea remotum ut sit pulchra: »Charitas non agit perperam, non inflatur, non aemulatur, non est ambitiosa, non quaerit quae sua sunt [44 1Kb] .« Legimus turrim eburneam, ut hic, domum eburneam in Psalmo: »Myrrha, et gutta, et casia a vestimentis tuis a domibus eburneis [45 1Kb] .« Thronum eburneum, [Col. 0708C] in libro III Regum [46 1Kb] : »Fecit sibi Salomon thronum grandem de ebore.« Turris est pugnatorum, domus in pace conversantium, thronus regum. In turri eburnea sunt, qui contra vitia innocentiam custodientes viriliter pugnant; in domo eburnea, qui innocentes mores suos in pace componunt et ordinant; in throno sunt, qui actus suos et affectus innocenter viventes quotidie dijudicant. Primi dicunt: »Esto nobis, Domine, turris fortitudinis a facie inimici [47 1Kb] ;« secundi dicunt: »In domo Dei ambulavimus cum consensu [48 1Kb] .«---»Qui habitare facit unius moris in domo [49 1Kb] .« Tertii: »Feci judicium et justitiam [50 1Kb] .« Primos confortat Apostolus, dicens: »Fratres, confortamini in Domino, et in potentia virtutis [Col. 0708D] ejus. Non enim est nobis colluctatio adversus carnem et sanguinem, sed adversus principes et potestates, adversus mundi rectores tenebrarum harum contra spiritalia nequitiae in coelestibus [51 1Kb] .« Secundis dicit: »Obsecro vos ut digne ambuletis cum humilitate et mansuetudine, cum patientia, supportantes invicem in charitate, solliciti servare unitatem spiritus in vinculo pacis [52 1Kb] .« Tertiis dicit: »Omnia probate, quod bonum est tenete, ab omni specie 148 mala abstinete vos [53 1Kb] .« Et David: »Si vere utique justitiam loquimini, recta judicate, filii hominum; [Col. 0709A] etenim in corde iniquitates operamini in terra [54 1Kb] .« Collum tuum sicut turris eburnea. Christus fuit turris lignea, turris lapidea, turris eburnea. Lignea, in carnis infirmitate; lapidea, in resurrectionis soliditate; eburnea in ascensionis jucunditate. In primo caput copulavit corpori, per fidei sinceritatem, in secundo per incorruptionis veritatem, in tertio in assumptione per gloriae susceptionem. Inde ipse ait: »Vado parare vobis locum in patria. Et iterum veniam ad vos, et gaudebit cor vestrum [55 1Kb] .« Vado parare vobis locum in patria, et iterum veniam ad vos, et vos educam de hac miseria, et gaudebit cor vestrum, quando sedebitis ad dexteram in gloria. Ad hanc ascensionem totus in orbe terrarum mundus exsultat. Nec [Col. 0709B] mirum, quia longe incomparabiliter ejus gloriosus triumphus: postquam susceperat populi quae prosequuntur apostoli, comitantur captivi, occurrunt angeli, quem suscipit solium Patris excelsi. Populi cum fervore, apostoli cum amore, captivi cum honore, angeli cum stupore, solium Patris cum decore. Omnes hoc agunt cum psalmis, et hymnis, et canticis spiritualibus. Audi sermonem populi: »Surgam et circuibo civitatem per vicos et plateas, quaeram quem diligit anima mea [55* 1Kb] .« Sed cantant se invicem admonentes: »Si consurrexistis cum Christo, quae sursum sunt quaerite. [56 1Kb] ,« etc. Item: »Venite, ascendamus ad montem Domini [57 1Kb] .« Sed quia corporea mole gravamur, compatitur nobis. »Non enim habemus pontificem, qui non possit compati infirmitatibus nostris [58 1Kb] ,« etc. Audite nunc quod ascendit: »Christus assistens Pontifex futurorum bonorum per amplius et perfectius tabernaculum [Col. 0709C] non manufactum, ascendit semel in Sancta, aeterna redemptione inventa [59 1Kb] .« Pontifex fuit, quasi pontem faciens quo post ipsum ascenderemus in coelum. Pons ille fuit crux, pons proprium corpus. Crux, quia per lignum salvi facti sumus, et per sanctam crucem liberati sumus; corpus, quia »sicut aquila provocans ad volandum pullos suos, et super eos volitans, expandit alas suas et assumpsit eum, atque portavit humeris suis [60 1Kb] .«---Dux fuisti, Domine, in misericordia populo quem redemisti, et portasti eum in fortitudine tua, in habitaculum sanctum tuum [61 1Kb] .« Sic prosequuntur apostoli, cum amore recolentes illud ejus promissum: »Vos estis qui permansistis mecum in tentationibus meis, et ego dispono vobis regnum [62 1Kb] .« Unde sic prosequuntur: [Col. 0709D] »Trahe nos post te, curremus in odorem unguentorum tuorum [62* 1Kb] .« Et ex amore clamant: »Filiae Jerusalem, nuntiate dilecto quia amore langueo [63 1Kb] .« Sic jubilant apostoli Christo ascendenti, et »reversi sunt in Jerusalem cum gaudio, et erant unanimes in oratione [63* 1Kb] ,« nos ad orationis unanimitatem invitantes. Sequitur: »Comitantur captivi cum honore clamantes: [Col. 0710A] Agamus omnes gratias nostrae salutis judici, nostrum quod corpus vexerit sublime ad coeli regiam [64 1Kb] . Et sic gratias agentes aiunt: »Salvasti nos de affligentibus nos, et odientes nos confudisti [65 1Kb] .« Item: »Magnificasti populum tuum et honorasti [66 1Kb] .« Unde: »Paululum cum pertransissem eos, inveni quem diligit anima mea; tenni illum, nec dimittam donec introducam illum in domum matris meae, et in cubiculum genitricis meae [66* 1Kb] .« Occurrunt angeli cum stupore. Unde [67 1Kb] .

Tremunt videntes angeli
Versa vice mortalium.
Unde aiunt: »Quis est iste qui venit de Edom, tinctis vestibus de Bosra? Iste formosus in stola sua gradiens in multitudine fortitudinis suae [68 1Kb] .«

[Col. 0710B] Istis ergo est gaudium,
Eo quod triumphat ille splendidus
Et dignus amplitudine,
Soli polique patriam,
Unam fert rempublicam [69 1Kb] .
Pater ipse suscepit cum decore. Nec mirum; quia »speciosus forma prae filiis hominum [70 1Kb] ;« et: »Omnis pulchritudo Domini exaltata est supra sidera et in nubibus elevata [71 1Kb] .« Inde [72 1Kb] :

Patris praesentans vultibus
Victricis carnis gloriam.
Inde ipse pater psallit: »Filius meus mortuus fuerat et revixit; perierat, et inventus est [73 1Kb] .« Ideo, »gaudere oportebat, et epulari [74 1Kb] « quia, »Gavisa sunt coeli regna reditu Unigeniti [75 1Kb] .«---»Postula a me, et dabo tibi gentes haereditatem tuam, et possessionem tuam terminos terrae [76 1Kb] .« Ipse quoque Christus ait: »Pater, manifestavi nomen tuum hominibus, [Col. 0710C] quos dedisti mihi, nunc autem ad te venio [77 1Kb] .« Habet orationem pro jubilo: »Pater sancte, serva eos in nomine tuo, quos dedisti mihi [78 1Kb] .« Ecce quia »advocatum habemus apud Patrem, Jesum Christum justum; qui factus est propitiatio pro peccatis nostris [79 1Kb] .«---»Egrediamur ad eum extra castra improperium ejus portantes; non enim habemus hic manentem civitatem, sed futuram inquirimus [80 1Kb] ;« ubi vadit parare nobis locum [81 1Kb] .

Ad quod notandum quod est locus militiae, est locus miseriae, est locus thronus justitiae, est locus solium gloriae. In primo venit homo damnatus, ut aeternaliter pereat, ut ad imitandam Christi militiam se exerceat; in secundo est homo damnatus, ut aeternaliter pereat, ad tertium veniet, ut opera [Col. 0710D] sua judici exhibeat; ad quartum, ut solium gloriae teneat. Ad primum venit Christus hominem reparare, ad secundum electos suos ab eo separare, ad tertium vivos et mortuos judicare, quartum vadit nobis praeparare. In loco militiae fuit et invenit hominem in loco horroris et vastae solitudinis [82 1Kb] . De inferno ait Petrus: »Oportet unum [Col. 0711A] ex vobis sumere sortem ministerii hujus: de quo praevaricatus est Judas, et abiit in locum suum [83 1Kb] ,« id est in infernum. De judicio: »Argentum habet principium venarum suarum, et auro est locus in quo confletur [84 1Kb] ,« scilicet judicium. De quarto: »Domine, dilexi decorem domus tuae, et locum habitationis gloriae tuae [85 1Kb] .« Item: »Factus est in pace locus ejus, et habitatio ejus in Sion [86 1Kb] .« Illuc vadit Christus parare vobis locum, ibi est turris illa eburnea, de qua nunc agimus. Notandum autem quod est turris defensionis, est turris speculationis, est turris jucundae habitationis. In prima enim homo defenditur, in secunda proventus noster aspicitur, in tertia flatus vitalis aurae carpitur. Istae tres in his Canticis inveniuntur. De prima: »Sicut [Col. 0711B] turris David collum tuum, quae aedificata est cum propugnaculis; mille clypei pendent ex ea, omnis armatura fortium [86* 1Kb] « Inde: »Esto nobis, Domine, turris fortitudinis a facie inimici [87 1Kb] .« De secunda: »Nasus tuus sicut turris Libani, quae respicit contra Damascum [87* 1Kb] .« Inde: »Vos qui in turribus estis, aperite portas, Dominus omnipotens fecit virtutem magnam [88 1Kb] .« De tertia: Collum tuum sicut turris eburnea. Ebur candidum est, frigidum est, forte est. Candidum, propter glorificati corporis jucunditatem; frigidum, contra aestus tentationum; solidum et forte contra mundanam corruptionem. Hic est Christus qui nos capiti nostro copulat: in prima per fidem, in secunda per spem, in tertia per speciem. Ad quam nos perducat.


[Col. 0711C] Collum tuum (vel, secundum aliam translationem, cervix tua) sicut turris eburnea.

[CARD.] Ac si dicat: Cervix tua, id est eminentia altitudinis tuae est sicut turris ad refugium miserorum, et haec turris est eburnea; habet enim candorem castitatis et firmitatis constantiam. Nec solum candor aut firmitas in ebore designatur, sed hoc etiam quod ebur est os elephantis quod animal habet inimicitias naturales cum dracone, et ipsa beata Virgo pugnam habet cum hoste nostro perpetuam; ut nobis praestet defensionis auxilium. Sequitur:


Oculi tui sicut piscinae in Hesebon, quae sunt in porta filiae multitudinis.

[THO.] Oculi isti sunt praedicatores, quia arcana [Col. 0711D] Scripturarum discunt in occulto, quae loquantur in aperto, unde filios nutriant Ecclesiae. Hi merito piscinis comparantur in porta civitatis Hesebon constructis. Quam civitatem ob incolarum abundantiam filiam multitudinis appellat, quia sicut eaedem piscinae confluentibus ad se civibus continuam solebant praebere aquarum copiam, ita doctores suis auditoribus fluentia doctrinae praebere non cessant. Hesebon vero quae cingulum moeroris dicitur, est Ecclesia, quae gaudia temporalia, quae prius habuit pro peccatis modo luget cum lacrymis, [Col. 0712A] a voluptatibus mundi restrictis lumbis. In ejus porta, id est in ingressu est illa probatica piscina, id est pecualis piscina, in qua lavabant sacerdotes hostiae carnes, id est baptismus in quo oportet lavari eos qui ecclesiam intrant, ad immolandam propriam carnem per poenitentiam in qua descendebat angelus et sanabatur unus [89 1Kb] . Quia Christus baptizatus est primus, et post eum in unitate fidei populus Ecclesiae baptizatus, a peccatis est sanatus. Haec civitas quondam fuit Seon regis Amorrhaeorum, id est diaboli qui est rex amaricantium, quod sonat Amorrhaeus. Haec piscina quatuor significat piscinas. Prima est legalis, secunda initialis, tertia sacramentalis, quarta moralis. Prima est Mosaicae legis textus, secunda baptismus, tertia [Col. 0712B] Christi corpus, quarta humanus affectus. In prima observantes lavabantur temporali poena, in secunda peccatores ab originali culpa, in tertia est sacramentorum vis regenerativa, in quarta lavatur offensa quotidiana. In prima est aqua historica: quinque porticus, quinque libri Moysi » [90 1Kb] In his jacebat multitudo languentium,« scilicet qui erant in peccatis inveterati: languor enim est morbus inveteratus; »caecorum,« quia sine intelligentia spirituali; »claudorum,« quia soli innitebantur operi; »aridorum,« quia carebant gratia; »exspectantium aquae motum,« scilicet sanctorum Patrum, qui exspectabant adventum Christi, id est Angeli magni consilii, qui descenderet in magnam piscinam veniens in mundum, et sic moveretur [Col. 0712C] aqua, id est in spiritalem intelligentiam littera, vel austeritas legis in gratiam; et sic sanaretur unus, id est unum fierent omnes credentes in Christo. Secunda piscina est baptismus, quam diximus initialem, quia est initium omnium sacramentorum, et in ea omnes initiantur fideles. Ejus aqua materialis est, sed sanctificata. In ea descendit magni consilii Angelus, quoniam est a Joanne baptizatus. Hic habet quinque porticus, scilicet illos quinque actus qui observantur in forma baptizandi. Vel juxta quosdam, pabulum salis, aurium linitio, ingressus in ecclesia, scapularum et pectoris unctio, trina intinctio in aqua. Primus est exorcismus, id est adjuratio qua expellitur diabolus, qui in languore, [Col. 0712D] id est consuetudine peccandi tenebat multos, et hoc signum quod sanatur ibi multitudo languentium; secundus actus est catechismus, id est instructio, scilicet quid est tenendum Christianis, in quo sanantur caeci; tertium est fidei professio, et Satanae abrenuntiatio, in hoc sanantur claudi, quia non recte ambulant in fide; quartum est unctio chrismatis et olei, in hac sanantur aridi, scilicet qui erant sine Dei gratia; quintum est aquae immersio, in hoc impletur eorum desiderium, qui exspectabant aquae motum, id est mutationem historiae in spiritualem intelligentiam, vel austeritatis [Col. 0713A] in misericordiam. In his quinque actibus quinque beneficia in baptismo collecta. In his quinque generibus hominum intelliguntur. Languidis enim languor naturae, id est fomes peccati, debilitatur; caecis, originalis culpa, per quam genus humanum caecabatur, remittitur; claudis, fortitudo virtutum donatur; aridis, per gratiam exterior sanctificatio relaxatur. Exspectantibus aquae motum, regnum coelorum aperitur, ut aqua nostrae corruptionis in aquam incorruptionis convertatur. De aqua: »Fluminis impetus laetificat civitatem Dei [91 1Kb] .«

Tertia piscina est Christi corpus. Haec habet aquam materialem quae de latere ejus exivit [92 1Kb] , et sanguinem qui perfecte abluit. Hanc diximus [Col. 0713B] sacramentalem, quia ab ea multa alia sacramenta sumunt efficaciam. In hanc descendit magni consilii Angelus, id est Dei Filius, assumens carnem humanam. Et mota est aqua nostrae culpae, pro qua accepimus aquam gratiae. Haec quinque porticus habet, scilicet quinque vulnera pedum, manuum, lateris. In his jacebat multitudo languentium, corruptione naturae; caecorum, tenebris ignorantiae; claudorum, dissoluta evagatione; aridorum, privatione gratiae; exspectantium aquae motum, id est ablutionem culpae et reformationem poenae. Corruptionem naturae, qua culpae et poenae homo subjiciebatur; tenebris ignorantiae, qua morbus ignorabatur; dissoluta evagatione, quia de medicina desperabatur; ablutionem culpae, et reformationem [Col. 0713C] poenae, quod per prophetas promittebatur. De primo Isaias: »Omne caput languidum, et omne cor moerens [93 1Kb] .« Sed in hac piscina, »Vere languores nostros ipse tulit [94 1Kb] .« De secundo: »Caeci sunt et duces caecorum [95 1Kb] ;« et: »Caecitas ex parte contigit in Israel [96 1Kb] .« Sed per aquam hujus piscinae illuminantur ab eo qui »illuminat omnem hominem venientem in hunc mundum [96* 1Kb] :« sicut scriptum est in propheta: »Tunc aperientur oculi caecorum, et aures surdorum patebunt [97 1Kb] .« Sed suam infirmitatem sciebat David, cum diceret: »Miserere mei, Domine, quoniam infirmus sum [98 1Kb] .« De tertio dicit Paulus: »Genua dissoluta erigite, gressus rectos facite pedibus vestris, ut non claudicans quis erret [Col. 0713D] [99 1Kb] .«---»Forti, ait, animo esto, in proximo est ut a Deo cureris [100 1Kb] .« De quarto conqueritur David: »Defecerunt sicut fumus dies mei, et omnia ossa mea sicut cremium aruerunt [1 1Kb] ;« et: »Percussus sum ut fenum, et aruit cor meum [2 1Kb] ;« et: »Dies mei sicut umbra declinaverunt et sicut fenum arui [3 1Kb] .« Sed unctionem attulit gratiae, qui dixit. »Spiritus Dei super me, eo quod unxerit me, ad annuntiandum mansuetis misit me [4 1Kb] .« Itaque »Unctionem habetis a sancto: et ipsa docet nos de omnibus [5 1Kb] .« Unde 149 habetis clamare post ipsum: [Col. 0714A] »Trahe me post te, curremus in odore unguentorum tuorum [6 1Kb] .« De quinto, per aquam hujus piscinae quae mota est egrediens de latere, mota est aqua tam culpae quam poenae; unde Propheta: »Vidi aquam egredientem de templo a latere dextro, et omnes ad quos pervenit aqua ista salvi facti sunt [7 1Kb] .« De his aquis, scilicet culpae et poenae, dicit David: »Salvum me fac, Deus, quoniam intraverunt aquae usque ad animam meam [8 1Kb] .«

De hac mutatione nostrae miseriae dictum est: »Vidi coelum novum et terram novam,« id est animam et corpus, »et mare non est [9 1Kb] ,« id est amaritudo culpae et poenae. Quarta piscina est cor hominis quam moralem diximus: haec habet aquas suas, id est affectiones. Quandoque porticus habet, [Col. 0714B] scilicet quinque sensus: haec habet aliquando aquas turbidas, id est turpes affectiones, aliquando claras, scilicet sanctas affectiones. Hae quandoque surgentes ab interiori derivantur per sensus ad exteriora; unde Dominus in Evangelio: »Non quod in os intrat, coinquinat, sed quod de corde procedit. De corde enim exeunt cogitationes malae, homicidia, adulteria, [10 1Kb] « etc. Quandoque autem ab exteriori per eosdem sensus interius fluunt, unde propheta: »Intravit mors per fenestras nostras, et ingressa est domum nostram, disperdere ibi parvulos nostros [11 1Kb] .« In porticibus ejus jacet multitudo languentium, caecorum, claudorum, aridorum exspectantium. Languidi pusillanimitate, caeci mundi vanitate, claudi parcentes pedi spirituali, et innitentes [Col. 0714C] in carnali pede, aridi, qui bona faciunt sine devotione, exspectantes aquae motum, qui peccant et tamen exspectant locum veniae. Pusillanimitate, quia timent religionis asperitatem, mundi vanitate, quam putant summam beatitudinem, innitentes pedi carnali, quia delectat eos descendere in coeni vilitatem, facientes bona sine devotione, propter servilem timorem, vel laudis amorem. Exspectantes aquae motum, id est peccatorum veniam, scientes Deum misericordem. Primi »trepidaverunt timore ubi non erat timor [12 1Kb] ;« de secundis ait David: »Lumen oculorum meorum ipsum non est mecum [13 1Kb] .«---»Inveterati sunt et claudicaverunt a semitis suis [14 1Kb] ;« de quartis ait Job: »Si continuerit [Col. 0714D] Dominus aquas, omnia siccabuntur; si emiserit eas, subvertent terram [15 1Kb] ;« de quintis: »Abyssus autem vallavit me, et pelagus cooperuit caput meum [16 1Kb] .« Putas videbo templum sanctum tuum aquis istis motis. Angelus Domini descendit in hanc piscinam, et movet aquam: quoties Christus inspirat cor nostrum, et stultas affectiones convertit in bonas. Quae sicut dictum de malis, aliquando interius oriuntur et derivantur per sensus ad exteriora; unde [16* 1Kb] : »Domine,« a timore tuo »concepimus,« scilicet in corde, »et parturivimus« operandi [Col. 0715A] deliberationem; »et peperimus spiritum« salutis in operatione. Et aliquando exterius fides oritur, et intus fertur; unde: »Quia vidisti me, Thoma, credidisti [17 1Kb] .« Prius enim vidit exterius, unde fides nata est interius. Quatuor aquas legimus miraculose motas, scilicet Mara, impositione ligni, amaritudinem in dulcedinem mutasse [17* 1Kb] : Jordanem ad transitum arcae de deserto in terram promissionis cursum suum convertisse [18 1Kb] ; aquas Jericho, Elisaeo infundente sal, corruptionem in sanitatem vertisse [19 1Kb] ; Dominum aquam in vinum mutasse [20 1Kb] . Prima aqua mutavit saporem, secunda cursum, tertia effectum, quarta speciem. Prima est impetus tribulationum, secunda est fluxus affectionum, tertia corruptio morum, quarta abusus gratiarum. [Col. 0715B] De prima: »Salvum me fac, Deus, quoniam intraverunt aquae usque ad animam meam [21 1Kb] ;« de secunda: »Vox Domini super aquas, Deus majestatis intonuit, Dominus super aquas multas [21* 1Kb] ;« de tertia: »Eripe me et libera me de aquis multis et de manu filiorum alienorum [22 1Kb] ;« de quarta: »Argentum tuum versum est in scoriam, vinum tuum mistum est aqua [23 1Kb] .« In motu primae, sanantur languidi pusillanimitate. Dum enim recolunt Christum pro se in ligno pependisse, tribulatio, prius amara, incipit dulcescere; unde: »Re cogitate illum, qui talem sustinuit adversus semetipsum contradictionem, ut non fatigemini animis vestris deficientes [24 1Kb] .« Item: »Dicite pusillanimis: Nolite timere [25 1Kb] .« In motu secundae, sanantur caeci. Cum enim vident [Col. 0715C] arcam, id est carnem Domini, transeuntem de deserto hujus mundi in terram promissionis, id est patriae coelestis, erigunt post ipsam oculos respicientes superna, et abjicientes albuginem mundanae vanitatis; et prius stant aquae, quae ibant in mare Mortuum, id est cogitationes, quae ducebant ad infernum; secundo crescunt in montem magnum, id est crescunt in charitatis affectum; tertio convertuntur usque ad Sarthan [26 1Kb] , quod interpretatur tribulatio eorum, quia tantum crescit charitas, ut desiderent pati propter Christum. Ecce impletum est illud propheticum: »Aperientur oculi caecorum [27 1Kb] ,« ut dicit Apostolus: »Deus Pater det vobis illuminatos oculos cordis vestri, ut sciatis quae sit [Col. 0715D] spes vocationis ejus [28 1Kb] .« In motione aquae tertiae, sanantur claudi; Elisaeus enim qui dicitur Dei mei salus, id est Christus, mittit sal in aquas corruptas, scilicet verbi, exempli, miraculi. Quae videntes et audientes qui corrupti erant moribus, quibus male ambulabant, quasi pede corrupto ei se conformantes sanos assumunt mores, quasi, relicto pede debili, fortiori adhaerentes, ut dicant: »Pes meus stetit in directo [29 1Kb] ,« sicut ait Isaias: »Tunc saliet sicut cervus, claudus [30 1Kb] .« In motu quartae aquae, sanantur aridi videntes quod Christus plenus gratia et veritate in omnibus quae gratiose egit, non mundanum [Col. 0716A] sed Dei favorem quaesivit; unde Apostolus ad Timotheum: »Noli negligere gratiam quae in te est [31 1Kb] .« quod faceret, si favorem humanum inde exspectaret. Inde: »Videte ne in vacuum gratiam Dei recipiatis [32 1Kb] .« Hi bona quae sine devotione faciebant, jam devote facientes sicci non sunt, attendentes illud evangelicum: »Cum jejunas unge caput tuum,« id est animam, »et faciem tuam lava [33 1Kb] ,« id est conscientiam tuam.


Oculi tui sicut piscinae in Hesebon qui sunt in porta filiae multitudinis.

[CARD.] Filia multitudinis non tantum unius patris, dicitur peccatrix anima, quae non est Christi filia, sed tot daemonum quot vitiis est polluta. Porta autem hujus filiae est porta oculorum, per quam frequenter [Col. 0716B] intrant qui animam depraedantur sicut habetur superius: »Oculus meus depraedatus est animam meam [34 1Kb] .« Verum cum poenitet anima peccatrix, in hac porta sunt piscinae, id est aquarum, et lacrymarum copiae, quae piscinae dicuntur esse in Hesebon, quae interpretatur cingulum moeroris, id est moeror cingens, ut intelligatur intransitive. Nam moeror poenitentiae cingit hominem; et restringit peccatorum saniem: sicut ruta cingit vulneratum, et restringit sanguinis fluxum. Hujus cinguli defectum deplorat Isaias [35 1Kb] . Non est malagma apponere, neque alligaturas, neque oleum. Commendatur ergo beata Virgo a gratia lacrymarum in hoc versiculo, quod videlicet sic abundaverunt oculi ejus in lacrymis devotionis, sicut abundant lacrymis [Col. 0716C] poenitentiae oculi peccatoris [36 1Kb] . Dicit ergo: Oculi tui in abundantia lacrymarum devotionis et amoris similes sunt piscinis, id est aquarum copiae, existentium in Hesebon, id est in moerorem poenitentiae: qui peccati vulnera restringit, ne fluant, et iste piscinae sunt in porta filiae multitudinis, id est in oculis animae peccatricis, quae poenitens deflet, quod multorum fuerit filia vitiorum. Iterum solatium peccatorum subditur in laude Virginis.


Nasus tuus sicut turris Libani, quae respicit contra Damascum.

[THO.] Quia per nasum solent odores et fetores discerni, per illum designantur dispensatores verbi Dei; qui superius ex certis causis in uberibus, collo [Col. 0716D] et oculis Ecclesiae sunt designati. Discretionem enim habere debent, quae est mater virtutum, ut sciant discernere quis vere, quis ficte ambulet; ne vitium specie virtutis se palliet. Qui autem habent gratiam merito turri Libani comparantur, quae respicit contra Damascum, quia eminentissimum tenent locum aliis praevidentes: et ideo sunt in Libano, monte excelso, et fortiter pro Ecclesia sustinent adversitates, unde sunt turris. Damascus potus sanguinis dicitur, id est diabolus, qui sitit sanguinem nostrum, id est vitam. Vel per Damascum carnales designantur, contra quos ponitur turris, id est fortitudo praedicatorum. [Col. 0717A] »Mons Dei mons pinguis est [37 1Kb] ,« quicunque ad Deum sursum levat cor suum, multam in eo habens devotionem. Huic autem monti opponitur Damascus qui dicitur potus sanguinis, id est diabolus, qui sitit sanguinem animarum nostrarum. Primo laborat ut langueat affectus; secundo, ut caliget rationis oculus, tertio, ut infirmetur corpus. Langueat affectus, ne sentiat supernam suavitatem, caliget oculus, ne intelligat veritatem, infirmetur corpus, ut suam causetur debilitatem. Per primum refrigescit charitas, per secundum errat caeca simplicitas, per tertium auget peccatum impunitas. De primo Dominus: »Quia abundavit iniquitas, refrigescet multorum charitas [38 1Kb] .« Iniquitas emphatice dicitur diabolus. De hac charitate econtra praecipitur [Col. 0717B] in lege ut ignis jugiter ardeat in altari [39 1Kb] , id est charitas in corde. De secundo ait Dominus ad Abimelech, cum peccasset auferendo Saram marito suo: »Scio quod simplici corde feceris: et ideo peperci tibi [40 1Kb] .« Tales sunt »Columba seducta et non habens cor [41 1Kb] .« De tertio monet Apostolus: »Mortificate membra vestra quae sunt super terram [42 1Kb] .«---»Spiritus quidem promptus est: caro autem infirma [43 1Kb] .« Propterea diabolus suadet ut delicate nutrias servum tuum, id est corpus ut postea sentias eum contumacem. Contra haec igitur oportet ut affectus infirmetur, ratio illuminetur, infirmum corpus adjuvetur. Si igitur mons es, esto mons Libani, qui dicitur candidatio, ut meditando supernam suavitatem sic acquiras devotionis inflammationem; [Col. 0717C] habeto nasum, pete a Deo spiritum discretionis ad rationis illuminationem; esto turris, recole poenas infernales, et sic acquiras patientiae fortitudinem. De his ait Jeremias: »De excelso misit ignem in ossibus meis [44 1Kb] ,« hoc de primo. »Et erudivit me [45 1Kb] ,« hoc de secundo. »In me vertit, et convertit manum suam tota die [46 1Kb] ,« hoc de tertio. De primo David: »In meditatione mea exardescet ignis [47 1Kb] ,« id est ad supernorum meditationem. Habeto affectionum inflammationem. De secundo: »Intellectum da mihi et vivam [48 1Kb] .« De tertio: »Ingrediatur putredo in ossibus meis et subter me scateat, ut requiescam in die tribulationis, et ascendam ad populum accinctum nostrum [49 1Kb] .«

[Col. 0717D] Nasus per nares odorat. Invenimus tria genera narium. Sunt enim nares daemonis, sunt nares suis, sunt nares hominis. De primis egreditur fumus, in secundis est circulus, in tertiis est spiritus. Pro primis dicit Dominus de Behemoth: »De naribus ejus procedit fumus [50 1Kb] .« De secundis Salomon: »Circulus aureus in naribus suis mulier pulchra et fatua [51 1Kb] .« De tertiis Isaias: »Quiescite ab homine cujus spiritus in naribus ejus est, quoniam excelsus reputatus est ille [52 1Kb] .« De primis procedit fumus, id est cautela diaboli, ad deceptionem; in secundis est [Col. 0718A] aureus circulus, id est sapientia carnis, ad delectationem; in tertiis est spiritus ad boni et mali discretionem. De primis in Genesi: »Erat serpens callidior cunctis animantibus terrae [53 1Kb] .« Et Apostolus: »Timeo ne sicut serpens seduxit Evam astutia sua, ita corrumpantur sensus vestri a charitate Dei quae est in Christo Jesu Domino nostro [54 1Kb] .« De circulo aureo qui est in secundis: »Perdam, ait, sapientiam sapientium, et prudentiam prudentium reprobabo [55 1Kb] ;« et: »Sapientes sunt ut faciant mala: bene autem facere nescierunt [56 1Kb] ;« et: Sapientia carnis mors est [57 1Kb] .« Tales »dicentes se esse sapientes stulti facti sunt [58 1Kb] .« De spiritu qui est in tertiis: »Beatus homo qui invenit sapientiam, et qui affluit prudentia [59 1Kb] .« Unde in lege scriptum [Col. 0718B] est: »Sacerdos non serviet in tabernaculo si sit fracto pede; si naso [60 1Kb] ,« etc. Inde etiam orat Ecclesia: »Da nobis, Domine, quaesumus, semper spiritum cogitandi quae recta sunt propitius, et agendi [61 1Kb] .« Item: Primus nasus ut foramen clibani, secundus ut corium tympani, tertius ut turris Libani. Foramen clibani, quod fumum evaporat, corium tympani, quod unctum deterius sonat; turris Libani, qui altitudine fumum clibani excedat. Clibanus fumum evaporat, dum Satanas incendit tentationibus; corium tympani unctum deterius sonat, dum sapiens secundum carnem voluptatibus impinguatus deterius sonat psalmis, hymnis, et canticis spiritualibus. Primum quia, »dum superbit impius, incenditur pauper [62 1Kb] .« Secundum quia, »non est Deus in [Col. 0718C] conspectu ejus, inquinatae sunt viae illius in omni tempore [63 1Kb] .« Turris altitudine fumum superat, dum discretus homo sursum cor suum elevat et ibi invenit auxilium in tentationibus. Unde: »Ad te, Domine, levavi animam meam; Deus meus, in te confido, non erubescam [64 1Kb] .« Item nasus purgat capitis humorem, 150 ministrat animae respirationem, habet odorum discretionem. Purgat capitis humorem, id est animam quae est caput nostrum, mundat a peccatis. Dat animae respirationem ut exeat et occupetur aliquando in temporalibus ordinandis, aliquando interius vacet coelestibus me itandis. Habet odorum discretionem, quia apud se tractat utrum commode vel incommode agat de [Col. 0718D] omnibus istis. De primo ait Apostolus: »Expurgate vetus fermentum, ut sitis nova conspersio sicut estis azymi [65 1Kb] .« De secundo quantum ad exteriorem ordinationem dicitur: »Qui bene ministraverit, bonum gaudium acquiret [66 1Kb] ;« quantum ad meditationem dicit David: »Memor fui Dei et delectatus sum [67 1Kb] .« De odore, id est discretione, dictum est: »Diligenter agnosce vultum pecoris tui [68 1Kb] ,« etc., et poeta:

Discernas primum quid turpe, quid utile, quid non.
Item, juxta alium:
[Col. 0719A]
. . . . Videas quid ferre recusent,
Quid valeant humeri.
Nasus nobis designat supernorum bonorum odorem quem perceperat, qui dicebat: »Curremus in odorem unguentorum tuorum [69 1Kb] .« Sed hic odor quasi turris debet esse in conversationis rigore. Libanus exempli vel miraculorum splendore, quia Libanus est dealbata. Contra Damascum, qui dicitur potus sanguinis, fructuosae charitatis fervore. Ut autem in uno sumamus exemplum, talis fuit beatus Benedictus, qui plus petiit mala mundi perpeti, quam laudes, malens pro Deo laboribus fatigari, quam mundi hujus favoribus extolli, cujus vita miraculosa, ecce Libanus; conversatio religiosa, ecce turris; institutio fructuosa, quae respicit [Col. 0719B] contra Damascum. Horum quoque in eo perseverantiam designat consummatio ejus gloriosa, vita miraculosa, dum suscitavit mortuorum funera; conversatio religiosa, qua sustinuit dura et aspera; institutio fructuosa, qua docuit fugere et mundi prospera despicere; consummatio gloriosa, qua deposuit praesentis miseriae pondera. Primum, ut daret lumen infidelibus; secundum, ut fieret exemplum in delictis languentibus; tertium, ut daret formam rudibus; quartum, ut fieret gaudium supernis spiritibus. In primo fuit lucerna super candelabrum, ut luceret eis qui in domo sunt [70 1Kb] . »Semita enim justorum quasi lux splendens procedit et crescit usque ad perfectum diem [71 1Kb] ,« ut dicerent etiam infideles: »Quia vidimus mirabilia [Col. 0719C] hodie [72 1Kb] .« In secundo dicit cum Apostolo: »Obsecro vos ut exhibeatis corpora vestra hostiam viventem, sanctam, Deo placentem [73 1Kb] .« Item: »Nolite timere eos qui occidunt corpus, animam autem non possunt occidere [74 1Kb] .« Ut et ipsi respondeant: »Curramus ad propositum nobis certamen, aspicientes in auctorem [75 1Kb] ,« etc. In tertio ait: »Tanquam parvulis in Christo lac vobis potum dedi, non escam [76 1Kb] .« Item: »Obsecro vos ut digne ambuletis vocatione qua vocati estis [77 1Kb] .« Ut ipsi jam informati respondeant: »Introduxit nos rex in cellam vinariam, ordinavit in me charitatem [78 1Kb] .« In quarto: »Gloria Libani data est ei [79 1Kb] ,« pro vitae candore, quod sonat Libanus. Pro peccatorum circumcisione quod est Carmelus, pro vitae fervore, [Col. 0719D] quod est Saron. Sed et angeli clamant: »Euge, serve bone et fidelis, intra in gaudium domini tui [80 1Kb] .« Benedictus iste, non solum et benedictus, sed sanctus, sed beatus. Benedictus, quia »benedictionem omnium gentium dedit illi [81 1Kb] ;« sanctus, quia »in eo sanctificavit tabernaculum suum [82 1Kb] ;« beatus, utpote: »Beatus vir cui non imputavit Dominus peccatum, nec est in spiritu ejus dolus [83 1Kb] .« In primo: »Populos instruxit ad praestandum Deo obsequium,« in secundo praeparavit [Col. 0720A] hospitium, in tertio jam securus accessit ad praemium. Sed nunc ista prosequamur: »Benedictionem omnium gentium dedit illi.« Sunt gentes quibus dat Dominus benedictionem necessitudinis, sunt quibus dat benedictionem plenitudinis, sunt quibus dat benedictionem dulcedinis. Prima est in bonorum sufficientia, secunda in virtutum copia, tertia in dulcedine, qua praegustatur gloria. De prima dicitur: »Benedixit Dominus domui Aegypti propter Joseph [84_86 1Kb] .« Item Satan ad Dominum de Job: »Operibus manuum tuarum benedixisti [87 1Kb] .« De secundo: »Benedictus vir qui confidit in Domino, et erit Dominus fiducia ejus [88 1Kb] .« Item: »Benedictio Domini super caput justi [89 1Kb] .« De tertia: »Domine, praevenisti eum in benedictionibus [Col. 0720B] dulcedinis [90 1Kb] .« Hae sunt benedictiones omnium gentium. His Benedictus fuit beatus, benedictus, quia coelestium perceperat odorem. Sufficiebant enim ei, quamvis parva et pauca temporalia. Nec dubium quin fuit in eo virtutum copia; praegustata est et praeordinata dulcedo quae est in patria. Sanctus quoque fuit, quia »sanctificavit in eo tabernaculum suum Altissimus [91 1Kb] .«

Triplex est sanctificatio: prima est cum divinis usibus aliquid consecratur, secunda est cum aliquis renovatus a peccato, in bonis confirmatur, tertia est cum quadam privilegiata gratia cum Deo conversatur. De prima dicitur: »Sanctificavit Moyses tabernaculum, et omnia utensilia ejus [92 1Kb] ; de secunda: »Sanctifica illos hodie et cras; [Col. 0720C] tertia enim die apparebit majestas in eis [93 1Kb] .« Item: »Sanctificati sunt ergo sacerdotes et levitae, qui portabant arcam Domini [93* 1Kb] .« De tertia: »Tu in sancto habitas, laus Israel [94 1Kb] .« Talis sanctus fuit iste Benedictus. Ipse quoque jam beatus est, sed tripliciter. Primo, quia securus est ab inferni horrore; secundo, quia stabit in judicio sine timore; tertio, quia videbit regem in decore. De primo Job: »In sex tribulationibus liberabit te; in septima non tanget te malum [95 1Kb] .« In secundo: »Laetabitur justus cum viderit vindictam, manus suas lavabit in sanguine peccatoris [96 1Kb] .« De tertio, ut dictum est: »Regem in decore suo videbunt oculi ejus [97 1Kb] .« Isti tales plus appetunt mala mundi quam prospera, quia nasus inest eis, quasi turris Libani, cum odorat [Col. 0720D] superna. Contra Damascum, dum conspicientes diaboli machinas, mundi despiciunt oblectamenta. Notandum quod triplex est malum mundi: dicitur enim malum culpa, dicitur malum voluntaria poenitentia, dicitur malum quaelibet afflictio mundana. Primum penitus est fugiendum, secundum voluntarie amplectendum, tertium patienter suscipiendum. Primum enim inquinat, secundum lavat, tertium si patienter sustinetur, meritum parat. De primo dicitur: »Sapientes sunt ut faciant mala [98 1Kb] ;« [Col. 0721A] Item: »Qui male agit, odit lucem [99 1Kb] ;« de secundo: »Dicit omnis emptor: Malum est, malum est. Cum autem recesserit, tunc gloriabitur [100 1Kb] .« Item, in Levitico: Si quis novit quod bene vel male egit; si non implevit votum, offerat agnum [1 1Kb] .« De tertio dicitur: Si est malum, infligitur aliquando a Deo, aliquando ab homine, aliquando a diabolo. A Deo ad probationem vel correptionem, ab homine ad ultionem, a diabolo, ut trahat ad desperationem. De primo: »Si est malum in civitate, quod Dominus non faciat [2 1Kb] ;« de secundo, Samson: »Nisi arassetis in vitula mea, non solvissetis problema: ergo faciam vobis malum [3 1Kb] ;« pro tertio, tentavit Job flagellis, inde dictum est ibi: »Audientes tres amici Job omne malum quod acciderat [Col. 0721B] ei, condixerunt ut venirent ad eum et consolarentur [4 1Kb] .« Omnia mala hic sustinuit Job, sed ut turris Libani, scilicet fortis cum gaudio, contra Damascum, scilicet diabolum, omnia sustinuit. Sed notandum quod turris haec aliquando respicit contra Tyrum, quod dicitur conturbatio; aliquando contra Damascum, quod est potus sanguinis; aliquando contra Babylonem, quod est conturbatio; aliquando contra Hierusalem, quod est pacis visio. Primum ut fugiat mundi stultitiam, secundum ut caveat diabolicam phantasiam, tertium ut evitet inferni angustiam, quartum ut se paret ad pacem et gloriam. De primo: »Nolite diligere mundum neque ea quae in mundo sunt [5 1Kb] ;« de secundo: »Non [Col. 0721C] ignoramus astutias diaboli. Angelus enim Satanae transfigurat se in angelum lucis [6 1Kb] ;« de tertio: »Quis poterit habitare de vobis cum igne devorante [7 1Kb] ?« de quarto: »Gloriosa dicta sunt de te, civitas Dei [8 1Kb] ,« ad quam perducat Christus: »cui est honor et gloria in saecula saeculorum. Amen [9 1Kb] .«


Nasus tuus sicut turris Libani, quae respicit contra Damascum.

[CARD] Damascus interpretatur sanguinem bibens, et significat diabolum, qui sitit bibere sanguinem peccatorum. Contra ejus insidias opponitur nasus, id est beatae Virginis discretio, quae ipsius praesentit malitiam, et a longe praevidet quasi de specula, unde et turri comparatur, a qua de longe videntur inimicorum incursus: ipsa ergo et a longe respicit [Col. 0721D] contra hostem, et sicut turris pro nobis se fortiter se opponit, et dicitur turris Libani, quasi in Libano monte sita, qui candor interpretatur. Ut per hoc ostendatur quod candore virginitatis, tanquam pede, conterere valeat caput serpentis [10 1Kb] . Sequitur:


Caput tuum ut Carmelus, et comae capitis tui ut purpura regis juncta canalibus.

[THO.] Caput sponsae est mens animae fidelis; quia sicut capite membra reguntur, sic cogitationes mente disponuntur, unde cogitationes quae innumerabiles omnibus horis ac momentis humana de mente prodeunt, apte figurantur in comis. Sic quoque [Col. 0722A] est de Ecclesia, quia si et meritis differt multitudo credentium, tamen sunt cor unum et anima una [11 1Kb] .« In Carmelo Elias oravit et pluviam impetravit [12 1Kb] . Inde est quod caput sponsae ut Carmelus, quia corda electorum et sublimia sunt super conversationem, et Domino in se ascensum praebent per quotidianos virtutum profectus. Carmelus scientia circumcisionis dicitur. Quod bene convenit Ecclesiae quae potius caput suum, id est mentem, circumcidit, quam carnem. Purpura regis, passio est Christi. Huic comae assimilantur, quia justorum cogitationes frequenter circa passionem Domini virtutum, et eam aemulantur et fide sanctae crucis muniuntur. Carnales vero qui purpuram regis suscipiunt, praecordia sunt fidelium Christi. Lana quae in canalibus [Col. 0722B] mittitur, ut postea in ornamentum regis assumatur, est humilitas conscientiae fidelis, quae per passiones ad habitum Regis aeterni proficit de die in diem. Caput sponsae est anima justi. Haec comparatur Carmelo, interpretationis ratione, ratione victoriae, ratione impetratae pluviae. Ratione interpretationis, quia Carmelus dicitur scientia circumcisionis; ratione victoriae quam habuit Elias de sacerdotibus Baal in eo tempore tribulationis: ratione impetratae pluviae in tempore siccitatis. Similiter in anima. Primus enim debet in ea fieri peccatorum circumcisio, secundo tentationum expugnatio, tertio pluviae, id est gratiae infusio. Ad primum nos invitat Christus in sua circumcisione, ad secundum in passione, ad tertium in sancti [Col. 0722C] Spiritus missione. In figura hujus rei Jacob veniens de Mesopotamia, prius fluvium Roboch transivit, scilicet fluida peccata, secundo luctatus est cum angelo, tertio benedictionem accepit [13_14 1Kb] . Itaque prius debet homo a peccato circumcidi, sed prius debet cedi, secundo concidi, tertio circumcidi. Cedi in corde interiori moerore, concidi in corpore poenitentiae dolore, circumcidi excludendo occasiones peccandi disciplinae rigore. De primo: »Scindite corda vestra et non vestimenta vestra [15 1Kb] ;« de secundo: »Conscidisti saccum meum, et circumdedisti me laetitia [16 1Kb] ;« de tertio: »Deponentes omne onus et circumstans nos peccatum, curramus ad propositum nobis certamen [17 1Kb] .« Haec de interpretatione. [Col. 0722D] Sequitur de ratione victoriae. Videamus quid fecerit Elias. Primo impediendo sacerdotum Baal sacrificium, eos devicit; secundo in igne de coelo sacrificium suum obtulit, tertio victos occidit. Pari ratione post circumcisionem statum sacerdotis Baal debemus, id est tentationes diaboli, viriliter pugnando expugnare; secundo in igne de coelo, id est in fervore charitatis propter victoriam Deo sacrificium laudis offerre; tertio mundum spernendo, orationis gladio tentationes exstinguere superatas. De primo Salomon: »Fili, si te lactaverint peccatores, ne acquiescas eis [18 1Kb] ;« de secundo: [Col. 0723A] »Immola Deo sacrificium laudis [19 1Kb] .« In figura tertii Samuel qui interpretatur postulatio Dei, id est orationis gladius, occidit Agag regem Amalec, qui dicitur meditatio, quae est rex Amalec, id est principium allingentium voluptatum quod Amalec interpretatur: ecce de ratione victoriae. Sequitur de ratione impetratae pluviae.

Videamus ergo quid post haec fecerit Elias? »Pronus in terram misit faciem suam inter genua et dixit puero suo: Respice contra mare. Ille autem contemplatus dixit: Non est quidquid. Et Elias: Revertere septies. Septima vice: Ecce nubecula de mari ascendens quasi vestigium hominis [20 1Kb] .« Moraliter facies 151 est conscientia nostra, quia per eam Deo cognoscuntur.

[Col. 0723B] Genua, quae flexibilia sunt, humilitatem designant. Igitur post circumcisionem peccatorum, post victoriam tentationum, de se debet conscientia humilia sentire. Mittit ergo puerum suum, scilicet rationem, videre contra mare, id est amaritudinem passionum, id est ratione inspicit quam consolationem a Deo exsequatur vel consequatur de praedictorum perpessa amaritudine. Sed quia humana ratio nihil videre potest sine septiformi gratia, ait: »Non est quidquam.« Unde Elias ait: »Revertere septies,« id est septiformem gratiam quaere. Unde septima vice, id est adjuvante gratia septiformi, videt nubeculam ascendentem de mari, id est adjutorium divinum quae affert pluviam, id est Dei gratiam quasi [Col. 0723C] vestigium hominis, ut in ea non bestialiter vivat, sed in ea tanquam homo, id est rationale animal, de virtute in virtutem procedat. Allegorice facies inter genua, est Sapientia Patris in carne nostra nascendo, moriendo humiliata. Pueri sunt prophetae qui respiciunt contra mare, id est praeviderunt in spiritu amaritudines passionum Christi. Sed nec tunc habita est plenitudo pluviae, id est gloriae, nisi nube de mari ascendente, id est carne Salvatoris post resurrectionem de mundo ad Patrem transeunte, et septiformem Spiritum nobis mittente. »Quae ascendit quasi vestigium hominis,« ut in se nobis ostenderet modum spiritualis post ipsum ascensionis. Sequitur: Comae capitis illius quasi purpura regis juncta canalibus. Si caput est anima, merito comae [Col. 0723D] quae ex eo pendent, cogitationes dicuntur. Istae comae aliquando sunt ut saccus regis, aliquando ut purpura regis, aliquando ut corona regis. Ut saccus regis sunt quando tractant apud se de incarnatione Christi humilitatem; ut purpura regis sunt quando retractant de passione sanguinis effusionem. Ut corona regis sunt, quando admirantur de resurrectione [Col. 0724A] et ascensione gloriam et honorem. Humilitatem, qua »seipsum exinanivit formam servi accipiens [21 1Kb] .« De passione sanguinis effusionem, qua »usque ad mortem factus est Patri obediens [22 1Kb] .« De resurrectione et ascensione, gloriam et honorem, qua regnat cum Patre, et in vestimento suo »Rex regum et Dominus dominantium« scriptum habens [23 1Kb] . Primae igitur tunicae sunt colore Iuteo, secundae rubeo, tertiae aureo. Luteo, quando per humilitatem nos ipsos lutum reputantes despicimus; rubeo, quando passionum Christi participes fieri cupimus; aureo, quando ad gloriam resurrectionis ejus aspiramus. Audi tunicas luteo: »Memento, quaeso, quod sicut lutum feceris me, et in pulverem reduces me [24 1Kb] .« Audi tunicas rubeo: »Si compatimur, et conregnabimus [Col. 0724B] [25 1Kb] .«---»In sanguine testamenti tui redemisti vinctos tuos de lacu in quo non erat aqua [25* 1Kb] .« Audi tunicas aureo, scilicet cum cogitant quod omnes plateae supernae Jerusalem sternentur auro mundo, quando »reformabit corpus humilitatis nostrae, configuratum corpori claritatis suae [26 1Kb] .« Hae comae sicut purpura regis juncta canalibus. Sunt canales in quibus haec purpura adhuc rudis tingitur, sunt in quibus obscura lavatur, sunt in quibus inveterata renovatur. Rudis adhuc erat latens in Christi corpore, obscuratur fumo culpae, inveterata est oblivione. Primi carnales sunt vulnera Salvatoris; secundi, oculi peccatoris; tertii, lingua praedicatoris. Igitur tingitur in prima de vulnerum emanatione, lavatur in lacrymarum effusione, renovatur in praedicatione. [Col. 0724C] Tingebatur, quando exivit sanguis et aqua [27 1Kb] . Lavabatur postquam Petrus audierat: »Accipite ex hoc omnes, hic sanguis meus [28 1Kb] ,« statim negavit, sed lavit: nam »egressus foras flevit amare [29 1Kb] .« Audi Paulum renovantem: »Si enim sanguis hircorum aut vitulorum inquinatos sanctificat, quanto magis sanguis Christi emundabit conscientias nostras ad serviendum Deo viventi [29* 1Kb] .« Tales debent esse comae capitis nostri.


Caput tuum ut carmelus, et comae capitis tui sicut purpura regis juncta canalibus.

[CARD.] Carmelus enim interpretatur scientia circumcisionis. Purpura regis in quibusdam canalibus tingitur et per hoc quod eis juncta dicitur, tincturae recentia designatur. Est ergo sensus: Caput tuum, [Col. 0724D] id est mens tua, est prudenter circumcisa; et comae tuae, id est cogitationes tuae, tinctae sunt in memoria sanguinis Dominicae passionis et affectae sunt cogitationes tuae quasi recentem viderent sanguinem de vulneribus perfluentem. Fasciculus myrrhae morabatur inter ubera ejus [30 1Kb] , donec assumpta fuit ad gaudium, quod omnem dolorem absorpsit. Sequitur:



LIBER UNDECIMUS.
[Col. 0725]

[Col. 0725A] Quam pulchra es et quam decora, charissima, in deliciis? Statura tua assimilata est palmae, et ubera tua botris.

[THO.] Superius dictum est pulchra et decora, sed »terribilis ut castrorum acies ordinata [31 1Kb] ;« hic vero pulchra et decora, sed in deliciis, quod dissonum videtur, scilicet ut sit terribilis et deliciosa, quod de carnalibus verum est deliciis. Sed spiritales et terror, id est severitas morum, satis conveniunt. Convenit ut charissima sit Deo anima, quam coelestibus videt vacare deliciis. Quanto amplius mens pura supernae vitae cibum degustat, tanto major illius charitate ignescit; et quo ardentius superna diligit, eo perfectius ab ipso supernorum bonorum auctore diligitur. Hinc est quod sequitur: [Col. 0725B] Statura tua assimilata est palmae. Statura est rectitudo bonae operationis ejus qui terrena respuens, totum se ad coelestes delicias erigit. Palma victores coronari solebant, et ideo palmae comparatur, quia ad hoc pugnat, ut supernis deliciis condonetur. Et ubera tua botris. Ubera botris assimilantur, quia doctores et magna magnis, et parva parvis praedicant. Ubera itaque botris assimilantur, quia eis Ecclesiae filii et in parvis et magnis erudiuntur. Unde illud Apostoli: »Sive mente excedimus Deo, sive sobrii sumus nobis [32 1Kb] .« Ut perfecta sit anima, oportet ut in exteriori homine sit religionis forma, in interiori justitia de supernis spiritus habeat alimenta. Secundum hoc anima dicitur in hoc loco pulchra, decora, [Col. 0725C] charissima. Pulcher dicitur pollens cernenti. Hoc secundum exteriorem hominem; decorus dicitur decus cordis, hoc secundum interiorem. Est igitur anima exterius pulchra morum maturitate, decora interius cordis puritate, charissima superius deliciarum suavitate. Per primum est chara, per secundum charior, per tertium charissima. Per primum est hominibus grata, per secundum angelis cognata, per tertium dilecto approbata. Audi haec tria: »Dilectus, ait, a Deo et hominibus, cujus memoria in benedictione est. Similem fecit illum in gloria sanctorum [33 1Kb] ,« scilicet angelorum, quibus similis erit in gloria talis homo. Audi gratum hominibus in hoc eodem Cantico: »Viderunt eam filiae et beatissimam praedicaverunt, reginae et concubinae [Col. 0725D] laudaverunt eam [34 1Kb] .« Cognata est angelis, unde Joannes evangelista propter puritatem cordis et corporis, quibus virgo erat, in Apocalypsi tam familiariter et frequenter vidit angelos sibi apparere [35 1Kb] . Ex cognatione puritatis Tobias angelum fratrem vocabat dicens: »Frater Azaria, quo vis maneamus [Col. 0726A] hac nocte [36 1Kb] ?« Puritas est in mundanae voluptatis abjectione, in misericordiae dilectione, in peccati deploratione, in supernis bonis quaerendis oratione. Inde angelus ait ad Tobiam: »Cum relinqueres prandium tuum, et sepelires occulte mortuos, et orares cum lacrymis, ego obtuli Deo orationes tuas [37 1Kb] .« In relicto prandio, abjectio voluptatis; in sepultura mortuorum, misericordia; in lacrymis, ablutio peccati; in oratione, desiderium boni designatur. Audi approbatam dilecto: »Veni, ait, electa mea, et ponam in te thronum meum, quia concupivit rex speciem tuam.« Item haec anima est charissima, est clarissima, est charissima: charissima difficultate, clarissima veritate, charissima varietate. Difficultate, quia pauci sunt qui per arduam [Col. 0726B] viam perveniant ad hanc deliciarum suavitatem. Veritate, quia prae caeteris omnibus supernam videt felicitatem; varietate, quia super alios dilectam exhibet dilecto amoenitatem. De primo: »Ardua est via quae ducit ad vitam et pauci ingrediuntur per eam [38 1Kb] ;« de secundo: »Revelata facie speculabimur gloriam Dei, ut transformemur in eamdem imaginem a claritate in claritatem [39 1Kb] ;« de tertio: »Omnis gloria ejus filiae regis ab intus in fimbriis aureis circumamicta varietate [40 1Kb] .«

Et quia sic in altum tendit quasi palma, ideo sequitur: Statura tua assimilata est palmae. Palma inferius habet gracilitatem, superius latitudinem, in foliis immutabilitatem. Qui hanc vult habere staturam, a [Col. 0726C] simili debet esse in inferioribus tenuior, in superioribus abundantior, in eloquiis assiduior, ut scilicet primum animam a sollicitudine mundi absolvat, secundum pusillanimitatis frigus resolvat, tertium machinamenta Satanae dissolvat. De primo: »Nolite solliciti esse, ait Dominus, animae vestrae quid manducetis, neque corpori vestro quid induamini [41 1Kb] .« Unde Boetius [42 1Kb] :

Heu quam praecipiti mersa profundo
Mens hebet et propria luce relicta,
Tendit in externas ire tenebras?
Terrenis quoties flatibus acta,
Crescit in immensum noxia cura?
Et philosophus ille scilicet Crates Thebanus thesaurum habebat, et cum vellet philosophari, ad thesaurum [Col. 0726D] recurrebat ejus meditatio; unde sumens thesaurum portavit ad mare, et projiciens in aquas ait: »Ego vos submergam, ne submergatis me.« De secundo ait David: »Exspectabam eum qui salvum me fecit a pusillanimitate spiritus et tempestate [43 1Kb] .« Inde dictum est in hoc Cantico: »Surge, [Col. 0727A] aquilo, et veni, auster, et perfla hortum meum, et fluent aromata illius [44 1Kb] .« Quo adimpleto dicitur: »Charitas diffusa est in cordibus vestris per Spiritum sanctum qui datus est vobis [45 1Kb] ;« de tertio: »Eloquia Domini eloquia casta, argentum igne examinatum, probatum terrae, purgatum septuplum;« inde subditur: »Tu, Domine, servabis nos et custodies nos a generatione hac in aeternum [46 1Kb] ,« id est daemonibus per eloquia divina, ne machinae eorum praevaleant in nos. Item: »Vigilate et orate, ut non intretis in tentationem [47 1Kb] .« Hinc est quod spiritus Dei malus relinquebat Saul, psallente David coram eo [48_49 1Kb] . Propter primum ejicit Christus turbam de thalamo cum suscitavit puellam. In figura secundi, cuidam sanavit manum aridam; propter [Col. 0727B] tertium sanavit daemoniacum. Item est alia statura palmae, habet enim asperitatem in imo trunci, de ramis ejus coronantur victores in signum triumphi, in summitate sunt fructus dulcissimi. Primum est in tribulatione, secundum in exspectatione, tertium in remuneratione. In primo pugnat exterius cum adversariis, interius cum daemonibus et vitiis, in secundo ambulat in justitiis, in tertio supernis fruetur deliciis. De primo dicitur: »Foris pugnae et intus timores, et foris interficit gladius, et domi mors similis est [50 1Kb] .« Pugnam habebant filii Israel interius, quando corda eorum recurrebant ad ollas carnium [51 1Kb] , exterius pugnando cum Amalec [52 1Kb] . De secundo Isaias: »Qui ambulat in justitiis et loquitur [Col. 0727C] veritatem [53 1Kb] . »Justificationem meam quam coepi tenere non deseram, neque enim reprehendit me cor meum in omni via mea [54 1Kb] .« Audi ambulantem in justitiis: »Qui loquitur veritatem in corde suo, qui non egit dolum in lingua sua, nec fecit proximo suo malum, et opprobrium non accepit adversus proximos suos: ad nihilum deductus est in conspectu ejus malignus [55 1Kb] .« Audi de tertio: »Plateae Jerusalem sternentur auro mundo, et orietur timentibus nomen meum Sol justitiae [56 1Kb] ,« quia sicut ait Isaias, »Revelabitur gloria Domini, et videbit omnis caro Salutare Dei nostri [57 1Kb] .« Ecce istae sunt deliciae quas habituri sunt in regno justi, et jam quodammodo per devotionem in hac via eis utuntur.

[Col. 0727D] Sed quia non solum sibi uti, sed ad haec alios debent erudire subditur: Et ubera tua assimilata sunt botris. Notandum quod in hoc Cantico ubera sponsae comparata sunt hinnulis in liliis, vineae in botris, unguentis odoriferis. De primo: »Duo ubera tua, sicut hinnuli capreae gemelli, qui pascunt inter lilia, donec aspiret dies, et inclinentur umbrae [58 1Kb] ;« de secundo in hoc loco; de tertio: »Meliora sunt ubera tua vino, fragrantia unguentis optimis [59 1Kb] .« Hoc ordine neophyti deduci debent ad staturam palmae. Per primum enim quasi infantia debent [Col. 0728A] informari ad castitatem; per secundum postmodum, quasi in adolescentia invitari ad charitatis fervorem; per tertium vero quasi in virili aetate debent produci ad unguentorum odorem, id est deliciarum supernarum suavitatem. Inde est quod Aaron in sacerdotium provectus 152 prius est lineis vestibus indutus, desuper balteo astrictus, tertio unguento pretioso est unctus. Primum acquirimus evitando occasiones, quae sunt incentiva luxuriae; secundum si quasi botrus premimur in torculari disciplinae; tertio si unguentum conficimus ex variarum virtutum commistione. De primo Paulus ad Timotheum: »Adolescentulas devita [60 1Kb] ;« et »fugite fornicationem [61 1Kb] ;« et »nolite inebriari vino, in quo est luxuria [62 1Kb] .« Ecce occasiones luxuriae. [Col. 0728B] De secundo: »Sepi aures tuas spinis et ori tuo ostiola facito [63 1Kb] ;« haec disciplina dat homini interiorem requiem, hoc est quod Lamech, qui dicitur percussio, genuit Noe qui dicitur requies [64 1Kb] . Sed et Lamech occidit Cain in foliis fruticum latentem [65 1Kb] , id est animam in levitate dissolutionis latentem vel manentem. Noe quoque surgente fluctu intravit arcam et clausit ostium [66 1Kb] ; sic nos forinsecus occurrente tentatione ad arcam cordis debemus confugere, et ostia, id est sensus exteriores, claudere. De tertio, unguenta suavis odoris conficiebat Paulus dicens: »Fructus autem spiritus est gaudium, pax, patientia, bonitas, benignitas, fides, modestia continentia [67 1Kb] .« Haec sunt unguenta quae [Col. 0728C] redolent supernas delicias, quae in fructu palmae designantur.


Quam pulchra es, et quam decora, charissima, in deliciis? Statura tua assimilata est palmae, et ubera tua botris.

[CARD.] Ac si dicatur: Quam pulchra es in maternitate, quam decora in virginitate, et admirabilis in utroque. Ita enim est arcus, de quo dicit Ecclesiasticus: »Vide arcum, et benedic eum qui fecit illum, valde enim speciosus est in splendore suo [68 1Kb] .« Resplendet enim duobus coloribus, quorum uterque est alteri ad decorem, habet enim virorem aquae, quae mater est multorum animantium, habet et ruborem ignis qui virgo est, quia nullum animal parit. His duobus coloribus beata Virgo, velut arcus [Col. 0728D] coeli, speciosa refulget, de hoc arcu dicitur ad Noe: »Ponam arcum meum in nubibus coeli; et recordabor foederis mei quod pepigi tecum [69 1Kb] .« Ipsa enim in coelestibus assumpta, ut recordetur Dominus misericordiae, quam humano generi repromisit. Ipsa dicitur charissima in deliciis, pro eo videlicet quod tanquam mulier deliciosa omnes alios cibos fastidiens illum solum cibum desiderat, quem qui comedit semper esurit, semper satiatur, nunquam fastiditur. Statura ipsius, videlicet rectitudo bonae intentionis, et sanctae operationis directio, assimilata est palmae, ut sicut [Col. 0729A] palma, id est arbor triumphalis crucis Dominicae terribilis est malignis spiritibus, sic beata Virgo merito suae rectitudinis malignos spiritus terreat et expellat. Ubera quoque botris assimilata sunt, in quo mirabilis praerogativa merendi demonstratur in Virgine, quae non minus meruit sumendo lac de uberibus suis ad nutrimentum filii, quam martyres qui per botros figurantur, meruerunt, fundendo sanguinem suum in martyrio; omnium enim operum merces secundum radicem charitatis pensatur. Commendata matris pulchritudine, quantum apud ipsum possit, intercessionibus declarat, cum in tempore iracundiae ipsa retinere potuerit gladium ultionis. Dicit ergo:


Dixi: Ascendam in palmam et apprehendam fructus [Col. 0729B] ejus et erunt ubera tua sicut botri vineae.

[THO.] Dictum est de Domino: »Dilectus meus descendit in hortum suum [69* 1Kb] .« En ipse dicit: Ascendam in palmam. Palma haec est anima vel Ecclesia. Sed descendit in eam, dum coelestem gratiam desuper mittit; ascendit, cum cognitionem suae majestatis fidelibus magis magisque revelat. Apprehendit vero fructus ejus, ut suo attactu ampliori benedictione semper fecundet. Et erunt ubera tua sicut botri vineae; quia aliis quae sciunt praedicant; interdum potiori sapientiae munere debriantur. Quinque sunt passus in ascensu crucis. Primo mundus vincitur, secundo peccator sanatur, tertio amaritudo poenitentiae dulcoratur, quarto gratia confertur, quinto [Col. 0729C] in regnum intratur. In primo Moyses percussit mare virga [70 1Kb] , id est cruce mundum destruxit Christus. Inde ait: »Confidite, ego vici mundum [71 1Kb] ;« et: »Omne quod natum est ex Deo vincit mundum [72 1Kb] ;« et: »Mihi mundus crucifixus est et ego mundo [73 1Kb] .« In secundo erat serpens in ligno suspensus, cujus aspectu sanati sunt vulnerati [74 1Kb] . »Sana animam meam, quia peccavi tibi [75 1Kb] .«---»Sana me, Domine, et sanabor [76 1Kb] .« In tertio, posito ligno in Mara, id est ligno crucis, dulcoratae sunt aquae. Lapides torrentis in deserto fuerunt [77 1Kb] ; et: »Quae prius nolebat tangere anima mea, nunc prae angustia cibi mei sunt [78 1Kb] .« In quarto Moyses virga percussit petram et fluxerunt aquae [79 1Kb] , id est Christum in cruce, et inde exivit gratia nobis. »Lavabam pedes meos [Col. 0729D] butyro, et petra fundebat mihi rivos olei [80 1Kb] .« Item: »Tribulatio patientiam operatur, patientia probationem, probatio spem. Spes autem non confundit; quia charitas Dei diffusa est in cordibus nostris per spiritum sanctum qui datus est nobis [81 1Kb] .« In quinto arca vectibus ligneis, id est caro Christi ligno crucis portata est trans Jordanem [82 1Kb] , scilicet ultra mundum in terram promissionis, id est in regnum coelorum. »Ego cum exaltatus fuero a terra, omnia traham ad me ipsum [83 1Kb] .« Palmae quoque nomine victoriosa crucis arbor designatur. Haec est enim una arbor [Col. 0730A] nobilis, nulla silva talem profert fronde, flore, germine. Arbor enim bona dat frondibus umbraculum, floribus ornamentum, fructu alimentum. Folia itaque sunt verba, quae protulit in cruce Christus, flores sunt sanguis pro nobis in cruce effusus, fructus in cruce pendens Dominus. Folia itaque sunt umbraculum contra aestus vitiorum, sanguis praestat ornamentum spiritualium bonorum, fructus qui est Christus praestat alimentum. Quia »hic est viati cum, in regno erit panis angelorum [84 1Kb] .« Folia verba sunt, unde David: »Et folium ejus non defluet [85 1Kb] .« Et poeta [86 1Kb] :

Ut silvae foliis pronos mutantur in annos,
Prima cadunt, ita verborum vetus interit aetas.
De flore sanguinis Salomon: »Florebit amygdalus [Col. 0730B] et impinguabitur locusta, et dissipabitur capparis [87 1Kb] .« De fructu, qui est Christus, dicitur ad beatam Virginem: »Benedicta tu in mulieribus et benedi tus fructus ventris tui [88 1Kb] .« Folia, id est verba, quae protulit Christus in cruce, sunt septem. Latroni ait: »Hodie mecum eris in paradiso [89 1Kb] .« Matri vero: »Ecce filius tuus [90 1Kb] ;« Patri autem: »Pater, in manus tuas commendo spiritum meum [91 1Kb] .« Item Patri: »Eli, Eli lama sabacthani, hoc est: Deus meus, Deus meus, ut quid dereliquisti me [92 1Kb] ?« Et item eidem de crucifixoribus suis: »Pater ignosce illis, quia nesciunt quid faciunt [93 1Kb] .« Dixit quoque: »Sitio [94 1Kb] .« Ad ultimum vero: »Consummatum est [95 1Kb] .« Ex his septem nos quasi quodam trivio et quadrivio [Col. 0730C] instruxit.

In trivio enim primo verbo nobis suam proponit misericordiam, secundo ostendit viam arctam, tertio mansionem securam. Misericordiam, de qua praesumamus; viam asperam, per quam ad ipsum fugiamus; mansionem supernam, in qua tuti maneamus. Audi nunc de primo: In primo nos docet pro tribulatione effundere orationem; et ipse nobis pro tribulatione confert solationem, post tribulationem vero remunerationem. Unde ipse ait: »De quacunque tribulatione clamaverint ad me,« ecce oratio, »exaudiam eos,« ecce consolatio, »et ero illorum Dominus in perpetuum [96 1Kb] ,« ecce retributio. Sic oravit latro: »Memento mei, Domine, dum veneris in regnum tuum [97 1Kb] .« Ex respectu Domini accepit [Col. 0730D] consolationem, ex promisso nunc habet retributionem. In secundo verbo audi viae asperitatem. Ac si diceret: Vide spinis coronatum, lancea perforatum, clavis confixum, sputis illitum, colaphis caesum, sanguine fluidum, morte pallidum. In tertio enim verbo, scilicet: »Mulier, ecce filius tuus,« nos invitat ad propriam dejectionem et proximi compassionem. Ac si diceret matri: Me exhibeo tibi viliter tractatum, et tu compatiaris super me tanquam proximum. Has habuit Abraham cum se pulverem et cinerem diceret, et de Sodoma peritura investigando [Col. 0731A] scrupulosus esset [98 1Kb] . In tertio: »Pater, in manus tuas commendo spiritum meum [99 1Kb] Nos monet in tribulatione omnem sollicitudinem nostram nos projicere in eum, et ab ipso solo nos sperare adjutorium, omnem sollicitudinem nostram projicientes in eum. »Jacta, ait David, cogitatum tuum in Domino, et ipse te enutriet [100 1Kb] ,« ecce illud trivium. Sequitur quadrivium, in quo quasi in cruce videtur illud Apostoli, scilicet »quae sit longitudo, latitudo, sublimitas, et profundum [1 1Kb] .« In cruce enim Domini erat lignum absconditum in terra in quo crux fixa erat, et hoc erat profundum, in quo accipitur fides quae est de occultis quod accipitur in hoc verbo: »Eli, Eli lama Sabacthani, hoc est, Deus meus, Deus meus, quare me dereliquisti [2 1Kb] ?« Quaestionem proponebat [Col. 0731B] Christus, non quod ignoraret, sed ut nobis in dubiis quid quaeramus, quid taceamus, formam praestaret. Quaedam enim quaerere debemus quae utile est scire. Unde Job [3 1Kb] : »Causam quam ignorabam diligenter investigabam.« Quaedam enim soli fidei debemus relinquere: »Qui enim scrutabitur majestatem, opprimetur a gloria [4 1Kb] .« Itaque istud verbum ponit nobis fidem in profundo. Latitudo est lignum ex transverso positum, hoc est charitas, quae se extendit usque ad inimicos diligendos, quod ostenditur in hoc verbo: »Pater, ignosce illis quia nesciunt quid faciunt [5 1Kb] .« Longitudo est lignum sursum erectum quod nobis ostendit in desiderio supernorum perseverantiam; quod est in hoc verbo: [Col. 0731C] »Sitio [6 1Kb] .« De charitatis latitudine dicitur: Benefacite iis qui oderunt vos [7 1Kb] .« De hac perseverantia: »Qui perseveraverit usque in finem, hic salvus erit [8 1Kb] .« Sublimitas crucis est tabella in summo posita, in qua scriptum est: »Jesus Nazarenus, rex Judaeorum [9 1Kb] .« In hoc designatur praemium quod accipiemus, si in hanc palmam, id est crucem ascendamus, et perseveremus; quod habemus in hoc verbo: »Consummatum est [10 1Kb] .«

Hoc enim ostendit Scriptura. Jesu enim Salvator dicitur, Nazareth flos, vel sanctitas, vel germen munditiae. Corpora enim nostra reflorebunt in incorruptione, sancti erimus perpetua charitate, mundi erimus, quia amplius non poterimus peccare. Istae sunt septem tubae, ad quarum sonum corruerunt [Col. 0731D] muri Jericho [11 1Kb] . Ecce quantum est arbor ista nobilis fronde; nec solum sed flore, sed germine. Hoc est enim folium quod vento rapitur; hic est flos quo frigus aquilonis retunditur, hic est fructus qui comestus, integer reperitur. Folium igitur istud est documentum, flos medicamentum: in fructu habemus medicum, folium namque docet et peccati cognitionem et creationis artem; flos sanguinis facit curationem; fructus, id est Christus, exhibet operationem. De primo: »Verba vitae aeternae habes [12 1Kb] ;« de secundo:

[Col. 0732A] Quam sacer cruor perunxit.
Fusus Agni corpore [13 1Kb] ;«
de tertio: »Ipse cepit et sanabit nos, percutiet et curabit nos [14 1Kb] .« Igitur flos iste est valde medicinalis qui infirmos mundavit, incarceratos liberavit, mortuos suscitavit. Humanum quippe genus lavit a peccato, patres extraxit ab inferno, mortui exierunt de sepulcro. De primo: »Ipse prior dilexit nos et lavit nos a peccatis nostris in sanguine suo [15 1Kb] ,« de secundo: »In sanguine testamenti tui redemisti vinctos tuos de lacu in quo non erat aqua [16 1Kb] ;« de tertio manifestum est quod effuso sanguine in cruce, »monumenta aperta sunt, et multa corpora sanctorum qui dormierant surrexerunt [17 1Kb] .« Christus namque est quasi pelicanus, qui de latere suo [Col. 0732B] proprium sanguinem extraxit, et eo aspergens mortuos pullos suos sic vivificat. Post florem istum, fructum palmae nos oportet apprehendere. Notandum quod tres sunt hujus palmae fructus; quia triplex est crucis utilitas. Primus est justificatio peccatorum, secundus est Christus qui est nobis viaticum, tertius est nobis gaudium promissum. Per primum praeparamur, per secundum separamur, per tertium reparabimur. Praeparamur ad tenenda Dei mandata, separamur a miseria, reparabimur in gloria. De primo dicitur: »Praeparate corda vestra Domino et servite illi soli et liberabit vos de manibus inimicorum vestrorum [18 1Kb] ;« secundum fiet in judicio quando iste fructus, scilicet Christus [Col. 0732C] separabit oves ab haedis [19 1Kb] ;« tertium fiet in regno quando reparabit »corpus humilitatis nostrae configuratum corpori claritatis suae [20 1Kb] ;« quando illucebit dies reparationis antiquae et felicitatis aeternae. Ut igitur istos fructus apprehendamus, ascendamus in hanc palmam. Notandum quod septiformis est utilitas crucis, quia septiformis est vetustas humana; sunt enim quatuor corporis abominationes et tres animae corruptiones. Unde propheta: »Corrupti sunt et abominabiles facti sunt [21 1Kb] .« Corrupti enim sunt mente, abominabiles corpore. Abutimur enim quatuor elementis in corpore: igne in oculis per curiositatem, aere in lingua, per diversitatem et verbositatem, terra in manibus per iniquitatem, aqua in fluxu seminis per libidinem. Haec sunt quae [Col. 0732D] de claustro ejiciunt fratrem. Unde Propheta: »Egrediebatur ut videret [22 1Kb] ;« ecce curiositas. »Vana loquebatur [23 1Kb] ;« ecce verbositas. »Cor ejus congregavit iniquitatem sibi [24 1Kb] ;« ecce iniquitas. Egrediebatur foras per libidinem. In mente corrumpitur triplici corruptione: in ratione naturali per superbiam, in concupiscentia per avaritiam, in ira, per 153 invidiam.

Sunt autem in cruce quatuor dimensiones: latitudo, longitudo, sublimitas et profundum. Et tres in titulo distinctiones: Jesus, Nazarenus, [Col. 0733A] rex Judaeorum. Latitudo misericordiae fuit in Christi passione; longitudo vitae, in resurrectione; sublimitas gloriae, in ascensione; profundum sapientiae, in occulta potestate, qua haec omnia fecit, qua et in novissimo judicabit. Sicut profundum crucis occultum erat, et caetera manifesta; sic profunditas adhuc occulta est, qua Dominus Jesus caetera praedicta fecit. Sed cum in fine judicabit, tunc manifesta erunt abscondita, sicut scriptum est: »Cognoscetur Dominus judicia faciens [25 1Kb] .« In passione contemptus sui fuit, in resurrectione contemptus mundi, in ascensione amor Dei, in occulta potestate timor. Contemptus autem sui excludit verbositatem, contemptus mundi curiositatem, amor Dei iniquitatem, timor libidinem. Sequitur de tribus [Col. 0733B] distinctionibus: in Jesu fides intelligitur, sine qua nemo salvatur, in Nazareno spes; Nazareth enim flos interpretatur, de quo fructus speratur. In rege Judaeorum charitas, quae reges et sacerdotes facit. Fides autem illuminat rationem, quam superbia excaecabat, et excludit superbiam; spes autem sublevat concupiscentiam, quam avaritia inclinabat, et excludit avaritiam; charitas temperat et ordinat iram, quam invidia corrumpebat, et excludit invidiam. Sic igitur virtute sanctae crucis et efficacia exuimur nostra vetustate, et induimur Christi novitate. Sed prius debemus ascendere mundum, secundo super cor nostrum, tertio ascendemus super palmam, id est macerando carnem nostram [Col. 0733C] per crucis patibulum. Inde est quod Christus propinquans ad passionem, hunc triplicem nobis signavit ascensum. Ascendit in coenaculum, ut nos doceret super cor nostrum ascendere; ascendit super asinum, quod est animal fatuum, ut nos doceret stultitiam mundi calcare; ascendit et patibulum ut nos doceret carnem domare. Primus »sedebit solitarius et tacebit, quia levavit se super se [26 1Kb] .« In figura secundi ascendit Zachaeus in arborem sycomorum, quae dicitur ficus fatua [27 1Kb] . Propter tertium dixit Christus: »Cum exaltatus fuero a terra, omnia traham ad me ipsum [28 1Kb] .« Sic ascendendo hujus arboris emimus fructum. Juxta legisperitos fructus alii percepti, alii pendentes, alii percipiendi. Primi jam sunt percepti, secundi [Col. 0733D] pendentes, tertii percipiendi. Item: Expensae fiunt in fructibus acquirendis, in colligendis, in conservandis. In cruce enim carnem nostram expendimus, et sic primum acquirimus; in judicio secundum colligemus. Post judicium tertium conservabimus. Primus est dulcis, secundus medicinalis, tertius pulchritudine spectabilis. Primus enim mulcet, secundus indulget, tertius fulget. Mulcet conscientiam, indulget nequitiam, fulget per Dei praesentiam. Audi mulcentem; »Justitiae Domini rectae, laetificantes cor [29 1Kb] .« Audi sanantem, scilicet indulgentem: »Orietur vobis timentibus nomen meum, Sol justitiae, [Col. 0734A] et sanitas in pennis ejus [30 1Kb] .«---»Qui sanat contritos corde [30* 1Kb] . Audi fulgentem: »Civitas illa non indiget sole neque luna, ut luceret in ea; quia agnus erit lucerna ejus; et claritas Dei illuminabit eam [31 1Kb] .« De hoc tertio dicitur: »Seminavit Isaac in terra illa, et invenit illo anno centuplum [32 1Kb] .« Et Dominus: »Qui perdiderit animam suam propter me, centuplum accipiet; et vitam aeternam possidebit [33 1Kb] .«


Et erunt ubera tua sicut botri vineae; et odor oris tui sicut malorum. Guttur tuum quasi vinum optimum; dignum dilecto meo ad potandum, labiisque et dentibus illius ruminandum.

[THO.] (Sic.) Vere ubera erunt sicut botri vineae, quia apostoli completa passione et resurrectione Domini, [Col. 0734B] majorem quam prius scientiam doctrinae et gratiam habuerunt, quoniam »aperuit illis sensum ut intelligerent Scripturas [34 1Kb] ,« et spiritum septiformem acceperunt. In odore oris famam locutionis, in gutture ipsum vocis Deo deditae officium, et in anima et in ecclesia accipimus. Primum ad absentes, secundum ad instruendos praesentes. Vinum istud optimum est Evangelium, quod dignum est dilecto ad potandum, quia primus redemptor per se praedicavit Evangelium. Labia ejus et dentes sunt praedicatores, qui de Evangelio inter se conferunt, et aliis praedicant. Tria tribus hic conferuntur: ubera botro, os pomo odorifero, guttur vino optimo. Ubere nutriuntur minores, ore interiores emittuntur [Col. 0734C] odores, gutture discernuntur sapores. Primo nutritur infantia, secundo cruditur ignorantia, tertio habetur saporum differentia. Primo datur potentia infirmis, secundo scientia ignaris, tertio voluntas praeparatur invitis. Si enim habeas voluntatem sine duobus praemissis, dicitur tibi: »Vanum est vobis ante lucem surgere [35 1Kb] .« Si reliqua sine illa, dicitur tibi: »Nisi Dominus aedificaverit domum, in vanum laboraverunt qui aedificant eam [36 1Kb] .« Primum igitur est donum Patris, qui implet ubera ad fortitudinem; secundum Filii, qui os aperit, ut emittat doctrinae odorem; tertium Spiritus sancti, qui ad praeparationem voluntatis gutturi supernum infundit saporem. Prima igitur gratia porrigit ubera quae botro comparantur propter effectum. Botrus [Col. 0734D] enim primo pedibus calcatur, secundo torculari premitur, tertio mustum exprimitur. Sic enim nutriendus est homo novus. Prius calcetur pedibus per humilitatem; secundo sit in torculari, ut sustineat disciplinae asperitatem; tertio exprimatur musti dulcedo, ut spiritus cui prius caro repugnabat, habeat quietis suavitatem; unde ait Dominus: »Discite a me quia mitis sum et humilis corde [37 1Kb] ,« ecce de primo: »Tollite jugum meum super vos [38 1Kb] ,« ecce de secundo: »Et invenietis requiem animabus vestris [39 1Kb] ,« ecce de tertio. Sed et ipse suo exemplo nos ad hoc instruxit. Primo enim humiliatus [Col. 0735A] est in Virgine carnem assumendo, secundo disciplinam sustinuit in cruce patiendo, tertio quietem adeptus est jacens in sepulcro, vel a mortuis resurgendo. Isaiam audi in his tribus eum praevidentem: »Vidimus, ait, eum leprosum et percussum a Deo et humiliatum [40 1Kb] ,« ecce primum. Et subjungit: »Disciplina pacis nostrae super eum [41 1Kb] ,« ecce secundum. »Pacis nostrae [42 1Kb] ,« ecce tertium. Et in animalibus Ezechielis hoc innuens, »cum fieret, ait, vox, super firmamentum stabant, et submittebant alas suas [43 1Kb] ,« ecce humilitas. Item: »Audi vocem alarum percutientium alteram ad alteram [44 1Kb] ,« ecce disciplina. »Ubi erat impetus spiritus, illuc gradiebantur [45 1Kb] ,« ecce per disciplinam devicta carne, spiritus tranquillitatis. Legimus botrum [Col. 0735B] vineae. Botrum quem attulerunt in vecte exploratores de terra promissionis, botrum Cypri. Primus botrus, id est Christus, dat nobis vinum doctrinae salutaris; secundus effundit vinum, id est sanguinem nostrae redemptionis; tertius effundit vinum gratiae septiformis vel gaudium resurrectionis. Primus est vineae, id est Ecclesiae, secundus de terra promissionis, id est de coelo; qui enim de coelo venit super omnes est, scilicet Filius hominis qui de coelo descendit; tertius de cypro quod interpretatur moeror vel tristitia, quia per tristitiam passionis venit ad gaudium resurrectionis. Primus urget, per secundum peccator surgit, per tertium mortuus resurget; urget inertiam, surgit ad [Col. 0735C] veniam, resurget ad gloriam. Vinum primi est doctrina Christi, de quo ait: »In me psallebant qui bibebant vinum [46 1Kb] ,« id est qui doctrinam meam audiebant mihi illudebant; vinum secundi est quod infudit Samaritanus vulnerato a latronibus [47 1Kb] ; vinum tertii est quod laetificat cor hominis [48 1Kb] . De primo David: »Potum meum cum fletu miscebam [49 1Kb] ; cum enim reprehenderet eum Nathan propheta pro Bethsabee [50 1Kb] , potum doctrinae sumebat et flebat. De secundo Christus: »Bibite ex hoc omnes. Hic est enim sanguis qui pro vobis tradetur in remissionem peccatorum [51 1Kb] .« De tertio: »Inebriabuntur ab ubertate domus tuae et torrente voluptatis tuae potabis eos [52 1Kb] .«

Cum plures in hoc Cantico inveniamus odores; [Col. 0735D] tres invenimus, ad sponsam pertinentes. Odor oris, odor vestimentorum, odor unguentorum; de primo hic habetur; de secundo: »Odor vestimentorum tuorum sicut hodor thuris; de tertio: Odor unguentorum tuorum super omnia aromata [52* 1Kb] .« Odor oris, scientia est praecedentium Patrum, per scripta usque ad nos derivata; odor vestimentorum est fama antiquae conversationis usque ad tempora nostra perlata; odor unguentorum est pinguedo devotionis habita de superna laetitia contemplata. De primo Paulus: »Christi bonus odor sumus Deo, in his quae percunt, et in his qui salvi fiunt, qui ubique manifestat [Col. 0736A] per nos odorem notitiae suae [53 1Kb] .« De secundo, cum sensisset Isaac vestimentorum fragrantiam, ait: »Ecce odor filii mei sicut agri pleni cui benedixit Dominus [54 1Kb] .« De tertio: Balsamum non mistum odor meus [55 1Kb] .« Primus odor oculos cordis illuminat, secundus in exteriori homine religionem reformat, tertius cor ad superna elevat. De primo in Apocalypsi: »Collyrio unge oculos tuos ut videas [56 1Kb] ;« de secundo: »Induite novum hominem [57 1Kb] ; »et: »Videte quomodo salvi facti sunt« patres nostri;« de tertio: »Odor tuus in me concupiscentias excitavit aeternas.« Odor oris pomo comparatur, odor vestium thuri adaequatur, odor unguentorum aromata supergreditur. Pomo propter saporem; thuri, propter concremationem super [Col. 0736B] virtutes, id est aromata, propter devotionis suavitatem. Oportet enim ut scientia, si habet odorem, habeat et divini amoris saporem; per quem omnem malitiam vincat, et ita crescat sapientia ut odor conversationis, per fervorem fortitudinem habens, a principio conversationis usque in finem viriliter agat. Tantum etiam perficiat in devotionem, ut cuncta in dulcedine spiritus perficiat. Inde moraliter dictum est: »Sapientia vincit malitiam [58 1Kb] , hoc de primo; »attingit a fine usque ad finem fortiter [59 1Kb] ,« hoc de secundo; »et disponit omnia suaviter [60 1Kb] ,« hoc de tertio. Itaque de sapientia sequitur:

Guttur tuum vinum optimum, id est discretio in sapientia. Notandum cum aliquo cibo vel potu reficimur, [Col. 0736C] primo labiis libatur, secundo dentibus teritur, tertio palato gustatur, quarto gutture discernitur. Labia cordis sunt prima meditatio, dentes frequens meditationis retractatio, palatum appetitus, guttur discretio. Primo enim boni meditatio occurrit, secundo quasi dentibus masticando sapiens ad memoriam saepe reducit, tertio quasi palato gustans appetit, quarto ne angelus Satanae transfiguret se in angelum lucis. Vel quid sit bonum, quid sit melius, quid optimum, quasi quodam gutture discretionis percipiens, reficit. Unde in Apocalypsi: »Si quis aperuerit mihi januam, intrabo ad illum et coenabo cum illo et ipse mecum [61 1Kb] .« Tunc enim Domino aperimus cum meditationes bonas recipimus, intrat ad nos cum eas retractamus, coenat nobiscum [Col. 0736D] cum ipso dante appetimus; nos cum ipso coenamus, quando secundum collatam sapientiam in ejus amore quasi in convivio dulcissimo delectamur. Et hoc est vinum quod dignum est dilecto ad potandum, dum sic digne in ejus amore reficimur. Labiis et dentibus ejus ruminatur, dum, sicut dictum est, et meditando concipimus, et concepta frequenter apud nos cum delectatione retractamus. Haec enim sunt labia dilecti et dentes quae tota et frequenter in obsequium ejus suis officiis cum multo amore sapientia funguntur.


Ascendam in palmam et apprehendam fructus ejus, et erunt ubera tua sicut botri vineae: et odor oris tui, sicut odor malorum.

[Col. 0737A] [CARD.] Ac si dicat: Ego dixi, id est ab aeterno disposui, quod ascendam in palmam, scilicet arborem crucis triumphalem, et apprehendam fructus ejus, fructus victoriae, resurrectionem videlicet et ascensionem, et fidem apostolorum: et tunc inter mortis angustias: in hora indignationis meae contra crucifixores cum meditabor »in spiritu meo, duro per diem aestus,« sicut habetur in Isaia [62 1Kb] . Cum videlicet spiritus meus in aestu passionis exacerbatus: de malorum suppliciis et vindicta cogitabat: tunc inquam erant duo ubera tua sicut botri vineae. Recordabar enim quod de te carnem assumpserim, quod lac de tuis uberibus suxerim, recordabar [Col. 0737B] incarnationis meae mysterium, et ista recordatio tanquam vini potus, praesentis imitationis et indignationis oblivisci me faciet; ne festinem ad vindictam, et odor oris tui, id est orationum et precum tuarum, erit mihi delectabilis, sicut odor malorum. Et guttur tuum, id est preces ex gutture procedentes erunt sicut vinum optimum; quod affectorum dolores consolari et relevare consuevit. Vel sic: Guttur tuum sicut vinum optimum. Guttur siquidem dividit escas, et bonas retinet et revomit malas. Haec est virtus discernendi spirituales preces quae sicut vinum suo calore faeces expellit, ut remaneat vinum optimum eliquatum et defaecatum. Commendatur ergo discretio virginis in precibus, quae hoc solum petit, quod discrete petitur, quod [Col. 0737C] bonum, quod pium, quod purum, et ab omni macula defaecatum. Ipsa autem his verbis auditis a Filio, assumit verbum ex ore ejus, et subjicit: Vinum dignum dilecto meo ad potandum, labiis et dentibus 154 illius ad ruminandum. Ac si dicat: Hoc vinum, id est hoc verbum meum deprecatorium, et vino optimo comparatum est dignum dilecto meo ad potandum; ut videlicet ei placeat, et ipse delectetur in eo; et hoc ipsum vinum est dignum labiis ejus: est dignum dentibus illius ad ruminandum. Labia potum percipiunt et ejus saporem sentiunt. Hoc itaque verbum dignum dicitur labiis Christi; quia dignum est ut favor benignus illud recipiat, et quod bene sapiat et placeat divinae [Col. 0737D] voluntati, vel bonitati. Et sicut vinum optimum sine difficultate et cum delectatione sorbetur, sic petitiones suas cum omni facilitate et delectatione digne dicit a filio admittendas; verum quia ejus, quod bibitur, gustus cito praeterit; ejus vero quod ruminatur, sapor diu remanet, subdit de vino illo, quod dignum sit dentibus illius ad ruminandum: ut sic ostendat quod non perfunctorie, sed tanquam affectus placita dulcedine in matris petitionibus filius delectetur. Caeterum quare in ipsa specialiter delectetur filius, ostendit subdens:


Ego dilecto meo, et ad me conversio ejus.

[Col. 0738A] [THO.] Quasi diceret: Ego dilecto meo totum servitutis meae et devotionis munus impendo, et ad me conversio ejus, ut et me interim in hac mortali vita, ne laborando deficiam, ne lampades absque oleo, id est ne bona opera sine charitate feram, praesentia sui respectus semper adjuvet, et in fine ad immortalia secum gaudia thalami coelestis introducat. Vel potest esse vox Ecclesiae exspectantis ejus adventum in carne. Dixerat enim dilectus: Ascendam in palmam, scilicet ut redimam in cruce genus humanum. Unde gratulabunda Ecclesia clamat: Ego dilecto meo, et ad me conversio ejus, id est qui se invisibiliter mihi toties dignatus est praesentare, ipse dignabitur visibiliter in carne nostra apparere. Audiens sponsa, id est anima, a sponso se laudari, [Col. 0738B] in gratiarum actionem se tota voluntate dilecto esse devotam ostendit, dicens: Ego dilecto meo, et ad me conversio ejus, scilicet omni voluntate me devotam exhibeo. Quatuor sunt genera voluntatis humanae. Sicca, recta, devota, beata. Sicca in reprobis, recta in inchoantibus, devota in proficientibus, beata in consummatis. Primi nullo rore gratiae perfunduntur, secundi turpitudinem pristinam relinquentes, ut recte vivant convertuntur, tertii usu orationis assiduae in amorem bene agendi coelitus eriguntur, quarti pene nihil, nisi Deum cogitantes in ipso reclinantur. Tria autem sunt quae bonas illas tres impediunt, ne de virtute in virtutem ascendamus. Inter siccam enim et rectam magnum chaos firmatum est, ut qui volunt transire, non possint, [Col. 0738C] scilicet perversa intentio; inter rectam et devotam est inolita consuetudo; inter devotam et beatam, corporalis afflictio. De prima: »Perversae, ait Sapiens, cogitationes separant a Deo [63 1Kb] ,« quanto magis perversae voluntates? De secunda: »Quam bonus Israel Deus his qui recto sunt corde [64 1Kb] !« De tertia dicitur, de diligenti Deum affectuose; »Ad eum veniemus et mansionem apud eum faciemus [65 1Kb] ;« devote ait Ecclesia: »In tuo lumine vivamus [66 1Kb] ;« de quarta: »Beatus servus quem cum venerit Dominus invenerit sic facientem, quia super omnia bona sua constituet eum [67 1Kb] ,« qui inventus est super omnia bona mundi tanquam calcans et respuens ea. Rectitudo igitur calcat perversam intentionem, [Col. 0738D] devotio inolitam consuetudinem, beata voluntas occidit corporalem affectionem. Haec offerens dilecto secura potest gratulari de ejus conversatione ad ipsam, ut subjungat: Et ad me conversio ejus.

Primus homo quia in paradiso fuit eversus, dilectus ab eo est aversus, sed postmodum misericorditer conversus: tandem videbitur reversus. Propter primum dicitur, quod fortis armatus intrans domum adversarii sui, subvertit eam [68 1Kb] , id est diabolus cor hominis. Per primum incurrit Dei iram, per secundum amisit Dei praesentiam, per tertium rediit in gratiam, per quartum intrabit in gloriam. [Col. 0739A] Propter primum clamat David: »Domine, ne in furore tuo arguas me, neque in ira tua corripias me [69 1Kb] ,« de secundo: »Avertisti faciem tuam a me, et factus sum conturbatus [70 1Kb] ,« de tertio: »Apparuit gratia Dei omnibus hominibus erudiens nos [71 1Kb] ,« de quarto: »Gratiam et gloriam dabit Dominus [72 1Kb] .« Itaque eversio facta est per diaboli suggestionem, aversio per primi hominis iniquitatem, conversio quando venit incarnari in mundum, reversio quando veniet ad judicium. De primo, sicut dictum est: »Evertit fortis armatus domum adversarii [73 1Kb] ,« de secundo ait David: »Ne avertas faciem tuam a me, ne declines in ira a servo tuo [74 1Kb] ,« de tertio: »Convertere, Domine, aliquantulum et deprecabilis esto super servos tuos [75 1Kb] ,« de quarto: »Vos similes [Col. 0739B] hominibus exspectantibus Dominum suum, quando revertatur a nuptiis [76 1Kb] .« Similiter in homine interiori haec contingunt; evertitur enim per tentationem, avertitur dilectus per malam operationem, convertitur per confessionem et orationem, revertitur per satisfactionem. De primo audistis quomodo seniores sacerdotes qui debebant regere populum, everterunt sensum suum capti in pulchritudine Susannae [77 1Kb] , de secundo: »Avertisti faciem tuam a me, et factus sum conturbatus [78 1Kb] ,« de tertio: »Convertere, Domine, et eripe animam meam, salvum me fac propter misericordiam tuam [79 1Kb] ,« de quarto ait propheta in persona Domini: »Revertimini ad me et ego revertar ad vos [80 1Kb] ,« et Dominus ait: »Vado parare vobis locum, [Col. 0739C] et iterum veniam ad vos [81 1Kb] .«

Notandum quod aversio dilecti quandoque est ira, quandoque justitia, quandoque misericordia. Ira, quia ultra modum offenditur; justitia, ut per dolorem deserti cordis peccatum puniatur; misericordia, ut ardentius a derelicto requiratur, et sic ejus meritum augeatur. De primo igitur dicebat David: »Ne declines in ira a servo tuo [82 1Kb] ,« de secundo alius propheta: »Omnia quae fecisti nobis, Domine, in vero judicio fecisti, quia peccavimus tibi [83 1Kb] ,« de tertio: »Misericordiae Domini, quoniam non sumus consumpti, quia non defecerunt miserationes ejus [84 1Kb] .« Ante dixit Sponsa: Ad me conversio ejus, non in me. Non enim conversa est divina [Col. 0739D] natura in humanam, sed ad humanam. Inde ait per prophetam: »Convertimiu ad me, et ego convertar ad vos [85 1Kb] .« Ipsa conversa fuerat ad ipsum. Primo in justis, secundo in patriarchis, tertio in prophetis. In justis, qui venturum crediderunt, in patriarchis, quia modum veniendi praeviderunt, in prophetis, quia beneficium venturi promiserunt. Ecce quasi jam poenitentem et conversum ad carnem nostram, denuntiat Isaias dicens: »Exsulta et lauda, habitatio Sion: quia magnus [Col. 0740A] in medio tui sanctus Israel [86 1Kb] .« Ecce conversus est ad nos: »ergo quaerite Dominum dum inveniri potest, invocate eum dum prope est [87 1Kb] .« Quaerite, quia »venit ovem quaerere quae perierat [88 1Kb] ,« dum inveniri potest, quia ipse est mulier quae accendit lucernam, ut inveniret drachmam quam perdiderat [89 1Kb] ; invocate eum, »quia ipse venit vocare non justos, sed peccatores ad poenitentiam [90 1Kb] ; dum prope est, quia »prope est Dominus omnibus invocantibus eum, omnibus invocantibus eum in veritate [91 1Kb] .«---»Derelinquat impius viam suam [92 1Kb] ,« quia »apparuit gratia Dei omnibus hominibus, erudiens nos, ut abnegantes impietatem et saecularia desideria, sobrie et juste et pie vivamus in hoc saeculo [93 1Kb] .« Et sic: »Domine, impietatibus nostris tu [Col. 0740B] propitiaberis [94 1Kb] .« Et: »Vir iniquus derelinquat cogitationes suas [95 1Kb] ,« quia ipse cogitat »cogitationes pacis et non afflictionis [96 1Kb] ;« et ideo »jacta cogitatum tuum in Domino, et ipse te enutriet [97 1Kb] ,« et: »Revertatur ad Dominum [98 1Kb] ,« quia ipse clamat nobis: Revertere Sunamitis, revertere ut intueamur te; »et miserebitur ejus [98* 1Kb] ,« quia »suscepimus, Deus, misericordiam tuam in medio templi tui [99 1Kb] .«---»Etad Dominum nostrum [99* 1Kb] ,« quia »venit Deus in castra [100 1Kb] .« Unde fuit tanta laetitia ab heri et nudiustertius [1 1Kb] , »quia multus est ad ignoscendum [2 1Kb] .« Ergo, Domine, »secundum multitudinem miserationum tuarum dele iniquitatem meam [3 1Kb] .« Nec solum tamen multus, sed humilis, sed parvus, sed fortis, sed magnus. Igitur primo exsulta, habitatio Nazareth: [Col. 0740C] quia humilis in medio tui sanctus Israel, exsulta et lauda, habitatio Bethlehem, quia parvus in medio tui sanctus Israel; exsulta et lauda, habitatio Jerusalem, quia fortis in medio tui sanctus Israel; exsulta et lauda, habitatio Sion, quia magnus in medio tui sanctus Israel. Humilis, ad mansuete suscipiendum, parvus ad placandum, fortis ad praedicandum, magnus ad retribuendum. Humilitas in Nazareth, ut sit firma et pura, nativitas in Bethlehem, ut sit fructuosa, fortitudo in Jerusalem, ut sit pacata et serena, magnitudo in Sion, ut sit claritate gloriosa. Nazareth namque dicitur flos vel sanctitas, vel germen munditiae, Bethlehem, domus panis; Jerusalem, visio pacis; Sion, specula. [Col. 0740D] Audi humilem: »Exinanivit semetipsum« in Nazareth, »formam servi accipiens [4 1Kb] ,« unde ait: »Discite a me quia mitis sum et humilis corde [5 1Kb] . Audi parvum in Bethlehem: »In similitudinem hominum factus, et habitu inventus ut homo [6 1Kb] ,« ibi enim »est minoratus paulo minus ab angelis [7 1Kb] ,« quia ibi »parvulus natus est nobis, Filius datus est nobis [8 1Kb] .« Audi fortem in Jerusalem: »Factus est« in ea »Patri obediens usque ad mortem, mortem autem crucis [9 1Kb] ,« ibi enim fuit »Dominus fortis, [Col. 0741A] et potens Deus, potens in praelio [10 1Kb] .« Et pacificum: quia quasi agnus ad occisionem ductus est [11 1Kb] . Et audi magnum in Sion: »Propter quod et Deus exaltavit illum, et donavit illi nomen quod est super omne nomen [12 1Kb] .«---»Portans, ait Apostolus, omnia verbo virtutis suae, purgationem peccatorum faciens sedit ad dexteram majestatis in excelsis [13 1Kb] .« Audi humilem in Nazareth, ait beata Virgo: »Cum esset rex in accubitu suo, nardus mea dedit odorem suum [13* 1Kb] .« Nardus est herba humilis, odorifera, haec est humilitas mea assumpta, dedit odorem humilitas. Sed felix civitas Nazareth. »Gloriosa dicta sunt de te, civitas Dei [14 1Kb] ,« in ea enim habitavit humilis in Virgine, in Bethlehem juvenis cum Virgine, in Jerusalem Christus cum homine, in [Col. 0741B] Sion, Deus in lumine. Primum procuratum est Gabriele nuntio, secundum partus in praesepio, tertium Christus redemptionis et praedicationis officio, quartum erit in Patris solio. De primo: »Verumtamen prope timentes eum Salutare ipsius, ut inhabitet gloria in terra nostra [15 1Kb] .« De secundo: »Habitabit juvenis cum virgine, et habitabunt in te filii tui [16 1Kb] .« De tertio: »Non commovebitur in aeternum qui habitat in Jerusalem [17 1Kb] ,« item: »Bonas facite vias vestras, et studia vestra, et habitabo vobiscum in loco isto [18 1Kb] .« De quarto: »Lucem habitat inaccessibilem [19 1Kb] .« In primo ergo, »Notum fecit Dominus Salutare suum [20 1Kb] ,« in secundo: »In conspectu gentium revelavit justitiam suam [21 1Kb] , in [Col. 0741C] tertio: »Recordatus est misericordiae suae et veritatis suae domui Israel [22 1Kb] ,« in quarto: »Videbunt omnes termini terrae salutare Dei [23 1Kb] .« Primum Gabriele nuntiante, secundum, angelo et pastore collaudante; tertium, Christo passioni se subjiciente; quartum, ipso cum Patre regnante. »Ergo exsulta et lauda, habitatio Nazareth, quia humilis in medio tui sanctus Israel [24 1Kb] .« O beata civitas, in qua cubiculum Christi facta est florida virginitas, de coelo descendit sanctitas, in assumpta carne inventa est peccati immunitas, in omnibus his odorifera humanitas dedit suavitatem odoris! De primo ait sponsa: »Lectulus noster floridus [24* 1Kb] ,« de secundo: »Cum venerit Sanctus sanctorum, dissipabitur urbs nostra [25 1Kb] ,« de tertio: »Qui peccatum non [Col. 0741D] fecit nec inventus est dolus in ore ejus [26 1Kb] ,« de quarto: »Discite a me, quia mitis sum et humilis corde [27 1Kb] .« Ergo in Nazareth invenit humilem sponsa cum diceret: »Cum esset rex in accubitu suo, nardus mea dedit odorem suum.« Ecce habemus quomodo ad me facta est ejus conversio. Primo facta est, »ut plangam paululum dolorem meum [28 1Kb] ,« secundo ut tristitia mea vertatur in gaudium [29 1Kb] .« Primo ut simus puri, ut simus securi, secundo ut vivamus cum Christo, nunquam amplius morituri. De primo [Col. 0742A] dicitur: »Convertimini ad me in toto corde vestro, in jejunio, et fletu, et planctu [30 1Kb] .« De secundo dicitur: »Converte nos, Deus salutaris noster, et averte iram tuam a nobis [31 1Kb] ,« de tertio: »Deus, tu conversus vivificabis nos, et plebs tua laetabitur in te [32 1Kb] .« Inde: »Convertisti planctum meum in gaudium mihi, conscidisti saccum meum et circumdedisti me laetitia [33 1Kb] .« Ad quam nos perducat Dominus noster Jesus Christus, cui est honor et gloria in saecula saeculorum, Amen.


Ego dilecto meo et dilectus meus mihi.

[CARD.] Quod superius est expositum, sed hic additur: Et ad me conversio ejus. Ac si dicat: In tantum dilecto meo complacui, quod conversio ejus ab irato ad placatum fuit ad me. Ad me enim se [Col. 0742B] direxit cum ab ira ad misericordiam se convertit. Sequitur:


Veni, dilecte mi, egrediamur in agrum, commoremur in villis, mane surgamus ad vineas.

[THO.] Haec autem sancti Patres desiderantes adventum Christi in carne ad salutem omnium, quasi dicerent: Excita potentiam tuam et veni, ut salvos facias nos. Desiderabant illum qui est invisibilis apud Patrem in agrum Ecclesiae apparere visibilem, juxta illud prophetae: »Egredietur Dominus de loco sancto [34 1Kb] .« Cupiebant etiam cum illo commorari in villis, id est etiam paganis verbum fidei committere, sed quia sine te nihil possumus, veni nobiscum ut tutius faciamus. Quod addit: [Col. 0742C] Mane surgamus ad vineas, idem est ac si patenter dicat: Quia nox jam priscae infidelitatis abscessit, lux evangelii coruscantis jam parere incipit, surgamus ad vineas, id est ad Ecclesias per orbem Deo instituendas, operam demus. Triplex ager ad quem egreditur dilectus.

155 Est enim ager floridus, est pascuus, est sationarius. Primus est in quo flores ad delectandum nascuntur, ut sunt roseta, violaria; secundus in quo animalia bruta pascuntur herbis et fructibus; tertius in quo aliquod semen seminatur. Primus est uterus Virginis, secundus Ecclesia, tertius cor hominis. Primus est floridus flore virginitatis et gratiae, secundus est pascuus pane Eucharistiae, tertius sationarius verbo doctrinae. Anne floridus, de quo [Col. 0742D] scriptum est: »Sicut lilium inter spinas, sic amica mea inter filias [35 1Kb] ,« et iterum: »Et flos de radice ejus ascendet [36 1Kb] ?« Vere floridus, quia nec desunt ei flores charitatis, nec lilia castitatis, nec violae humilitatis. Secundus pascuus est, pascua enim habet de qua dicitur: »Qui manducat meam carnem et bibit meum sanguinem habet vitam aeternam [37 1Kb] .« Igitur »comedite, amici, et inebriamini, charissimi [38 1Kb] ,« quia »nos populus ejus et oves pascuae ejus [39 1Kb] .« Tertius sationarius est: »Semen [Col. 0743A] est verbum Dei [40 1Kb] ,« quod seminatur in agro cordis nostri. Videamus igitur ut semen cadat in terram bonam, non supra petram, ne carens humore gratiae in tentatione arescat; non inter spinas divitiarum, ne suffocatum ab eis deficiat; non secus viam mundanae vanitatis, ne per volucres coeli, id est aerias potestates, devoratum pereat [41 1Kb] . Triplex ejus egressus: primus est a Patre in agrum Virginis, secundus de matre in agrum Ecclesiae peregrinantis, tertius de praesenti calamitate, et frequenter revertitur ad agrum nostri cordis. De primo: »A summo coelo egressio ejus [42 1Kb] ,« quia egressus ejus a Patre, regressus ejus ad Patrem. De secundo: »Egressus es in salutem populi tui, in salutem cum Christo tuo [43 1Kb] ;« de tertio: »Quasi diluculum praeparatus [Col. 0743B] est egressus ejus [44 1Kb] ,« et: »Veniet quasi imber nobis temporaneus, et serotinus terrae [45 1Kb] .« Triplex quoque est egressus sponsae: primo de mundi vanitate, secundo de carnis voluptate, tertio de fluxa cogitatione. Indictum est ad Abraham: »Egredere de terra tua, et de cognatione tua, et de domo patris tui [46 1Kb] .« De domo, id est de mundo, patris, id est diaboli: »Vos ex patre diabolo estis [47 1Kb] .« De terra tua, id est de carne: »Formavit enim Deus hominem de limo terrae [48 1Kb] .« De cognatione tua, id est de cogitatione stulta: »Generatio prava atque perversa [49 1Kb] .« Igitur de mundo egredientes, ingrediamur agrum Virginis per fidem, ut credamus veram Christi incarnationem; unde: [Col. 0743C] »Egredimini, filiae Sion, et videte regem Salomonem in diademate, quo coronavit eum mater sua [50 1Kb] ,« id est in carne quam assumpsit de ea. Egrediantes carnis voluptatem, ingrediamur cum dilecto agrum Ecclesiae, ut cum eo videamus, et cum eo sustineamus ejus passionem; unde Apostolus: »Exeamus ad eum extra castra, improperium ejus portantes [51 1Kb] .« Egredientes stultam cogitationem, ingrediamur cum dilecto agrum cordis, ut sentiamus ejus dulcem misericordiam; unde: »Egrediatur sponsus de cubili suo et sponsa de thalamo suo [52 1Kb] .« In lecto voluptuosa, in thalamo secreta, id est de secreta voluptate cogitationum. Primo egressus est dilectus in uterum Virginis; inde in Genesi: »Inclinata jam die, egressus est [Col. 0743D] Isaac ad meditandum in agro, et ecce Rebecca veniebat super camelum; quem ut vidit, descendit de camelo, et dilexit eam Isaac vehementer [53 1Kb] .« Iste ager est uterus Virginis, quem ingressus est Isaac, qui dicitur risus vel gaudium, id est Christus, cui ibi occurrit Rebecca quae dicitur patientia. Nam ibi assumpsit, unde pro nobis passus patientiam voluntariam habuit; unde: »Factus est Patri obediens usque ad mortem [54 1Kb] ,« et: Oblatus est, quia ipse voluit [54* 1Kb] ,« hoc est quod eam dilexit. Sed et Delbora nutrix ejus, quae dicitur apis, id est tentatio pungens, [Col. 0744A] venit cum ea. Nam et Christus tentatus est nunc a Judaeis, nunc a diabolo. Haec est nutrix Rebeccae, id est patientiae. Tentatio enim nutrit patientiam; unde Apostolus: »Tribulatio patientiam operatur [55 1Kb] .« Factum est hoc inclinata jam die, id est in fine saeculi. Secundo egressu, ingressus est agrum Ecclesiae peregrinantis; inde est quod Ruth dicitur inspirata: »Ivit ad metendum in agrum Booz [56 1Kb] ,« qui dicitur in fortitudine. Et Booz, id est Christus, ingressus est eumdem agrum, id est Ecclesiam, et colloquens cum Ruth multam ei benignitatem exhibuit, id est Christus cuilibet fideli divinitus inspirato, unde postmodum duxit eam uxorem [57 1Kb] . Tertio egressu, calamitatem nostram frequenter ingreditur agrum cordis [Col. 0744B] nostri vel agrum sepulcri, sed nunc in corde justi sepelitur per secretum amorem. Inde est quod Sara quae dicitur princeps mea, et Abraham qui dicitur pater excelsus, id est anima et Christus, sepulti sunt in spelunca duplici: »Consepulti enim sumus cum illo per baptismum in mortem [58 1Kb] .« Cor namque nostrum duplex est spelunca in qua debent abscondi Christus et anima. In prima namque debet conscientia gaudere, quia hic est sine crimine, et in futuro erit abscondita ab inferni calamitate; unde: »Abscondes eos in abscondito faciei tuae a conturbatione hominum [59 1Kb] .« Secundo debet gaudere de dulcedine aeternae vitae, quae abscondita est in coelis, unde: »Quam magna multitudo dulcedinis [Col. 0744C] tuae, Domine, quam abscondisti timentibus te [60 1Kb] !« et: »Mortui enim estis et vita vestra abscondita est cum Christo [61 1Kb] .« Hae speluncae sunt in agro quem emit Abraham, qui dicitur pater excelsus, id est Deus, ab Ephron, qui dicitur pulvis moeroris, id est a diabolo, qui lingendum pulverem peccatorum nobis proponit, qui Etheus dicitur, id est formido, quia ejus finis timendus est. Igitur ille ager sumus nos quos possidebat diabolus. Sed Deus Pater dedit Filium suum pro nobis in redemptionem: »Empti enim estis pretio magno, glorificate et portate Deum in cordibus vestris [62 1Kb] .«

In primum agrum egressus est dilectus ad meditandum, in secundo ad metendum, in tertio ad sepeliendum: [Col. 0744D] ad meditandum de nostra salute, ad metendum fructus justitiae, ad sepeliendum dilectum, in secreto conscientiae. De primo: »Ego, ait, cogito cogitationes pacis et non afflictionis [63 1Kb] ;« de secundo: »Videte, ait, regiones, quoniam albae sunt jam ad messem [64 1Kb] .«---»Mitte operarios in messem tuam [65 1Kb] .« Item de tertio: »Cum Maria Magdalena ungeret pedes Christi [66 1Kb] ,« ait dilectus: »Ad sepeliendum me fecit [67 1Kb] .« Nos enim primo pedes misericordiae divinae lacrymis lavamus, secundo devotione ungimus, tertio vehementer diligendo [Col. 0745A] in secreto cordis affectu sepelimus. Haec de egressu in agrum.

Sequitur: Commoremur in villis. Tres sunt villae celebris memoriae, in quibus moratus est dilectus, scilicet in Bethlehem natus, in Nazareth nutritus, in Hierusalem crucifixus et suscitatus. Bethlehem domus panis dicitur, Nazareth flos vel sanctitas, vel germen munditiae. Hierusalem visio pacis. Et nos moremur in his cum dilecto, ut in domo panis nostra nutriatur infantia; in domo floris munditiae et sanctitatis nostra crescat adolescentia; in domo pacis pro Christo patiendo nostra roboretur patientia. In prima tres sunt panes, quibus refici debemus. »Quis vestrum habebit amicum et dicat ei: Amice, commoda mihi tres panes [68 1Kb] ?« Primus nobis [Col. 0745B] coelum ostendit, per secundum cor nostrum in coelum ascendit, tertius panis vivus qui de coelo descendit. Primus est panis doctrinae, secundus venientes ex desiderio supernorum lacrymae, tertius Eucharistiae. Primus dat nobis fidei firmamentum, secundus praesentis exsilii solatium, tertius hic est viaticum, in regno erit delectamentum. De primo: »Panis cor hominis confirmat [69 1Kb] ;« de secundo: »Fuerunt mihi lacrymae meae panes die ac nocte [70 1Kb] ,« et: »Cibabis nos pane lacrymarum [71 1Kb] ;« de tertio: »Panem angelorum manducavit homo [72 1Kb] .« Primus comeditur in tabernaculo decoris, secundus cum aqua lacrymarum, tertius cum potu Dominici sanguinis. In figura primi erant in tabernaculo duodecim panes propositionis [73 1Kb] , in figura secundi [Col. 0745C] posuit angelus panem et vas aquae ad caput Eliae subter juniperum dormientis [74 1Kb] , in figura tertii obtulit Melchisedech panem et vinum Abrahae de bello revertenti [75 1Kb] . Ecce his in Bethlehem cum dilecto nata nutritur infantia. Transeamus usque Nazareth, ut ibi cum dilecto nostra crescat adolescentia. Oportet ergo ut, juxta triplicem ejus interpretationem, primo simus sancti, secundo mundi, tertio floridi. Sancti, ut peccata nostra purgemus; mundi, ut deinceps a lapsu nos custodiamus; floridi, ut virtutibus abundantes in contemplando flore, qui est Christus, jucundi simus. De primo: »Custodi animam meam quoniam sanctus sum [76-78 1Kb] .«---»Cum sanctificatus fuero [Col. 0745D] in vobis, effundam super vos aquam mundam [79 1Kb] ,« scilicet qua mundi sitis post sanctificationem. »Lavamini,« sanctificando, »mundi estote [80 1Kb] ,« a peccato de caetero vos custodiendo. »Cor mundum crea in me, Deus [81 1Kb] .«---»Beati mundo corde, quoniam ipsi Deum videbunt [82 1Kb] .« Haec est duplex sanctificatio, unde Moyses: »Sanctificamini hodie et cras, tertia die videbitis majestatem Dei in vobis [83 1Kb] ,« scilicet quoniam floridi eritis, unde: »Justus ut palma florebit [84 1Kb] .« Palma quae est Christus floret [Col. 0746A] virtute, et dulcem fructum, scilicet visionem divinae majestatis habet in summitate; scilicet hic in aenigmate, ibi in specie. Ecce hic crevit adolescentia; in visione pacis roboretur patientia.

Tres videmus paces in hac villa cum Domino morantes: prima in extremo examine, secunda in regno ab omni tentatione, tertia cum offenso prius Creatore. De prima: »Ingrediatur putredo in ossibus meis, et subter me scateat, ut requiescam in die tribulationis [85 1Kb] ;« de secunda Job: »Bestiae terrae pacificae erunt tibi [86 1Kb] .« Bestiae terrae sunt tentationes mundi hujus; de tertia ipse promittit, sicut dictum est: »Ego cogito cogitationes pacis [87 1Kb] « hic et in futuro.

Mane surgamus ad vineas. Vinea est conversatio [Col. 0746B] religiosa. Haec mane perfunditur rore, meridie proficit solis calore, vespere vicina loca afficit calore. Conversio enim sancta primo habet rorem, id est inchoatam gratiam; secundo, divini amoris flagrantiam; tertio, boni odoris fragrantiam. Primum ad se, secundum ad Deum, tertium ad proximum. De primo: »Ros in messione mea morabitur,« ait Job [88 1Kb] ; de secundo: »Nolite considerare quod fusca sim, quia decoloravit me sol [89 1Kb] ;« de tertio: »Ego quasi vitis fructificavi suavitatem odoris [90 1Kb] .« In primo gradu erat Paulus cum diceret: »Gratia Dei sum id quod sum [91 1Kb] ;« in secundo dixit: »Charitas Dei diffusa est in cordibus nostris per Spiritum sanctum qui datus est nobis [92 1Kb] ;« in tertio erat cum dixit: »Christi bonus odor sumus Deo in [Col. 0746C] his qui pereunt, et in his qui salvi fiunt [93 1Kb] .«


Videamus si floruit vinea, si flores fructus pariunt, si floruerunt mala punice

[THO.] Floret vinea, cum Ecclesia prima fidei et confessionis pia rudimenta percipit. Flores autem fructus pariunt, cum fides et devotio sanctorum prompta efficitur, etiam ad exercendum opus justitiae, ne fides eorum sine operibus otiosa inveniatur esse vel mortua [94 1Kb] . Florent mala punica, cum qui in fide et recta operatione profecerunt, etiam desiderium patiendi pro justitia percipiunt. Mala enim punica, quia sanguinei sunt coloris, passionem tam Christi quam martyrum designant. Recte in omnibus his sponsa dilecti sui praesentiam requirit, quia sine eo nec bene facere, nec bene [Col. 0746D] cogitare, nec aliud quid potest. Si autem haec in persona antiquorum Patrum legantur, per mane accipimus Christi incarnationem, quam ardenter desiderabant videre et cum eo aliis proficere. Vinea est Ecclesia; vitis, Christus: »Ego sum, ait, vitis vera, vos palmites [95 1Kb] .« Hujus vineae vitis est aspectu vilis; flos medicinalis, fructus, id est, »vinum laetificat cor hominis [96 1Kb] .« Vilis propter tortitudinem; medicinalis, quia fugat serpentem; laetificat [Col. 0747A] cor hominis, per potus suavitatem. In primo attendimus Christi humilitatem, in secundo daemonum expugnationem, in tertio laetam resurrectionem. Humilis fuit dilectus in praesepio, humilis in saeculo, humilis in patibulo. In praesepio reclinatus vilibus pannis, »quia non erat locus ei in diversorio [97 1Kb] ;« in saeculo, dum clamaretur ad eum: »Daemonium habes [98 1Kb] ,« expositus Judaeorum ludibrio; in patibulo in quo est visus quasi leprosus, et percussus et humiliatus a Deo [99 1Kb] . »Palmes non potest fructum facere nisi manserit in vite [100 1Kb] ,« sed nec florere. Vitis ista tribus floribus floruit: floruit flore castitatis, floruit miraculis, floruit effusione sanguinis. Primo a nativitate, secundo in praedicatione, tertio in passione. Hoc triplici flore per ipsum [Col. 0747B] floruit vinea, id est Ecclesia. Flos iste medicinalis est. Cum enim floret vinea, ex virtute floris omnes serpentes fugiunt ab ea. Tria enim sunt genera serpentium, qui fugiunt a facie hujus triplicis floris, id est 156 carnis petulantia, mundi malitia, Satanae astutia. Per florem castitatis carnis petulantia vincitur, per florem miraculorum mundi malitia expellitur, per florem sanguinis diaboli astutia obturatur. Primi serpentes sunt, quos magi Pharaonis fecerunt in Aegypto, ubi filii Israel serviebant in luto et latere, id est carnis voluptate; secundi eosdem persecuti sunt in deserto pro malitiosa murmuratione; tertius in paradiso, qui Evam seduxit sua calliditate. Notandum quod in hoc [Col. 0747C] Cantico de vinea florente ter agitur, ut hic: »Descendi in hortum nucum, ut viderem poma convallium, et inspicerem si floruissent vineae [1-2 1Kb] .« Item: »Ficus protulit grossos suos. Vineae florentes odorem dederunt [3 1Kb] .« Item, in praesenti loco videamus:

Si floruit vinea, si flores fructus pariunt. Primo simpliciter dicitur: »Si floruissent vineae;« secundo, »vineae florentes odorem dederunt;« tertio, si flores fructus pariunt. Primo enim Christus ab hominibus quasi infans bonae indolis et mundae vitae simpliciter est acceptus. Secundo, quod non purus homo sed et Deus esset, per miracula agnitus. Tertio, effuso sanguine ab eo acceptus est immortalitatis fructus. Propter hos flores dicebat: »Ego flos campi, [Col. 0747D] et lilium convallium [4 1Kb] .« Lilium convallium fuit, quia humilis in castitate. Flos campi fuit, qui est in evidenti; quam dicunt esse violam, quia manifestus factus est miraculorum operatione. De flore dicitur: »Audite me, divini fructus, et quasi rosa plantata super rivos fructificate [5 1Kb] .« Ipse enim fuit rosa rubens sanguine in passione. Rivi aquarum sunt diversa bona gratiarum. Super his, non sub his ipse fuit, utpote Dominus omnium gratiarum, fructificavitque moriendo: vitam et sibi et nobis acquisivit. Videamus ergo si flores fructus pariunt. Triplicem ex his floribus fructum exspectamus: fructum virtutis, [Col. 0748A] fructum operis, fructum immortalitatis. Igitur per florem castitatis habetur fructus virtutis. Unde dicitur: »Egredietur virga de radice Jesse, et flos de radice ejus ascendet, et requiescet super eum Spiritus Domini [6 1Kb] ,« etc. Jesse refrigerium dicitur. Unde de eo ascendit flos castitatis in quo dona Spiritus sancti libentius requiescunt. Per florem miraculorum, opera virtutis. Propter haec enim quae videbantur fieri a Christo homines operabantur. Inde est quod virga Aaron floruit, et ideo ad ministrandum in tabernaculo electus est [6* 1Kb] . Per florem sanguinis habemus fructum immortalitatis. Unde Salomon: »Florebit amygdalus et impinguabitur locusta, et dissipabitur capparis, quoniam redibit homo in domum aeternitatis suae [7 1Kb] .« Haec amygdalus [Col. 0748B] fuit crux, quae floruit sanguine Christi, et per eum dissipatur capparis, id est corruptio nostra, et sic redibit homo in domum aeternitatis suae. Videamus quoque si floruerunt mala punica. Mala punica quae sunt rubea, martyres designant. Hi primo habent patiendi desiderium; secundo, martyrio se offerunt; tertio, martyrium libenter sufferunt. Florent igitur martyrii desiderio, crescunt cum se offerunt martyrio, maturescunt et rubent voluntarie sufferendo. Audi florentis Apostoli desideria: »Non solum, ait, paratus sum alligari in Jerusalem, sed et mori pro nomine Jesu Christi [8 1Kb] .« Audi offerentem se martyrio: »Curramus, ait, ad propositum nobis certamen, aspicientes in auctorem fidei et consummatorem [Col. 0748C] Jesum [9 1Kb] .« Audi martyrium sufferentem: »Ter virgis caesus sum, semel lapidatus sum, ter naufragium feci [10 1Kb] .«


Ibi dabo tibi ubera mea.

[THO.] Ubera constat esse doctores Ecclesiae. Haec ubera Domino dat, cum et facta et dicta praedicatorum suorum in ejus exhibet obsequium, ut novos generent filios dilecto. Sunt ubera brutorum animalium, ut equarum, quae solum suos nutriunt fetus. Et sunt quae suos nutriunt fetus, et in humanos aliquid praestant usus, ut vaccarum et ovium. Et sunt quae solummodo sunt apta nutriendis hominibus, ut mulierum, In primis designantur homines tam verbis quam moribus dissoluti. In secundis, verbis ornati, sed moribus dissipati. In tertiis, tam [Col. 0748D] verbis quam moribus compositi.

Primi enim sibi similes tantum faciunt discipulos; secundi, conversatione similes, sed verbis diversos, tertii, et verbis et moribus Deo acceptos. De primis dicitur: »Sed et lamiae nudaverunt mammam, lactaverunt catulos suos [11 1Kb] .« De secundis illud Ezechielis: »Confracta sunt ubera pubertatis tuae [12 1Kb] .« Pubes dicitur femina, quando est viri potens, et apta ad gignendos filios: quod habet praedicator per sermonem. Sed confracta ejus ubera, si malam habet conversationem. De tertiis: »Duo ubera tua sunt duo hinnuli capreae gemelli [13 1Kb] ,« propter bonam conversationem [Col. 0749A] et bonum sermonem. Primis dicit Dominus: »Vos circuitis mare et aridam, ut faciatis unum proselytum; et cum feceretis facitis eum filium gehennae duplo quam vos [14 1Kb] .« Nec mirum: »Quia nox nocti indicat scientiam [15 1Kb] .« Unde bene ait ille satyricus [16 1Kb] :

Scilicet exspectas, ut tradat mater honestos,
Aut alios mores quam quos habet? utile porro
Filiolam turpi vetulae producere turpem.
De talibus ait David: »Quorum os maledictione et amaritudine plenum est [17 1Kb] .« Ecce quales in sermone: »Veloces pedes eorum ad effundendum sanguinem. Contritio et infelicitas in viis eorum [18 1Kb] .« Ecce quales in conversatione. De secundis dicitur: »Populus hic labiis me honorat, cor autem eorum longe est [Col. 0749B] a me [19 1Kb] .« Item: »Quae dicunt facite; quae autem faciunt nolite facere [20 1Kb] .« De his quoque in Levitico: »Non seres agrum diverso semine [21 1Kb] ,« sicut scriptum est: »Bene loqui et male vivere, nihil est quam propria se voce damnare.« Peccatori autem dixit Dominus: »Quare tu enarras justitias meas: et assumis testamentum meum per os tuum? Tu vero odisti disciplinam et projecisti sermones meos retrorsum [22 1Kb] .« Hi sunt »qui loquuntur pacem cum proximo suo, mala [23 1Kb] ,« etc. De tertiis: Audi Apostolum, quomodo verbo nutriebat. Ait autem: »Lac vobis potum dedi, non escam [24 1Kb] .«---»Si praedicavero, ait, vobis, non est mihi gloria. Necessitas enim mihi incumbit. Vae enim mihi est, si non praedicavero [25 1Kb] .« Et quomodo instruebat Timotheum nutrire [Col. 0749C] verbo: »Praedica, inquit, verbum, insta importune, opportune [26 1Kb] .« Et conversatione: »In omnibus teipsum praebe exemplum bonorum operum, in doctrina, in gravitate, in integritate, ut is qui ex adverso est vereatur, nihil habens malum dicere de vobis [27 1Kb] .« Ubera ista quae bona sunt, alii a dilecto elongant, alii dilecto locant, alii dilecto donant. Primi sunt qui collatam sibi a Deo gratiam in nulla expendunt utilitate, secundi expendunt pro temporali communitate, tertii pro sola charitate. Primi talentum Domini abscondunt involutum in sudario [28 1Kb] . Secundi vendunt oves et boves, et columbas in templo [29 1Kb] . Tertii talentum sibi commissum ad dominum suum reportant cum lucro [30 1Kb] . Primis dicitur: »Videte ne [Col. 0749D] in vacuum gratiam Dei recipiatis [31 1Kb] .« Et Paulus Timotheo: »Noli negligere gratiam quae in te est [32 1Kb] .« »Maledictus qui abscondit frumenta in tempore famis,« ait Salomon [33 1Kb] . »Sapientia abscondita, thesaurus absconditus: quae utilitas in utrisque [34 1Kb] ?« Secundis dicitur: »Gratis accepistis, gratis date [35 1Kb] .« Alioquin lepra Naaman Syri adhaerebit Giezi [36 1Kb] . Ait Job: »Ignis devorabit tabernacula eorum qui munera libenter accipiunt [37 1Kb] .« Et: »Qui excutit [Col. 0750A] manus suas ab omni munere, iste in excelsis habitabit [38 1Kb] .«

Est enim munus a manu, munus a lingua, munus ab obsequio. Tertiis dicitur: »Bibe aquam de cisterna tua et fluenta putei tui [39 1Kb] ,« id est tibi proficiat gratia tua tibi a Deo collata, proficiat nihilominus alienis. Unde subditur: »Deriventur fontes tui foras, et in plateis aquas tuas divide [40 1Kb] .« Inde Paulus: »Gratia Dei sum id quod sum, et gratia ejus in me vacua non fuit [41 1Kb] .« Idem ait alibi: »Secundum gratiam quae data est mihi, ut sapiens architectus fundamentum posui, alius autem superaedificat [42 1Kb] .«---»Qui sitit veniat et bibat, et dabo ei gratis aquam vitae,« sicut dictum est in Apocalypsi [43 1Kb] . Gratia primorum figurata est in manna illo, quod, [Col. 0750B] quia filii Israel contra praeceptum reservaverunt, coepit scaturire vermibus [44 1Kb] . Similiter Onan filius Juda, qui dicitur moeror eorum, cum deberet suscitare semen fratris sui Her qui defunctus erat, cum accederet ad Thamar uxorem illius, effundebat semen in terram [45 1Kb] . Gratia secundorum designata est in primogenitis Esau, quae dedit fratri suo Jacob, pro edulio rufae lenticulae [46 1Kb] . Tertiorum gratia figurata est in oleo mulieris, cui filius vasa ministrabat, at illa infundebat [47 1Kb] , et in oleo et vino quae infudit Samaritanus ei qui incidit in latrones [48 1Kb] . Ubera Ecclesiae sunt praedicatores, quos Ecclesia dat sponsa, dum eos mittit ad regimen imitando eorum doctrinam et mores, tanquam lac ex uberibus sugens. Haec ubera praefiguravit Salomon, quando fecit in [Col. 0750C] templo duo cherubin de lignis olivarum decem cubitorum altitudinis, et alas quinque cubitorum [49 1Kb] . Dignum erat ut Christus, qui venerat misericordiam facere, assignaret nobis uberum loco viros misericordiae, et eis qui ceciderant per Adae stultitiam, homines scientes assignaret, ille »qui docet hominem scientiam [50 1Kb] ,« ut per eos faceret hominem intelligere; qui »non venit legem solvere, sed implere [51 1Kb] .« Haec duo cherubin Petrus sunt et Paulus, qui facti sunt de lignis olivarum, quia isti sunt viri misericordiae; quorum justitiae oblivionem non acceperunt, qui dicuntur cherubin, id est plenitudo scientiae, quia non dilexerunt scientiam phantasticarum argumentationum, sed scientiam Dei plus [Col. 0750D] quam holocaustum. Decem cubitorum dicti sunt, quia spiritualiter et adimplentes et docentes legis articulos accepturi sunt nobiscum, qui laboramus in vinea Domini singulos denarios [52 1Kb] . Vide lac quod ex his duobus exit uberibus. Habemus in cherubin scientiam, in lignis olivarum misericordiam. Ecce lac duplex. In decem cubitis perfectio divinae legis. Scientiam, ut habeatur Dei et nostri cognitio; misericordiam, ut habeatur de proximo compassio; [Col. 0751A] legis observantiam, ut perficiatur in nobis Dei mandatorum exsecutio. De primo: »Labia sacerdotis custodiunt scientiam, et legem ex ore ejus requirunt, quia angelus Domini exercituum est [53 1Kb] .« Et in eodem: »Periit populus meus eo quod non haberet scientiam [54 1Kb] .« Ad hoc enim apostolis datus est spiritus scientiae. De misericordia Job: »Foris non mansit peregrinus, et ostium meum patuit viatori [55 1Kb] .« Et addit: »Quia mecum crevit miseratio, et de utero matris meae egressa est mecum [56 1Kb] .« Itaque isti sunt viri misericordiae. Ecce lac uberum. De lege dicitur: »Pax multa diligentibus legem tuam, et non est illis scandalum [57 1Kb] .« Est scientia quam sequitur poena, est scientia semiplena, est scientia plena. Prima scit Dei voluntatem, sed non [Col. 0751B] deserit iniquitatem. Secunda cum tractet de temporalibus, tamen retinet puritatem. Tertia prorsus sequitur Dei voluntatem. Prima est ethnica, quia ethnici hoc faciunt. Secunda politica, quia civitates temporalia juste disponunt. Tertia apostolica, quia viri apostolici voluntati divinae se subjiciunt. De prima: »Melius erat viam veritatis non agnoscere, quam post agnitionem retrorsum converti [57* 1Kb] .« De secunda ait Paulus: »Scio esurire et satiari, et abundare et penuriam pati [58 1Kb] .« Item: »Sacerdotes qui bene sciunt praeesse, duplici honore digni habeantur [59 1Kb] .« De tertia ait Dominus mulieri Samaritanae: »Si scires quis est qui petit a te bibere, forsitan petisses ab eo ut daret tibi aquam vivam [60 1Kb] .« De his conqueritur propheta: »Non est misericordia, [Col. 0751C] non est veritas, non est scientia Dei in terra [61 1Kb] .« De hac Paulus: »Nihil judicavi me scire inter vos, nisi Jesum Christum, et hunc crucifixum [62 1Kb] .« Item: »Scio cui credidi, et certus sum quia potens est depositum meum servare in illum diem justus judex [63 1Kb] .« O Petre, ubi est illud verbum quo negasti Dominum dicens ancillae: »Nescio quid dicis [64 1Kb] ?« Item, jurare et anathematizare coepisti quod non noveras hominem [65 1Kb] . Tu quoque, Paule, cum vestes lapidantium Stephanum servares [66 1Kb] , cum Christum persequi et membra ejus non cessares [67 1Kb] , cum epistolas a principibus scilicet acciperes [68 1Kb] ? tunc aliud sciebas quam Christum crucifixum. Et ille: »Sed ignorans feci in incredulitate [69 1Kb] .« Itaque qui prius fui magister saevitiae, nunc exhibeo lac de ubere misericordiae; [Col. 0751D] qui prius peccavi per ignorantiam, tanquam de ubere propino multis scientiam. »Me, ait Petrus, permisit Deus cadere, ut lapsos relevarem.« Hi praefigurati sunt in Samuele, cum diceret ad Saul: Invenies duos viros salientes foveas magnas [70 1Kb] . Isti enim salierunt foveam magnam, cum transierunt de peccato ad justitiam, de laqueo diaboli ad liberam Christi viam, de formidine mortis aeternae ad fiduciam. Inde propheta: »Vobis qui estis super terram erit formido et fovea et laqueus [71 1Kb] .« Laqueus [Col. 0752A] diabolicae seductionis, fovea obstinationis, formido aeternae animadversionis. Laqueus diabolicae seductionis, ut incideret in tentationem; fovea obstinationis, ut veniat in desperationem; formido aeternae animadversionis, ut sit paratus ad extremam damnationem. De laqueo: »Laqueum paraverunt pedibus meis, et incurvaverunt animam meam [72 1Kb] .« Item: »Anima nostra erepta est de laqueo venantium [73 1Kb] .« De fovea: »Lacum aperuit et effodit eum, et incidit in foveam quam fecit [74 1Kb] .« Item: »Vulpes foveas habent, et volucres coeli nidos [75 1Kb] .« De formidine: »Peccator videbit et irascetur, dentibus suis fremet et tabescet [76 1Kb] ;« quia »terribilis est exspectatio judicii, et ignis aemulatio, quae consumptura est adversarios [77 1Kb] .« Hi scientiam habuerunt in peccatorum [Col. 0752B] conversatione, in conversorum gubernatione, in divina vocatione. In conversatione, cum scientiam habuerunt, et fortitudinem qua possent labores sustinere; audaciam, qua possent tyrannis resistere. Ecce habemus in basibus tribus leones et boves et cherubim. Vide Paulum leonem: »Neque mors, neque vita, neque principatus, neque potestates poterunt me separare a charitate Christi [78 1Kb] .« Ecce: »Justus ut leo confidit [79 1Kb] .« Vide laborantem bovem: »Ter virgis caesus sum, semel lapidatus sum, ter naufragium feci [80 1Kb] .« Audi cherubim: »En terra mea adversum me clamat, et comedi fructus ejus absque pecunia [81 1Kb] ,« scilicet scientiae qua convertatur. 157 Ista sunt ubera quae dabo tibi, ait sponsa. Notandum quod dat ubera, quibus Christus [Col. 0752C] nutritur in assumpta humanitate; et sunt quibus nutritur in fidei firmitate, et sunt quibus nutritur in charitate. Prima porrigit Virgo Maria, secunda exhibent praedicatores in Ecclesia, tertia donat anima devota. Primis nutritur caro Salvatoris, secundis fides Mediatoris, tertiis fervor amoris. De primis: »Ipsum Regem angelorum sola Virgo lactabat ubere de coelo plena [82 1Kb] .« De secundis specialiter dicitur pro Petro et Paulo et eorum imitatoribus: Duo ubera tua sicut duo hinnuli capreae gemelli, quae pascuntur in liliis. De tertiis dicitur: »Da eis, Domine, ait propheta: quid dabis eis? Ubera arentia [83 1Kb] ,« et scutum cordis duritiam. Arentia enim habent ubera, qui nec lac vivum impendunt pro Christo, nec lac charitativae devotionis impendunt Deo, cui est honor [Col. 0752D] et gloria in saecula saeculorum. Amen.

Veni, dilecte mi, egrediamur in agrum, commoremur in villis, mane surgamus ad vineas, videamus si floruit vinea, si flores fructus parturiunt, si floruerunt mala punica, ibi dabo tibi ubera mea.

[CARD] In his verbis ostendit mater sollicitudinem quam gerit pro Ecclesia; qualiter sollicitet filium ut eam visitet, et profectus videat, quatenus quod minus est visitando compleat. Dicit ergo: Veni, dilecte mi, ingrediamur in agrum, visitemus [Col. 0753A] illos qui sunt in agro, et vomere praedicationis humanorum cordium terram scindunt. Veni, dilecte mi, commoremur in villis, facientes mansionem apud illos, qui habitantes in unum per dilectionem, uno jure vivunt. Surgamus mane ad vineas plantandas in fide, videamus si vinea floruit, per boni operis exordium, si flores fructus parturiunt per boni exordii complementum, videamus si floruerunt mala punica, quorum flos ruber desiderium imitandi passionem Dominicam demonstratur in viris fidelibus, qui per illas arbores designantur. Et subdit domina: Ibi dabo tibi ubera mea, ut gustes interpellationes meas pro Ecclesia, quae procedunt de uberibus meis, per quae supra diximus ipsius pietatem et misericordiam designari.


[Col. 0753B] Mandragorae dederunt odorem in portis nostris.

[THO.] Portae Christi et Ecclesiae sunt iidem doctores qui uberum vocabulo fuerunt expressi. Ubera sunt, quia doctrina parvulos nutriunt; portae sunt, quia nutritos in regno coelorum introducunt. Unde in Apocalypsi [84 1Kb] , civitatis, quam vidit Joannes, dicuntur esse portae duodecim, id est duodecim apostoli. In his portis mandragorae odorem dederunt, quia et apostoli et eorum sequaces spiritalium ex se virtutum famam sparserunt. Mandragora est herba aromatica cujus radix formam habet humani corporis; mala vero ejus suave sunt olentia; hanc habet virtutem ut aegris laborantibus incommodo vigiliarum somnum indulgeat; item si quorum corpora propter curam secanda sunt, hujus [Col. 0753C] cortex vino mistus ad bibendum datur, ut soporati dolorem non sentiant; item illis medetur qui nausea sic laborant ut nec continere cibos valeant nec capere delectentur. Cibus animae est sermo doctrinae, quem quidam fastidiunt audire vel auditum tradere negligunt memoriae. Quatuor sunt portae: prima ad occidentem, secunda ad aquilonem, tertia ad austrum, quarta ad orientem. Ezechieli monstratum est aedificium [85 1Kb] in quo prima tacetur, quia est inutilis; tres aliae ei ostenduntur, quia in eis magna est utilitas. Per primam enim est egressus, per secundum regressus, per tertiam progressus, per quartam ingressus. Egressus ad tenebras mundanae caecitatis, regressus ad gratiam sanitatis, progressus [Col. 0753D] in fervore charitatis, ingressus ad splendorem claritatis. In prima namque homo labitur in culpam, in secunda resurgit per poenitentiam, per tertiam ambulat in justitiis, per quartam penetrat secreta supernae beatitudinis. Prima enim est porta erroris, secunda satisfactionis, tertia fervoris, quarta luminis. Prima est porta Sterquilinii quae in Esdra legitur [86 1Kb] ; secunda in qua juvenis filius unicus matris suae a Domino suscitatur [87 1Kb] ; tertia est Speciosa porta, in qua Petrus claudum, ut rectus ambulet, erigit [88 1Kb] : ubi opus charitatis exercetur; [Col. 0754A] quarta est porta Bethlehem in qua erat fons cujus aqua a David desideratur [89 1Kb] . De prima: »Et appropinquaverunt usque ad portas mortis [90 1Kb] ;« de secunda: »Intrate per angustam portam [91 1Kb] ;« de tertia: »Aperite mihi portas justitiae et ingressus in eas confitebor Domino [92 1Kb] ;« de quarta: »Diligit Dominus portas Sion super omnia tabernacula Jacob [93 1Kb] .« Per primam egressa est Dina filia Jacob et corrupta [94 1Kb] ; ad secundum invitabat propheta Synagogam dicens: »Revertere, virgo Israel, in civitates tuas [95 1Kb] ;« de tertia exclamat Salomon: »Quae est ista quae progreditur quasi aurora consurgens [95* 1Kb] ?« ad quartam festinabat Paulus cum diceret: »Ingrediemur in illam requiem: nos qui credidimus [96 1Kb] .« Mandragora per omnia similatur homini praeter [Col. 0754B] capillos. Homo integer est Christus ex divinitate et humanitate; justus autem, qui per has portas intrat, est mandragora; qui assimilatur corpori Christi, id est humanitati, immutatione religiosae vitae. »Caput Christi est Deus [97 1Kb] « cui justus non potest assimilari per ea quae agit ex divinitate, ut in miraculorum operatione. Igitur vita justi dat odorem in portis nostris, id est in tribus ultimis. Nam in prima dat fetorem vita peccatoris quatriduani, in secunda vita reversi dat odorem unguenti, in tertia vita justi odorem thuris, in quarta vita devoti contemplativi dat odorem aromatis. Primus dat fetorem, dum alios scandalizat per immundum vitae exemplum; secundus dat odorem unguenti, dum per suam reversionem alios sanat, provocans ad [Col. 0754C] divinae misericordiae remedium; tertius dat odorem thuris, dum sibi et aliis per orationes divinum impetrat adjutorium; quartus dat odorem aromatis, suavitate suae devotionis. De primo dicitur: »Domine, jam fetet, quatriduanus enim est [98 1Kb] ;« in figura secundi »domus repleta est ex odore unguenti [99 1Kb] ,« quoniam Maria unxit pedes Domini; de tertio dictum est in Apocalypsi [100 1Kb] : »Habebant seniores citharas et phialas aureas plenas odoramentorum, quae sunt orationes sanctorum:« vel cithara est vox, in odoramentis suavis pinguedo orationis; de quarto: »Ascendit fumus aromatum in conspectu Domini de manu angeli [1 1Kb] .«

Item quatuor istas portas invenimus in sacramentis [Col. 0754D] Christi, omnes in bonam partem acceptas. Prima est orientalis, secunda occidentalis, tertia aquilonis, quarta meridionalis. Prima est uterus Virginis, secunda est latus Salvatoris, tertia est tenacitas rapinae infernalis, quarta est ingressus patriae coelestis. De prima in Ezechiele dicitur [2 1Kb] : »Porta haec clausa erit, vir non ingredietur per eam, quia Dominus Deus Israel ingressus est per eam;« de secunda: »Intrate per angustam portam [3 1Kb] ;« de tertia: »Ego dixi in dimidio dierum meorum: Vadam ad portam inferi [4 1Kb] ;« de quarta: »Elevamini, [Col. 0755A] portae aeternales, et introibit Rex gloriae [5 1Kb] .« Istae portae clausae fuerunt in prophetis, quia obscure ab eis praedictae, sed jam, coruscante Evangelio, sunt apertae. Prima aperta est in Christi nativitate; aperta, dico, non virginitatis corruptione, sed nativitatis Christi manifestatione; secunda aperta est in ejus passione, tertia in descensu Christi ad inferos et resurrectione; quarta in ejus ascensione. De prima aperta est mundus illuminatus, de secunda est homo redemptus et a peccatis lotus, de tertia est captivus homo ab inferis liberatus, de quarta missus est Spiritus sanctus. De prima dictum est: »Orietur vobis timentibus nomen meum Sol justitiae [6 1Kb] ,« nam »vidimus gloriam ejus gloriam quasi Unigeniti a Patre [7 1Kb] .« De secunda: »In [Col. 0755B] sanguine tuo redemisti vinctos tuos de lacu in quo non erat aqua [8 1Kb] ,« et: »Ipse enim prior dilexit nos, et lavit nos a peccatis nostris in sanguine suo [9 1Kb] .« De tertia: »Ero mors tua, o mors, morsus tuus ero, inferne [10 1Kb] ,« nam captivitate libera Jesum sequuntur agmina. De quarta: »Ascendens Christus in altum, captivam duxit captivitatem; dona dedit hominibus [11 1Kb] ,« id est septiformem spiritum. In istis dant mandragorae, id est conversationes justorum, odorem. In prima dum Christi imitantur humilitatem, in secunda dum se conformant ei per passionem, in tertia dum caute fugiunt inferni tormenta repellendo viriliter diaboli machinamenta, in quarta dum ad coelum sua erigunt desideria. In prima bonum dabat odorem humilitatis David dicens: [Col. 0755C] »Ludam coram arca Domini, et vilior fiam in oculis meis [12 1Kb] .« Apostolus bonum dabat odorem passionis in secunda dicens: »De caetero nemo mihi molestus sit; stigmata enim Jesu Christi porto in corpore meo [13 1Kb] .« In tertia bonum dabat odorem fugiendo infernum David dicens: »Domine, eduxisti ab inferno animam meam; salvasti me a descendentibus in lacum [14 1Kb] ;« et: »Anima mea sicut passer erepta est de laqueo venantium [15 1Kb] .« In quarta bonum odorem dabat erigendo ad coelum desiderium suum David dicens: »Sitivit anima mea ad Deum fontem vivum [16 1Kb] ;« et: »Cor meum, et caro mea exsultaverunt in Deum vivum [16* 1Kb] .« Item duodecim apostoli portae dicuntur, unde in Apocalypsi [Col. 0755D] [17 1Kb] duodecim portae visae sunt a Joanne in illa civitate Jerusalem, quae ostensa est. Item, dictus est Christus porta: »Ego, ait, sum ostium: per me si quis introierit, ingredietur et egredietur, et pascua inveniet [18 1Kb] ,« per hanc portam intrant omnes.

Item hanc invenimus divisionem: sunt portae Sion, sunt portae justitiae, sunt portae aeternales. Portae Sion sunt Ecclesiae sacramenta, per quae Ecclesiam intramus; portae justitiae sunt virtutes [Col. 0756A] mediae quas temporaliter exercemus; portae aeternales sunt praecipuae virtutes, quas etiam in futuro habituri sumus. In primis dant odorem praedicando praelati, in secundis juste vivendo religiosi, in tertiis soli Deo vacantes perfecti. De primis: »Christi bonus odor sumus Deo,« ait ille praedicator egregius [19 1Kb] ; de secundis: »Ecce odor filii mei sicut odor agri pleni; cui benedixit Dominus [20 1Kb] ;« de tertiis: »Odor tuus in me concupiscentias excitavit aeternas [21 1Kb] .« Item, sunt portae mortis, sunt portae mundi, sunt portae inferi, sunt portae coeli. Portae quibus ingredimur ad mundum sunt corrupta sensualitas, et caeca cupiditas, unde: »Appropinquaverunt usque ad portas mortis [22 1Kb] .« Portae inferi sunt caeca desperatio et dura obstinatio, unde: [Col. 0756B] »Portae inferni non praevalebunt adversus eam [23 1Kb] .« Portae coeli humilis patientia, quae est porta ferrea ducens ad civitatem [24 1Kb] , et amoris concordia, quae est porta orientalis [25 1Kb] . Primae portae pertinent ad filios hujus saeculi, secundae ad filios gehennae, tertiae ad filios Dei. Primi in suis portis inveniunt errorem, secundi per suas sibi praeparant aeternum fetorem, tertii in suis quasi mandragora vitae odorem. De primis: »Erraverunt in solitudine, in inaquoso, viam civitatis habitaculi non invenerunt [26 1Kb] .« De secundis: »Ignis, sulphur et spiritus procellarum, pars calicis eorum [27 1Kb] ,« sulphur enim fetore suo aeternum fetorem insinuat. De tertiis: »Ego quasi vitis fructificavi suavitatem odoris [28 1Kb] ,« vitis enim, quas diximus portas coeli, putationem sustinendo [Col. 0756C] designat patientiam, tortitudine et vilitate sua humilitatem; vino vero quod est calidae naturae et laetificat cor hominis [29 1Kb] , designat amoris divini fervorem et jucunditatem. Item septem sunt portae Jerusalem: porta vetus, porta fontis, porta gregis, porta equorum, porta sterquilinii, porta piscium, porta vallis [30 1Kb] . Item sunt septem beatitudines, quae ibi numerantur: »Beati pauperes spiritu quoniam ipsorum est regnum coelorum [31 1Kb] ,« etc. Prima sunt angeli secundum unam considerationem, secunda patriarchae, tertia prophetae, quarta apostoli, quinta martyres, sexta confessores, septima virgines. Prima est coelestis, secunda fidelis, tertia umbratilis, quarta judicialis, quinta terribilis, sexta [Col. 0756D] exemplaris, septima admirabilis. Porta vetus dicta est, quia in principio nascentis Jerusalem fundata est, quia »in principio creavit Deus coelum et terram [32 1Kb] ,« id est angelicam et humanam naturam. Unde Jacob evigilans ait: »Non est hic aliud nisi domus Dei et porta coeli [33 1Kb] .« Porta fontis est per quam exitus erat ad fontem Gihon, ubi Salomon unctus est in regem a Sadoc sacerdote et Nathan propheta [34 1Kb] . Per hanc designantur patriarchae: 158 ab his enim fides et cultus unius Dei incoepit, et ad nos [Col. 0757A] tanquam de fonte per rivos emanavit, unde de Abraham ait Prudentius: »Senex fidelis prima credendi via est.« Porta gregis juxta templum erat per quam ducebantur animalia ad immolandum. Hi sunt prophetae quorum primus Samuel habitare fecit unius moris in domo [35 1Kb] , tanquam gregem in ovili. Haec dicitur umbratilis, quia sub figuris operum et in tegumentis umbrarum prophetaverunt. Porta equorum dicebatur, in qua dimittebant equos quando ascendebant in templum; ultra quam equitare non licebat. Hi sunt apostoli propter velocitatem sic dicti, quia »subito in omnem terram exivit sonus eorum, et in fines orbis terrae verba eorum [36 1Kb] .« In horum figura Zacharias propheta [37 1Kb] vidit equos rubeos, albos, nigros, et varios. Haec [Col. 0757B] porta est judicialis; apostolis enim dictum est: »Sedebitis super sedes duodecim judicantes duo decim tribus Israel [38 1Kb] ;« inde canit Ecclesia [39 1Kb] :

Ecclesiarum principes,
Belli triumphales duces,
Coelestis aulae milites,
Et vera mundi lumina.
Porta sterquilinii est, per quam sordes civitatis efferebantur. Isti sunt martyres quorum corpora reputata sunt ut stercora, unde ait David: »Effuderunt sanguinem eorum tanquam aquam in circuitu et non est qui sepeliret [40 1Kb] .« Item David: »Posuerunt morticina servorum tuorum escam volatilibus coeli; carnes sanctorum tuorum bestiis [Col. 0757C] terrae [41 1Kb] .« Quia »lapidati sunt, secti sunt, tentati sunt, in occisione gladii mortui sunt [42 1Kb] .« Porta piscium est, quae respiciebat mare Mediterraneum, per quam mercimonia piscium deferebantur in urbem. Isti sunt confessores, qui in media voragine vitiorum contra impetus fluctuum mundi, id est tentationum feruntur et procellis circumdantibus concutiuntur, et non dejiciuntur. Hi sunt pisciculi pauci quibus satiavit Dominus quatuor millia hominum [43 1Kb] . Haec dicitur exemplaris, quia cum verbo doctrinae ministrat nobis exemplum vitae. Porta vallis erat quae ducebat ad vallem Josaphat. Isti sunt virgines in valle positi humilitatis, quia collectaneae sunt virtutes, virginitas et humilitas, unde beata Virgo: »Quia respexit humilitatem ancillae suae, ecce [Col. 0757D] enim ex hoc beatam me dicent omnes generationes [44 1Kb] .« Haec dicitur admirabilis. Quid enim admirabilius, quam vitam angelicam ducere in terris? In carne enim non secundum carnem vivere, non solum supra carnem est, sed angelicum. Moraliter quoque possumus accipere portas istas. Sit ergo prima gratiae, secunda contritionis, tertia exterioris poenitentiae, quarta sanctae meditationis. Et nunc de his quatuor agamus. Prima ergo est gratia scilicet vetus. Ipsa enim est principium bonorum quae egimus, ipsa quoque est coelestis. Per ipsam enim [Col. 0758A] de coelo egressus est angelus, egressus est Christus, egressus est Spiritus sanctus. Angelus ad visitandum, Christus ad redimendum, Spiritus sanctus ad considerandum. Ad visitandum contra diaboli tentamenta, ad redimendum ab infernali poena, ad consolandum in hac miseria. Unde Jacob vidit angelos ascendentes et descendentes, et lapidem sub capite, id est Christum, unxit oleo, Spiritus sancti, et ait: »Non est hic aliud nisi domus Dei et porta coeli [45 1Kb] .« Secunda scilicet fontis, id est contritionis est. Fons iste tres habet rivos: primo lavat macula peccati infectum, secundo luget proximi defectum, tertio pium rigat affectum. Quaerit enim se mundare, proximo subvenire, Deum desiderare. Hanc aquam desideravit David cum desideraret [Col. 0758B] de fonte qui est in porta Bethlehem [46 1Kb] . Tertia est porta gregis quae et umbrabilis dicitur. Tres sunt greges: grex porcorum, grex caprarum, grex ovium. De primo legitur, quia misit Dominus malignos spiritus intrare in gregem porcorum [47 1Kb] ; de secundo: »Capilli tui sicut grex caprarum quae ascenderunt de monte Galaad [48 1Kb] ;« de tertio: »Dentes tui sicut grex tonsarum quae ascenderunt de lavacro [49 1Kb] .« Non legimus quod porci offerantur in sacrificio, capra offertur pro peccato, ovis in holocausto [50 1Kb] . Primi ergo portam non ingrediuntur, secundi ingrediuntur, tertii in templo introducuntur. Primi sunt porci qui in mari praecipitantur, id est peccatores qui in inferno cruciabuntur; secundi sunt poenitentes qui pro peccatis suis affliguntur, [Col. 0758C] tertii sunt justi qui charitate fervent, ut justiores reddantur. De primis: »Quibus juravi in ira mea: Si introibunt in requiem meam [51 1Kb] ;« de secundis: »Intrate per angustam portam [52 1Kb] ;« de tertiis: »Filii Sadoc intrabunt in sanctuarium meum et ministrabunt mihi [53 1Kb] .« Haec porta dicitur umbratilis, quia sacrificia sunt umbra futurorum, vel quia haec opera secreto facienda sunt, vel quia licet meritum videtur, praemium nondum declaratur.

Quarta est porta equorum. Nomine equorum tria designantur hominum genera: luxuriosi, superbi, honoribus dediti. Primi remanent extra portam propter suam immunditiam; secundi propter suam superbiam; tertii ut, sollicitudine ad tempus deposita, [Col. 0758D] majorem habeant contemplationis abundantiam. De primo: »Fluxus eorum, ut fluxus equorum [54 1Kb] ; de secundo: Non in fortitudine equi voluntatem habebit, nec in tibiis [55 1Kb] ;« de tertio: »Qui ascendis super equos tuos, et quadrigae tuae salvatio [56 1Kb] .« Haec est judicialis, quia, cum revertitur anima, verius scit judicare inter verum et falsum, bonum et malum, temporale et aeternum. Sequuntur tres aliae portae, quarum prima est confessionis, secunda imitationis, tertia humilitatis. Prima est sterquilinii; dum enim peccata confitemur, quasi sterquilinium [Col. 0759A] extra portam ejicimus. Tria sunt ista sterquilinia: primum peccata, secundum temporalia bona, tertium mundi miseria. De primo: »Qui nutriebantur in croceis amplexati sunt stercora [57 1Kb] ;« de secundo: »De stercore boum lapidabitur piger [58 1Kb] ;« de tertio: »Suscitans de pulvere egenum, et de stercore erigens pauperem [59 1Kb] . Haec dicitur terribilis; dum enim auditor confessionis praedicat, incutit timorem in mortis articulo, tremorem horroris in judicio, tenebras in inferno. Unde David: Timor et tremor venerunt super me et contexerunt me tenebrae [60 1Kb] .« Sequitur porta piscium, scilicet imitationis. Tria enim sunt genera piscium, quae debemus imitari: de fluvio, de stagno, de mari. Primi sunt qui vivunt in saeculo de suis laboribus, [Col. 0759B] eleemosynis vacantes, et hi testimonio fidei sunt probati; secundi in claustro reclusi sunt, angustiati sunt, afflicti sunt; tertii in martyrio ludibria et verbera experti. Haec dicitur exemplaris. Primos enim debemus imitari: ut sciamus in saeculo communiter vivere, secundos, ut sciamus in claustro solitudinem tenere; tertios, ut possimus in martyrio constantiam habere. In omnibus his necessaria est patientia, unde in Levitico: »Pisces sive de fluvio, sive de stagno, sive de mari non comedetis, qui non habent pinnulas et squamas [61 1Kb] .« Sequitur porta vallis, id est humilitati. Est vallis fructuosa, est vallis frumentosa, est vallis liliosa. Prima est humilitatis peccatorum, secunda justorum, tertia virginum. [Col. 0759C] Humilis enim peccator lacrymis rigatur; humilis justus frumento virtutum cumulatur; humilis virgo amoenitate munditiae jucundatur. De primo: »Qui emittis fontes in convallibus [62 1Kb] ;« de secundo: »Valles abundabunt frumento [63 1Kb] ;« de tertio: »Circumdabant eam flores rosarum et lilia convallium [64 1Kb] .« Haec est mirabilis. Mirabile enim est quod destruit superbiam quae totum genus humanum praecipitavit. Quod enim illa de coelo praecipitavit, ista revehit ad coelum.


Mandragorae dederunt odorem suum in portis nostris.

[CARD.] Mandragora herba est, quae tam profundum soporem inducit, quod posset homo incidi, nec sentiret dolorem. Per mandragoras enim studia contemplationis [Col. 0759D] designantur, quae ita dormire faciunt hominem in deliciis suis, ut abscissionem ab inimicis suis carnalibus, a rebus saecularibus nec sentiat nec attendat. Dicit ergo: Mandragorae dederunt odorem suum in portis nostris, id est in portis quinque sensuum; tunc nostris, si odor mandragorarum ad eas perveniat et ab eis excludat odorem mundanum. Nam si bene dormiat interius anima, sensus suos excludit ad exteriora. Sequitur


Omnia poma nova et vetera servavi tibi, dilecte mi.

[THO.] Poma nova et vetera, praecepta vel promissa [Col. 0760A] novi Testamenti ac veteris, quae omnia servavit dilecto suo Ecclesia. Ipsum enim non solum esse novit, qui utriusque praecepta daret et servantibus praemia digna redderet. Ipse enim solus fuit, qui antiquis per angelos, per semetipsum nobis, illis minora, nobis majora, et dedit praecepta et promisit praemia. Item, poma vetera, sunt Patres veteris Testamenti quorum nullus quamlibet sanctus, potuit regnum intrare ante incarnationem, passionem, resurrectionem, ascensionem. Poma vero nova sunt, justi novi Testamenti quos utrosque salvandos praescivit Ecclesia per gratiam Christi venturi in mundum. Nova poma sunt quatuor: primum incarnatio Salvatoris, secundum initium novae conversationis, tertium profectus humilitatis, quartum fructus perfectae [Col. 0760B] virtutis. De primo Job: »Dies mei transierunt quasi naves poma portantes [65 1Kb] ,« quod de incarnatione Gregorius exponit; de secundo in Levitico: »Cum intraveritis terram quam Dominus daturus est vobis, et plantaveritis in ea ligna pomifera, auferetis praeputia ab eis [66 1Kb] ,« id est vanam gloriam a nova conversatione; de tertio: »Descendi in hortum nucum, ut viderem poma convallis [67 1Kb] .« Per convallem enim designatur humilitas; de quarto: »Emissiones tuae paradisus malorum punicorum cum pomorum fructibus [68 1Kb] .« Mala enim punica sunt martyres sanguinis effusione rubei: fructus pomorum, quae est in eis, perfectio virtutum. Primum pomum affert sanitatem, secundum sapit austeritatem, [Col. 0760C] tertium provocat vomitum, quartum tribuit appetitum: sanitatem fidei verae, austeritatem poenitentiae, vomitum superbiae, appetitum dulcedinis supernae. Primum itaque affert sanitatem antiquis odore, praesentibus sapore, futuris in resurrectione fortitudine et decore. Unde ipsa Sapientia: »Sicut cinnamomum et balsamum aromatizans odorem dedi; quasi myrrha electa dedi suavitatem odoris [69 1Kb] .« Sicut cinnamomum jucundi odoris et saporis, dedit odorem in nativitate; sicut myrrha quae amara est, in passione; sicut balsamum, quod a putredine corpus conservat incorruptum, in resurrectione. Hunc triplicem odorem dedit antiquis ad fidem. Saporem dedit praesentibus, se manifestans eis in carne; unde: »Gustate et videte, quoniam suavis est Dominus [70 1Kb] ,« [Col. 0760D] et: »Qui edunt me adhuc esurient [71 1Kb] .« Futuris dabit suavitatem fortitudinis per incorruptionem, pulchritudinis per sui visionem, unde: »Dominus regnavit, decorem induit [72 1Kb] .« Secundum pomum sapit austeritatem poenitentiae, unde: »Tribulationem et dolorem inveni, et nomen Domini invocavi [73 1Kb] .« Hic clamat: »Miserere mei, Domine, quoniam infirmus sum [74 1Kb] :«---»Propter te mortificamur tota die [74* 1Kb] .« Tertium pomum facit vomitum superbiae, ad quem nos admonet Apostolus: »Expurgate vetus fermentum, ut sitis nova conspersio [75 1Kb] .« Et alius apostolus: »Deponentes omnem malitiam, et omnem dolum et [Col. 0761A] simulationes, et invidias, et omnes detractiones [76 1Kb] ,« etc. Quartum pomum provocat appetitum dulcedinis supernae. Ad hoc nos invitat Apostolus sic: »Quae sursum sunt sapite, non quae super terram [77 1Kb] ;« et David: »Sitivit anima mea ad Deum fontem vivum [78 1Kb] .« Inde sponsa in hoc Cantico: »Comedite, amici, et inebriamini, charissimi [79 1Kb] .« De his quatuor pomis ait propheta: »Ipse cepit et sanabit nos [80 1Kb] .« Per primum, percutiet poenitentia; per secundum, curabit nos, faciens vomere superbiam; per tertium, vivificabit nos post duos dies, scilicet praedictae inchoationis, et profectus humilitatis, dans nobis saporem supernam; per quartum, quod est quaedam scilicet vivificatio spiritualis vitae, quae sequitur in his duobus diebus, in die tertio suscitabit [Col. 0761B] nos de corpore et anima, scilicet praecedentibus duobus diebus legis et Evangelii. Primum pomum novum est ineffabili Dei et hominis unione, secundum vetustatis Adae subjectione, tertium novum est deformando a superbienti diabolo, quartum novum est se Christo conformando. De primo: »Faciet Dominus novum super terram, mulier circumdabit virum [81-82 1Kb] ;« de secundo: »In novitate vitae ambulemus [83 1Kb] ;« de tertio: »Renovamini spiritum mentis 159 vestrae et induite novum hominem qui secundum Deum creatus est [84 1Kb] ;« de quarto: »Renovabitur ut aquilae juventus tua [85 1Kb] .« Aquila haec est Christus, de cujus similitudine renovamur cum, relictis peccatis, ejus nos virtutibus et operibus, quantum [Col. 0761C] datur nostrae infirmitati, nos conformamus, ut post mortem ab ipso reformemur. Quod sit Christus aquila audi Joannem apostolum: »Audivi, ait, vocem unius aquilae volantis per medium coeli [86 1Kb] :« quod intelligimus de Christi ascensione.

Haec de pomis novis dicta sunt. Tria sunt poma vetera: culpa originalis, voluptas carnalis, vanitas temporalis. Primum collegit Adam in paradiso, secundum colligebant duo seniores presbyteri insidiantes castitati Susannae fatentes in pomario, tertium in Ecclesiaste libro: »Ego, inquit, paravi mihi servos et ancillas, et plantavi pomaria et arbores diversi generis, et vidi quod esset vanitas et afflictio spiritus [87 1Kb] .« Prima illa poma nova servat Ecclesia dilecto ad remunerandum. Ista vero vetera servat ei [Col. 0761D] vel ad remittendum vel ad aeternaliter puniendum: culpam originalem remittit per baptismi ablutionem, voluptatem carnalem per confessionem et carnis macerationem, vanitatem vero temporalem per confessionem et mundi abdicationem. De primo enim ait Dilectus: »Nisi quis renatus fuerit ex aqua et Spiritu sancto, non potest introire in regnum Dei [88 1Kb] ;« de secundo: »Qui odit animam suam in mundo, in vitam aeternam custodit eam [89 1Kb] ;« id est vitam carnalem; de tertio: »Nisi quis renuntiaverit omnibus quae possidet, non potest meus esse discipulus [90 1Kb] ;« [Col. 0762A] magnae enim possessiones causae sunt vanitatis. Alioquin dilecto haec omnia servantur, aeternaliter punienda, nisi satisfecerimus de eis, dum nobis datur spatium. Debemus enim tria Deo, tria proximo, tria nobis. Haec tria Deo: reverentiam majestati, obedientiam veritati, patientiam benignitati. Haec tria nobis dimitti petimus quae Deo debemus et non solvimus. Proximo debemus: posse nostrum, nosse nostrum, velle nostrum: in subsidiis, in consiliis, in desideriis. Mendico, indiscreto, perverso. Nobis quoque debemus tria, scilicet vitae subsidia, vivere sine criminis macula, ambulare in justitia. De prima: »Cibaria et virgam et onus asino, panem et disciplinam et opus servo [91 1Kb] ;« de secundo: »Beatus vir qui inventus est sine macula [92 1Kb] ;« de tertio: [Col. 0762B] »Qui ambulat in justitiis et loquitur veritatem, iste in coelis habitabit [93 1Kb] .« Pro his quia non solvimus, dicimus: »Dimitte nobis debita nostra [94 1Kb] .« Hanc sponsam quam audivimus poma nova et vetera sponso reservasse, beatam Virginem a Filio suo in coelum assumptam possumus intelligere, quae, dum bona quae operata est sub lege, tanquam poma vetera, et quae operata est sub gratia, tanquam nova Filio suo praesentat, ipsa ait: »Descendi in hortum nucum ut viderem poma convallium, et inspicerem si floruisset vinea, et germinassent mala punica [95 1Kb] .« Poma convallium, scilicet humilitatis fructum, quae habuit sub legis vetustate; mala punica quorum grana sunt rubea, sunt bona charitativa, quae acquisivit [Col. 0762C] sub gratiae novitate, unde, ne invida tantorum videatur bonorum, omnes invitat ad percipienda munera tantae gratiae, dicens: »Transite ad me, omnes qui concupiscitis me, et a generationibus meis adimplemini [96 1Kb] .« Qui studet optatam cursu contingere metam, quae posteriora sunt obliviscens, ad ea quae anteriora sunt extendit [96* 1Kb] . Cujus enim inflammatur desiderium, is non gravatur currere per stadium, donec veniat ad bravium. Nos ergo non afficiamur taedio, quos tantae Virginis exhilarat imitatio. Quae ait: »Transite ad me, omnes qui concupiscitis me.« Primum est enim hos fructus pomorum concupiscere, secundum transire, tertium plenitudinem accipere. Concupiscere, desiderio ardenti; transire, cursu ferventi; plenitudinem accipere, animo gaudenti. [Col. 0762D] In primo anima patitur languorem, in secundo laborem, in tertio recipit honorem. De primo sponsa: »Filiae Jerusalem, nuntiate dilecto quia amore langueo [97 1Kb] ;« in secundo erat cum dicebat: »Invenerunt me custodes civitatis, percusserunt me, et vulneraverunt me [98 1Kb] ;« item: »Surgam et circuibo civitatem, per vicos et plateas quaeram quem diligit anima mea [99 1Kb] .« In ardenti desiderio erat Paulus cum ait: »Cupio dissolvi, et esse cum Christo [100 1Kb] .« In labore ferventi cum diceret: »Non solum alligari, sed et mori paratus sum pro Christo [Col. 0763A] in Jerusalem [1 1Kb] ;« item: »Bonum certamen certavi, cursum consummavi [2 1Kb] .« Ad tertium aspirabat cum diceret: »De reliquo reposita est mihi corona justitiae [3 1Kb] ,« in quo jam se esse Maria gratulatur, dicens: »Sub umbra illius quem desiderabam sedi, et fructus ejus dulcis gutturi meo [4 1Kb] .« Illuc ascendit beata Virgo, unde: »Assumpta est Maria in coelum, gaudent angeli, laudantes benedicunt Dominum [5 1Kb] .« Haec assumptio triplex est, unde nos oportet gaudere. Assumptus est Christus, assumpta est Maria, assumetur praedestinatus. Christus a Patre, Maria a Filio, praedestinatus a Judice. De primo: »Et Dominus Jesus, postquam coenavit cum discipulis suis, assumptus est in coelum [6-7 1Kb] ;« de secundo: »Assumpta est Maria in coelum, gaudent angeli, [Col. 0763B] laudantes benedicunt Dominum [8 1Kb] ;« de tertio: »Duae in lecto, una assumetur et altera relinquetur [9 1Kb] .« Christi assumptio nobis procuravit sancti Spiritus missionem; assumptio Mariae apud Christum nostri facit commemorationem; electorum assumptio recipit incorruptionem. O quam celebranda est prima, per quam a Spiritu sancto spiritus humanus renovatur! o quam veneranda secunda, per quam peccator Deo reconciliatur! quam desideranda tertia, in qua totus homo reparatur! Sed nunc de secunda nostrae Virginis agamus, quae hodie dilecto suo profert poma nova et vetera, quae ad suam sic nos invitat aemulationem: »Transite ad me, omnes qui concupiscitis me [10 1Kb] .« Sed quare concupiscenda, ipsa demonstrat causam, ut ejus sequamur formam. [Col. 0763C] »Ego, ait, quasi vitis fructificavi suavitatem odoris, et flores mei fructus honoris et honestatis [11 1Kb] .« Audi odorem, honestatem, honorem: odorem bonae opinionis, honestatem sanctae conversationis, honorem floris, scilicet Dominicae incarnationis. Nota in vite odorem, in flore honorem et honestatem. Ipsa enim fuit vitis odorem emittens. Flos filius ejus, honorem et honestatem matri conferens. De odore: »Odor vestimentorum tuorum sicut odor thuris [12 1Kb] ;« item: Cujus inaestimabilis odor erat nimis in vestimentis ejus [12* 1Kb] ; de fructu honoris:

Tu cum virgineo mater honore
Angelorum Domino pectoris aulam
Sacris visceribus casta parasti [13 1Kb] .
[Col. 0763D] Accepit a Filio honestatem, scilicet ab incarnata Sapientia, ut dicere possit: »Venerunt mihi multa bona pariter cum illa, et innumerabilis potestas per manus ejus [14 1Kb] .« Item, vitis, cum viret, palmites generat; cum floret, serpentes eliminat; cum producit uvas, illis in prelo expressis cor hominis laetificat [15 1Kb] . Cum viret per gratiam, producit palmites virtutum; cum floret, fugat serpentes, scilicet tentationes daemonum; cum racemos producit, scilicet in unitate fidei colligit, in expressionem sanguinis per passionem, [Col. 0764A] laetificat per spem corda dubitantium. Audi palmites: »Quae est ista quae progreditur quasi aurora consurgens, pulchra ut luna, electa ut sol [16 1Kb] ?« Triplici flore floruit: fuit enim flos exterior, flos interior, flos superior. Primus fuit conversationis sanctitas, secundus virginitas, tertius Christi humanitas. De primo: »Sicut lilium inter spinas, sic amica mea inter filias [17 1Kb] ,« de secundo: »Venter tuus sicut acervus tritici, vallatus liliis [18 1Kb] .« Tritici granum, id est Christus, fuit in ventre ejus, inter lilia sanctae conversationis et virginitatis. De tertia: »Ego flos campi et lilium convallium [19 1Kb] .« Iste flos serpentes fugat, id est daemones. Audi racemos: »Multitudinis credentium erat cor unum, et anima una [20 1Kb] .« Pone in prelo: »Sancti ludibria [Col. 0764B] et verbera experti, insuper et vincula et carceres, lapidati sunt, secti sunt, tentati sunt [21 1Kb] ,« etc. Audi vinum gaudii: »Ibant apostoli gaudentes a conspectu concilii, quoniam digni habiti sunt pro ipso contumeliam pati [22 1Kb] .« Audi adhuc palmites ut magna concupiscas: »Ego mater pulchrae dilectionis, et timoris, et agnitionis, et sanctae spei [23 1Kb] .« Multum pullulant isti palmites. Audi palmitem dilectionis: est dilectio carnalis, est dilectio naturalis, est dilectio spiritualis. Prima diligunt fornicarii, secunda necessarii, tertia filii Dei. Primi propter voluntatem vel voluptatem, secundi propter utilitatem, tertii propter cordis puritatem. Primum habet damnationem, secundum quantulamcunque excusationem, tertium habet retributionem. De [Col. 0764C] primo: »Filii hominum, usquequo gravi corde, ut quid diligitis vanitatem et quaeritis mendacium [24 1Kb] ?« de secundo: »Si diligitis eos qui vos diligunt, quam mercedem habebitis [25 1Kb] ?« de tertio: »Diliges Dominum Deum tuum ex toto corde tuo, et ex tota mente tua [26 1Kb] ,« etc. Prima est turpis, secunda vapida, tertia pulchra. Ecce »mater pulchrae dilectionis.« Sequitur, »et timoris.« Non est timor iste servilis, non initialis, sed filialis. Primus enim est peccatorum, secundus mortuorum, tertius perfectorum. De primo: »Timor non est in charitate, quia iste timor poenam habet [27 1Kb] ;« de secundo: »Perfecta charitas foras mittit timorem [28 1Kb] ;« de tertio: »Timor Domini sanctus permanet in saeculum [Col. 0764D] saeculi [29 1Kb] .« Isti sunt poma nova et vetera, quae hodie beata Virgo mater praesentat Filio suo, quae servaverat ei religiose vivendo, caste concipiendo, religiose pariendo. Hodie praesentat post ipsum coelum ascendendo. Quo nos perducat Jesus Christus, »cui est honor et gloria in saecula saeculorum. Amen [30 1Kb] .«


Omnia poma nova et vetera, dilecte mi, servavi tibi.

[CARD.] In quo verbo bonorum operum perseverantia [Col. 0765A] demonstratur in Virgine. Dicit ergo: O dilecte mi, omnia poma, omnia boni odoris opera, quae feci, tam vetera, quae ex mandatis legis veteris processerunt, quam nova, quae produxerunt praecepta evangelica, sine infectionis macula, sine corruptionis putredine, servavi tibi, tanquam grata euxenia praesentanda. Sequitur:



CAP. VIII.---Quis mihi det te fratrem meum sugentem ubera matris meae?

[THO.] Haec est vox antiquorum justorum qui Dominum Patri et Spiritui sancto aequalem et consubstantialem credebant. Ipsum quoque in hominis habitu et hominibus consubstantialem videre cupiebant. Mater nostra cujus suxit ubera, est beata Virgo, non per naturam, sed per gratiam, per quam [Col. 0765B] talem nobis fratrem genuit. Vel Synagoga est mater in qua et ex qua mediante Virgine carnem humanam assumpsit et infantili aetate nutritus est Dilectus. Christus frater noster est triplici ratione: ratione assumptae carnis, ratione religionis, ratione comparticipandae haereditatis. De primo non est dubium: »Caro enim nostra et frater noster est [31 1Kb] ;« de secundo: »Qui facit, ait, voluntatem Patris mei qui in coelis est, ille meus frater, et soror, et mater est [32 1Kb] .« Item de apostolis: »Dicite, ait, fratribus meis, quia praecedam vos in Galilaeam [33 1Kb] .« De tertio: »Quos enim praescivit et praedestinavit, conformes fieri imaginis Filii sui, ut sit ipse primogenitus in multis fratribus [34 1Kb] .« Primam fraternitatem [Col. 0765C] conciliavit in Maria, secundam in Ecclesia, tertiam a Patre in patria. Accepit enim de Maria, unde: »Languores nostros ipse tulit, et dolores nostros ipse portavit [35 1Kb] ,« in patibulo conversans, in Ecclesia ex sua gratia »inhabitare facit unius moris in domo [36 1Kb] .« Secundum tertiam fraternitatem praeparat nobis haereditatem incorruptibilem, et incontaminatam, et immarcescibilem, conservatam in coelis [37 1Kb] . Habet quilibet Christianus tres fratres: primus affligit, secundus negligit, tertius diligit et ideo corrigit. Primus affligit ex malitia, secundus negligit ex pigritia vel carnali amicitia, tertius diligit et corrigit ex charitatis abundantia. Primus periculosus est quia falsus, secundus inutilis quia erroneus, tertius imitandus quia verus. De primo ait [Col. 0765D] Paulus: »Periculum in falsis fratribus [38 1Kb] ;« de secundo Dominus in Genesi: »De manu viri et fratris ejus requiram animas vestras [39 1Kb] ;« de tertio, item Dominus in Evangelio: »Si peccaverit in te frater tuus, corripe eum inter te et ipsum [40 1Kb] .« Item de primo: »Qui dicit se Deum diligere, et fratrem suum odit, mendax 160 est [41 1Kb] .«---»Qui enim odit fratrem suum, homicida est [42 1Kb] .« De secundo: »Qui habuerit substantiam mundi et viderit fratrem suum necesse habere, et clauserit viscera sua ab eo, quomodo est charitas Patris in eo [43 1Kb] ?« Est etenim non [Col. 0766A] solum substantia mundi possessio corporalis, sed et scientia; major est enim necessitas indigere spiritualibus quam temporalibus. Tertius dicitur: »Frater fui draconum et socius struthionum [44 1Kb] .« Haec tria genera fratrum habuit Joseph. Primi fuerunt filii ancillarum, qui eum vendiderunt; secundi filii Liae, qui consenserunt; tertius fuit Benjamin filius Rachel, couterinus ejus, qui cum patre ejus deploravit absentiam. Iste fuit inter nos natus, nobis datus, pro nobis damnatus. Natus de matre, datus a Patre, damnatus a fratre. De primo et secundo: »Puer natus est nobis et filius datus est nobis [45 1Kb] .« De tertio: Quem condemnaverunt Judaei in mortem [46 1Kb] . Datus est nobis, ut nos pro nobis daremus ad placandam iram Patris; natus est inter nos, [Col. 0766B] ut honoraret vilitatem nostrae infirmitatis; damnatus est pro nobis, ut nos purgaret a peccatis, liberaret ab inferis, aperiret regnum patriae coelestis.

Itaque natus est inter nos in pretium, datus est nobis in solatium, damnatus pro nobis in praemium. Primum, ne remaneremus Deo odiosi; secundum, ne perpetuo essemus de miseria nostra confusi; tertium, ne essemus in hoc exsilio perpetuo captivi. Odiosi, quia »omnes peccaverunt, et egent gratia Dei [47 1Kb] ;« confusi, ut diceret unusquisque in excessu mentis suae: »Projectus sum a facie oculorum Dei [48 1Kb] ;« captivi, ut diceret homo desperatus: »Vadam ad portas inferi [49 1Kb] .« Iste frater sic datus, sic natus, sic damnatus, sugere dicitur ubera nostrae matris. Quatuor sunt ubera. Sunt prima ubera [Col. 0766C] gentiles et Judaei, secunda discipuli Domini ut apostoli, tertia sacrae Scripturae ubera, quarta falsae rei argumenta. De primis: »Duo ubera tua sicut duo hinnuli capreae gemelli [50 1Kb] ;« de secundis: »Meliora sunt ubera tua vino [50* 1Kb] ;« de tertiis Salomon: »Qui premit ubera fortiter ut eliciat lac, exprimit butyrum [51 1Kb] ;« de quartis Job: »Quare non in vulva mortuus sum; egressus de utero, non statim perii? Cur susceptus genibus, cur lactatus uberibus [52 1Kb] ?« Primis itaque lactatur Christus, secundis parvulus, tertiis provectus, quartis seductus. Christus, ne ab eo infantilis disciplina contemni videatur; parvulus, ut fide et moribus instruatur; provectus, ut secreta Ecclesiae sacramenta intelligantur; seductus, ut de impuritate [Col. 0766D] sibi blandiatur. Mater itaque Christi est Ecclesia de gentibus et Judaeis, cujus sugebat ubera; cum sedens inter doctores audiebat, et interrogabat eos [53-54 1Kb] non tamen ignorabat. Notandum quia Christus ubera matris sugebat, ubera Scripturae exprimebat, ubera discipulorum infundebat. Sugebat, ut nutriretur lacte corporalis alimoniae; exprimebat lac sapientiae; infundebat lac gratiae. De primo: »Ipsum Regem angelorum sola Virgo lactabat ubere de coelo pleno [55 1Kb] .« Pro secundo: Aperuit discipulis sensum, ut intelligerent Scripturas [56 1Kb] .

[Col. 0767A] Interpretabatur discipulis euntibus in Emmaus »incipiens a Moyse, et omnibus prophetis [57 1Kb] .« Lac fundebat, quoniam sedens in monte dicebat: »Beati pauperes spiritu, quoniam ipsorum est regnum coelorum [58 1Kb] ,« etc. Horum uberum lac prosequi non erit inutile.

Sunt autem pauperes censu multiformes, horum alii criminantur in corde paupertatis afflictione, alii sunt aequanimes in rerum inventione, alii sibi assumunt paupertatem ex propria animi deliberatione. Primi qua Deum suam causantur inopiam, secundi gratias agunt propter egestatem, tertii resecant naturae sufficientiam. De primis erat uxor Job dicens viro suo: »Benedic Deo, et morere [59 1Kb] ;« quia, ut ait poeta [60 1Kb] :

[Col. 0767B] Nil habet infelix paupertas durius in se,
Quam quod ridiculos homines facit.
Quibus dicitur:

Paupertatis onus patienter ferre memento.
De secundis erat Job cum diceret: »Dominus dedit, Dominus abstulit [61 1Kb] ,« etc. De tertiis erat Paulus cum diceret: »Usque in hunc diem esurivimus et sitimus, pauperes sumus, colaphis caedimur [62 1Kb] ;« item: »Aporiamur, sed non destituimur [63 1Kb] .« Audisti quomodo prima est damnosa et miserabilis, secunda onerosa et secura, tertia fructuosa et laudabilis. De prima in Apocalypsi [64 1Kb] : »Tu dicis: Quia dives sum, et nullius indigeo, cum sis miser et pauper, et caecus, et nudus, et miserabilis.« De secunda [Col. 0767C] ait Hieronymus: »Pauper in excelsa dives conscientia, securior dormit in terra, quam dives auro in purpura.« De tertia: »Christus cum dives esset, propter nos egenus factus est, ut illius inopia divites essemus [65 1Kb] .«---»Domine,« aiunt tales, »ecce nos reliquimus omnia et secuti sumus te [66 1Kb] :« hoc est laudabile. Audi fructum: »Vos qui secuti estis me, qui reliquistis omnia, sedebitis super sedes duodecim judicantes duodecim tribus Israel [67 1Kb] ,« hoc est paupertas census. Sed est melior paupertas spiritus. Qui in hac sunt, primo student peccata sua gravia reputare, virtutes suas diminuere, propriam personam vilem reputare. In primo vitatur praesumptio, in secundo elatio, in tertio ambitio. Primi namque dicunt: »Peccavi super numerum arenae maris;« [Col. 0767D] secundi dicunt cum Job: »Ecce non est auxilium mihi in aevo [68 1Kb] ;« item: »Non egredieris, Deus, in virtutibus nostris [69 1Kb] .« Tertii si in partem sollicitudinis vocentur, suam causantur insufficientiam, dicentes: »Non sum medicus, et non est panis in domo mea, neque vestimentum [70 1Kb] .« Non sum medicus ad sanandum, panis ad erudiendum, vestimentum honestae conversationis ad dandum foris exemplum, ecce stilla lactis. Sequitur alia:

[Col. 0768A] »Beati mites [71 1Kb] .« Est enim mansuetudo quam dat natura, est quae pacem sequitur, est quae crescit in tribulationis angustia. Prima est virtutis praeparatio, secunda inchoatio, tertia consummatio. De prima: »Docebit mites vias suas [72 1Kb] ;« item: »Memento, Domine, David, et omnis mansuetudinis ejus [73 1Kb] .« De secunda, »Discite a me quia mitis sum et humilis corde [74 1Kb] ;« et: »Erat mitisssimus super omnes homines qui sunt in terra [74* 1Kb] .« De tertia: »Quasi agnus ad occisionem ductus, et non aperuit os suum [75 1Kb] ;« unde: »Diriget mansuetos in judicio, docebit mites vias suas [76 1Kb] .« Sequitur tertia stilla:

»Beati qui lugent, quoniam ipsi consolabuntur [77 1Kb] .« Est luctus compunctionis, est luctus desiderii et [Col. 0768B] amoris. Primo enim debemus flere propria peccata, secundo aliena incommoda, tertio pro aeterna quam desideramus vita. De primo: »Lavabo per singulas noctes lectum meum, lacrymis meis stratum meum rigabo [78 1Kb] ;« de secundo: »Quis dabit capiti meo aquas, et oculis meis fontem lacrymarum, et plorabo super interfectos filiae populi mei [79 1Kb] ?« de tertio: »Fuerunt mihi lacrymae meae panes die ac nocte [80 1Kb] .« Sequitur quarta stilla:

»Beati qui esuriunt et sitiunt justitiam, quoniam ipsi saturabuntur [81 1Kb] .« Est autem triplex justus, qui »germinabit sicut lilium [82 1Kb] ; est justus, qui ut palma florebit [83 1Kb] ;« est justus, qui »si morte praeoccupatus fuerit, in refrigerio erit [84 1Kb] .« Primus esto [Col. 0768C] justus qui »ex fide vivit [85 1Kb] ;« secundus qui »non contristabitur, quidquid ei acciderit [86 1Kb] ;« tertius qui »ut leo confidit [87 1Kb] .« Primus »germinabit sicut lilium,« de pallore poenitentiae, qui est in radice, ad virtutum virorem, de virore ad innocentiae candorem, de innocentia ad auream charitatem, de charitate ad Dei timorem. Secundus »ut palma florebit,« qui »non contristabitur, quidquid ei acciderit;« quia, sicut palma virorem suum nec in hieme amittit, nec in aestate, ita iste virtutem nec in prosperitate, nec in adversitate. Tertius, »Si justus morte praeoccupatus fuerit in refrigerio erit,« qui praedicando justitiam pro ea occisi, transibunt ad vitam, ubi saturabuntur. Quinta stilla ejus:

[Col. 0768D] »Beati misericordes, quoniam ipsi misericordiam consequentur [88-93 1Kb] . Misericordes sunt qui faciunt sex opera misericordiae quae frequenter diximus, et ideo breviter transivimus, scilicet, Pascere esurientem, vestire nudum, colligere hospitio peregrinum, consolari dolentem, visitare infirmum et incarceratum, sepelire mortuos. Pro hac misericordia in terra, consequentur misericordiam in coelo. Inde: Domine, in coelo misericordia tua [94-96 1Kb] .« Stilla sexta:

[Col. 0769A] »Beati mundo corde, quoniam ipsi Deum videbunt [97 1Kb] .« In corde est turpitudo, est infirmitas, est immunditia. Turpitudo cogitationum, infirmitas delectationum, immunditia operum. De prima enim potest dici: »Tota pulchra es, amica mea [97* 1Kb] ,« secunda dicit: »Sana me, Domine, et sanabor [98 1Kb] ,« de tertia: »Anima quae peccaverit, ipsa morietur [99 1Kb] .« In primo: »Muscae morientes perdunt suavitatem unguenti [100 1Kb] ;« in secundo: »Vulpes parvulae demoliuntur vineas [1 1Kb] ;« in tertio: Serpentes filios Israel invenenant [2 1Kb] . Sed, si ista fuerint ablata, erunt mundo corde, et sic Dominum videbunt. Sequitur:

»Beati pacifici, quoniam filii Dei vocabuntur [3-4 1Kb] .« Hi primi sunt a propria ira revertentes, secundo [Col. 0769B] pro Christo passiones sustinentes, tertio inter discordes pacem facientes. Primi peccantes, secundi patientes, tertii pacifici, et sic vocabuntur filii Dei. Sequitur:

»Beati qui persecutionem patiuntur propter justitiam [5 1Kb] .« Haec justitia est, ut provideas corpori tuo necessaria, animae spiritualia, proximo consilium et auxilium, Deo timorem, amorem et honorem. De primo: »Cibaria et virgam et onus asino [6 1Kb] ;« de secundo: »Miserere animae tuae placens Deo [7 1Kb] ;« de proximo: »Si praeoccupatus fuerit homo in aliquo delicto, vos qui spirituales estis, hujusmodi instruite in spiritu lenitatis [8 1Kb] ;« de Deo: »Deum time, et mandata ejus observa [9 1Kb] ;« item: »Diliges [Col. 0769C] Dominum Deum tuum ex toto corde tuo, et ex tota anima tua, et proximum tuum sicut teipsum [10 1Kb] ;« item: »Honora Dominum de tua substantia [11 1Kb] .« Quia propter hanc justitiam persecutionem patiuntur beati, haec praedicans Dominus mentes apostolorum gratia infundebat, ut praedicarent regnum coelorum; ad quod nos perducere dignetur Jesus Christus, cui est honor et gloria in saecula saeculorum. Amen.


Ut inveniam te foris et deosculer, et jam nemo me despiciat.

[THO.] Intus quippe erat dilectus, quia »in principio erat Verbum, et Verbum, erat apud Deum, et Deus erat Verbum [12 1Kb] ;« sed ut foris possit inveniri, »Verbum caro factum est et habitavit in nobis [13 1Kb] .« [Col. 0769D] Viderunt patriarchae et prophetae, sed intus per contemplationem non oculo carnali, fideles dicere potuerunt: »Invenimus Messiam qui dicitur Christus [14 1Kb] ;« nam talibus apte convenit quod ait: Ut inveniam te foris et deosculer te. Inventum deosculati sunt qui eum facie ad faciem viderunt, et ore ad os ei locuti sunt, ut fiat quod petebatur in principio hujus Cantici: Osculetur me osculo oris sui, et jam nemo me despiciat; sicut prius cum essem parvula, quia tantum »notus« erat »in Judaea Deus [14* 1Kb] ,« sed modo, [Col. 0770A] apparente foris, notus ubique Deus, quia »in omnem terram exivit sonus eorum [15 1Kb] .« Angelis quoquo pretiosior videtur natura humana quam prius, qui ante adventum Christi se patiebantur adorari ab hominibus, sed postea non; quia dixit Joanni: »Vide ne feceris [16 1Kb] .« Tria proponuntur: inventio, osculatio, a conceptu liberatio. Primum factum est in incarnatione, secundum in sancti Spiritus missione, tertium fiet in extremo examine. In primo est donum cognitionis, in secundo pignus familiaritatis et honoris, in tertio magnificentia honoris. Hinc est quod pater ille filium suum prodigum inventum recognovit, osculum porrigens, signum amoris et familiaritatis ostendit, induens stola prima et faciens ei convivium, honoravit [17 1Kb] . Ita discipuli [Col. 0770B] cognoverunt Dominum in fractione panis [18 1Kb] . »Tanto tempore, ait, vobiscum sum, et non cognovistis me [19 1Kb] .« Audi amorem et familiaritatem: »Si quis diligit me, sermonem meum servabit, et ad eum veniemus et mansionem apud eum faciemus [20 1Kb] .« De tertio: »Nimis honorati sunt amici tui, Deus [21 1Kb] ,« et: »Si quis mihi ministraverit, honorificabit eum Pater meus [22 1Kb] .« Iste dilectus aliquando invenitur interius, aliquando foris, aliquando superius. Interius in prophetarum obscuritate, foris in assumpta carne, superius cum Patre in majestate. De primo dicitur: »Invenimus eum in campis silvae [23 1Kb] .« De secundo: »Invenimus Messiam [24 1Kb] ,« et quem dixerunt prophetae: »Invenimus Jesum a Nazareth [25 1Kb] .« [Col. 0770C] De tertio: »Si dedero somnum oculis meis et palpebris meis dormitationem, donec inveniam locum Domino [26 1Kb] .« Has sciebat inventiones Joannes evangelista; de prima enim ait: »Lux in tenebris lucet [27 1Kb] ,« id est Christus, lux in obscuris prophetis; de secunda: »Verbum caro factum est [28 1Kb] ;« de tertia: »In principio 161 erat Verbum [29 1Kb] .« Osculum ejus accepit sponsa in sancti Spiritus missione. Spiritus sanctus ad tria datus, scilicet ad peccatorum remissionem, ad fortitudinem, ad miraculorum operationem.

Hinc est quod Dominus insufflavit apostolis dicens: »Accipite Spiritum sanctum, quorum remiseritis peccata remittuntur eis [30 1Kb] :« quod fit nobis in baptismo. Dabatur per manus impositionem ab apostolis: [Col. 0770D] quod fit in confirmatione nobis ad fortitudinem. Datus est in die Pentecostes apostolis ad facienda miracula. Haec sunt tria oscula quae dedit dilectus sponsae in pignus amoris. Primum ut es et reconciliata, secundum ut esset robusta, tertium ut esset admirabilis et pulchra: reconciliata a peccatis, robusta contra impetum tentationis, admirabilis et pulchra miraculis. Primum osculum dedit pater pro filio prodigo ad reconciliandum [31 1Kb] ; secundum dedit Jacob Isaac patri suo, quando ob robur debilitatis [Col. 0771A] ejus dedit ei cibum [32 1Kb] ; tertium dedit Rachel, et quia pulchra erat venit in ejus conjugium [33 1Kb] . Postmodum ne despiciatur honorabit. Honorat Dominus amicos suos in mundo, honorat in judicio, honorat in regno. In mundo, aggregando militibus Christi; in judicio, separando a ministris diaboli; in regno, locando ad dexteram Dei. De primo: »Gloria et honor, et pax in omnem animam hominis operantis bonum [34 1Kb] ;« de secundo: »Si quis mihi ministraverit, honorificabit eum Pater meus [35 1Kb] ;« de tertio: »Nimis honorificati sunt amici tui, Deus [36 1Kb] .« Moraliter quoque fit haec triplex inventio. Invenitur enim similiter ab anima nunc interius, nunc exterius, nunc superius: interius per dulcedinem devotionis, exterius per formam religionis, superius per jucunditatem certae retributionis. Inde est quod in hoc Cantico tertio [Col. 0771B] agitur de inventione Sponsi. De prima dicitur: »Paululum cum pertransissem, inveni quem diligit anima mea [37 1Kb] .« Sed ut ad tertiam perveniat adjungit: »Non dimittam eum, donec introducam in domum matris meae et in cubiculum genitricis meae [38 1Kb] ,« in gloria sua inveniam postmodum. De secunda hic dicitur: ut inveniam te foris, id est ut cognita forma religionis tuae extrinsecus te possim imitari. De tertia: »Adjuro vos, filiae Jerusalem, si inveneritis dilectum meum, ut nuntietis ei quia amore langueo [39 1Kb] .« Rogat enim sanctas animas, ut earum monstrationibus ad videndam Dei faciem perducatur dilecta.

Sequitur: Ut deosculer te. Est osculum propter [Col. 0771C] delicti remissionem; est osculum ob desideratae rei adeptionem, et est osculum in gratiarum actionem. Primum est ut dimittantur peccata; secundum, ut conferantur spiritualia dona; tertium manifestat quantum accepta sint dona. Primum obtulit Maria Magdalene ad pedes Domini [40 1Kb] ; secundum dedit Jacob Isaac patri suo, ut daret ei benedictionem de pinguedine terrae et de rore coeli [41 1Kb] ; tertium dedit Jacob moriens Joseph filio, quasi referens ei gratias, quia in tempore famis subvenerat ei [42 1Kb] . Et ob meritum trium osculorum, jam nemo me despiciat. Solent enim homines despici propter suae personae delictum, quod remittit primum osculum, vel propter paupertatem, quam relevat secundum osculum, vel propter ingratitudinem, quam redimit tertium [Col. 0771D] osculum. Haec itaque est causa quare non debeat despici, scilicet his impetratis osculis. Hanc inventionem, osculationem, exaltationem desiderabat David cum diceret: »Appare coram Ephraim, Benjamin et Manasse [43 1Kb] .« Appare coram Ephraim, qui dicitur fructificatio, ut faciam dignos fructus poenitentiae. Appare coram Benjamin [44-45 1Kb] , qui dicitur filius dextrae, ut per miracula te credens Filium Dei osculer te affectu tuae praesentiae. Appare coram Manasse, qui dicitur oblivio, ut oblita miseriae temporalis [Col. 0772A] sim honorata propter spem futurae gloriae. Notandum quod in die Epiphaniae tripliciter nobis apparuit: apparuit enim in praesepio, apparuit in baptismo, apparuit in nuptiali convivio. In primo per stellae illuminationem [46 1Kb] , in secundo per totius Trinitatis ostensionem [46* 1Kb] , in tertio per aquae in vinum transmutationem [47 1Kb] . In primo ostensum est venisse eum, qui ad cognitionem peccati et agendi poenitentiae fructum illuminaret; in secundo quod toti Trinitati nos reconciliaret; in tertio quod mortale hoc indueret immortalitatem [48 1Kb] . De primo: »Si ignoras te, o pulchra inter mulieres [49 1Kb] ,« etc.; item: »Poenitentiam agite [50 1Kb] ;« de secundo: »Ego cogito cogitationes pacis et non afflictionis [51 1Kb] .« Pacem enim Dominus reddit in se reconcilians ima summis. De tertio: »Corruptibile hoc induet incorruptelam, et mortale [Col. 0772B] hoc immortalitatem [52 1Kb] .« Itaque »reformabit corpus humilitatis nostrae configuratum corpori claritatis suae [53 1Kb] .« Primum enim impetravimus per Ephraim, qui dicitur fructificatio, id est per poenitentiae fructum. Secundum per Benjamin, qui dicitur filius dextrae, scilicet per exhibitionem operum; tertium per Manassen qui dicitur oblivio, scilicet per oblivionem temporalium. Appareat igitur primum coram Ephraim ut faciamus dignos fructus poenitentiae. »Magnum, ait Apostolus, pietatis sacramentum, quod manifestatum est in carne, justificatum est in spiritu, apparuit angelis, praedicatum est gentibus, creditum est mundo, assumptum est in gloria [54-55 1Kb] .« Ecce Christus in praesepio, qui dicitur sacramentum [Col. 0772C] quod manifestatum est in carne, in praesepio; justificatum est in spiritu, qui ex divinitate fuit sine peccato: apparuit angelis, id est apostolis se manifestando, hoc exemplo ut dignos fructus poenitentiae agamus. Justificemur in spiritu per carnis contritionem. Appareamus angelis, id est sacerdotibus per confessionem, manifestemur in carne, per corporalem satisfactionem. Sic enim apparebit coram Ephraim. O vere magnum pietatis sacramentum, per quod immundus accepit puritatem, servus libertatem, miser felicitatem! puritatem a faece peccati, libertatem a jugo diaboli, felicitatem a calamitate hujus exsilii. De primo: »Ipse enim salvum faciet populum suum a peccatis eorum [56-57 1Kb] ;« de secundo: »Si Filius Dei vos liberavit, vere liberi [Col. 0772D] eritis [58 1Kb] ;« de tertio: »Quos praescivit, praedestinavit, conformes fieri imagini Filii sui [59 1Kb] :« ecce apparuit coram Ephraim. Appareat coram Benjamin qui dicitur filius dextrae, per spiritualia opera. In baptismo, scilicet corde purificato appareat tota Trinitas, ut adjuvet Benjamin ad operandum. In operibus enim oportet ut operans noverit, velit, possit. Primum ut sit opus ordinatum, secundum ut sit voluntarium, tertium ut sit perfectum. Ad primum adjuvabit Filius sapientia, ad secundum Spiritus [Col. 0773A] benevolentia, ad tertium Pater praescientia. Alioquin dicetur de primo: »Noluit intelligere ut bene ageret [60 1Kb] ;« de secundo: »Piger propter frigus arare noluit, mendicabit ergo aestate, et non dabitur ei [61 1Kb] ;« de tertio: »Iste homo coepit aedificare, et non potuit consummare [62 1Kb] .« Dat ergo Filius experimentum, Spiritus sanctus amoris affectum, Pater confirmat effectum. Ephraim ergo habet fructum poenitentiae et virtutum, Benjamin vero prosequatur opera eorum. Sed sunt opera pecudum, sunt opera hominum, sunt opera angelorum; est opus divinum. Primum ad corporis necessitatem, secundum ad spiritus utilitatem, tertium ad jucunditatem, quartum habet perfectam charitatem. Primum est animale, secundum spirituale, tertium spiritale, quartum [Col. 0773B] mirabile. De primo: »Labores manuum tuarum manducabis, beatus eris, et bene tibi erit [63 1Kb] ,« ait Dominus; de secundo: »Operamini, dum dies est [64 1Kb] ;« de tertio: »Commonentes vosmetipsos in psalmis, et hymnis, et canticis spiritualibus [65 1Kb] ;« de quarto: »Qui credit in me, opera quae ego facio et ipse faciet [66 1Kb] .« Et haec sunt quatuor opera virtutum, unde propheta: »Sub pennis eorum manus hominis in quatuor partibus [67 1Kb] .« Ecce »apparuit benignitas et humanitas Salvatoris nostri Dei [67* 1Kb] .« O quanta est benignitas quae tradidit Filium, tradidit Spiritum, tradidit semetipsum, tradidit nobis temporalia bona, tradidit spiritualia, tradidit aeterna. Temporalia, quia timentibus Deum nihil deest [68 1Kb] , spiritualia, [Col. 0773C] quia »Omne datum optimum et omne donum perfectum desursum est descendens a Patre luminum [68* 1Kb] ;« aeterna, quia Oculus non vidit, nec auris audivit, nec in cor hominis ascendit, quae praeparavit diligentibus se [69 1Kb] . Apparuit ergo gratia Dei hominibus, erudiens nos ut simus Manasses, quia post fructus poenitentiae, post opera virtutum, debet homo oblivisci peccatum, oblivisci mundum, oblivisci seipsum, peccati concupiscentiam, mundi sollicitudinem, sui corporis curam. De duobus primis: »Obliviscere populum tuum, et domum patris tui [70 1Kb] ;« de tertio: »Qui oblitus fuerit tunicam, non revertatur tollere illam,« ait Dominus [71 1Kb] . Inventus est ergo dilectus foris apud Ephraim, per poenitentiae satisfactionem; apud Benjamin deosculatus, [Col. 0773D] per orationem, laudem et praedicationem; apud Manassen per oblivionem temporalium, ut sponsam nemo despiciat, propter aliquam terrenorum inquinationem. Itaque apud Ephraim dicat: »Nigra sum, sed formosa [72 1Kb] ;« item: »Ego autem sicut oliva fructifera in domo Domini [73 1Kb] ,« item: »Ego quasi vitis fructificavi suavitatem odoris [74 1Kb] .« Apud Benjamin deoscultatur eum laude, oratione, praedicatione, ut dicat ipse osculatus: »Favus distillans labia tua, sponsa, mel et lac sub lingua tua [75 1Kb] .« Apud Manassen inventus est, ergo nemo ut me despiciat, ait sponsa: Quia ibi exhibet sponsam gloriosam, [Col. 0774A] non habentem maculam neque rugam [76 1Kb] , sed dicat: »Quae est ista, quae progreditur quasi aurora consurgens, pulchra ut luna, electa ut sol [77 1Kb] ?« Quae est ista quae ascendit de deserto deliciis affluens, innixa super dilectum suum. Dominum nostrum Jesum Christum, cui est honor et gloria in saecula saecula saeculorum. Amen.


Quis mihi det, etc.

[CARD.] In isto capite ostendit mater desiderium suum circa filium, desiderium suum circa servationem reliquiarum populi Judaici. Dicit ergo: Quis mihi det te fratrem meum in humana natura fratrem; in legali quoque doctrina, unde subdit: Sugentem ubera matris meae, legis, scilicet vel Synagogae, cujus tunc suxit Christus ubera, cum in se legis complevit incramenta, [Col. 0774B] cum doctores interrogabat qui erant ubera Synagogae. Quis, inquam, mihi det ut inveniam te solum foris, et deosculer te? Invenire desiderat eum solum, in divina videlicet natura, in qua solus est, et humanum non habet consortium. Invenire desiderat eum, ut non solum eum cognoscat in carnis ergastulo, sed ut immensitatem deitatis inveniat, quae nullo concluditur termino, et omnia continet et concludit, et ipsum sic invenire desiderat ut deosculetur eum, ut videlicet eum videndo praesentem, tanquam facie ad faciem [78-79 1Kb] , in ejus amore delectetur. His ita dictis super his quae desiderat in filio, ostendit desiderium suum super conversionem populi sui, et sic junge litteram: Et quis mihi det, ut me jam [Col. 0774C] nemo despiciat. Adhuc si quidem beata Virgo a perfidis Judeis despicitur, cum ab ipsis non mater Dei creditur, sed tanquam mater peccatoris hominis blasphematur. Qualiter autem, aut quando istud fiat, ut eam jam nemo despiciat, ipsa demonstrat. Ac si dicat: Apprehendam te precum violentia, et ducam te in domum matris meae, »et in cubiculum genitricis meae [80 1Kb] ,« quod supra expositum est. Et postquam te introduxero, extunc non me despiciet Judaeus, factus fidelis de perfido: nam qui honorat Filium, honorat et matrem. Sequitur:


Apprehendam te et ducam in domum matris meae. Ibi me docebis, et dabo tibi poculum ex vino conditum et mustum malorum granatorum meorum.

[THO.] Prompta ac fideli devotione venientem [Col. 0774D] excipiam, et cum omni desiderio tua monita complectar. Te quoque ad coelos, peracta dispensatione carnis, redeuntem, laetis ducam luminibus, laeta omnibus voce praedicabo. Domus matris Ecclesiae est felicitas aeternae patriae, ubi est jam pars illa quae dicitur mater. In illam semper nititur ducere dilectum militans Ecclesia, non sua virtute, sed qua potest devotione et votis, et praeconiis perficiendum praedicans. Ibi me docebis evangelica praecepta. Vel in illa superna Ecclesia post judicium omnia nobis ostendet quae modo obscura sunt nobis. Et dabo tibi poculum ex vino conditum, quod poculum dat ei, [Col. 0775A] quando pro acceptis beneficiis ei gratiam rependit amoris. Nec est purum vinum sed conditum attestatione bonorum operum. Et quia sunt qui pro Christo sanguinem fundunt, scilicet martyres, addit et mustum malorum granatorum meorum, quae rubore suo martyrum sanguinem designant. Eadem sunt malagranata quae et punica, sed granata propter multitudinem granorum, punica vero a patria, scilicet Africa. Tu quis es, qui incomprehensibilem apprehendes? Sed quia semen Abrahae apprehendit, et non angelos, ea carne qua eum apprehendit, confides te posse apprehendere. Primo igitur deprehende secundo reprehende, tertio comprehende. Post haec poteris eum apprehendere. Primo igitur deprehende peccatum, secundo reprehende deprehensum, [Col. 0775B] tertio comprehende reprehensum. Deprehende cognoscendo, reprehende confitendo, comprehende refrenando. Sic enim mendacium Sarae deprehendat raptor ejus Pharao, quia dixerat quod soror esset Abrahae. »Memento, ait, te esse deprehensam [81 1Kb] ;« de secundo ait Job 162: »Meipsum reprohendo, et ago poenitentiam in favilla et cinere [82 1Kb] ;« de tertio: »In laqueo isto quem absconderunt, comprehensus est pes eorum [83 1Kb] .« Jam potes apprehendere ejus humanitatem, ut post apprehendas ejus divinitatem.

Igitur prius ejus apprehende operis instantiam, secundo apprehende ejus disciplinam, tertio ejus justitiam. Primum ad effugandam otiositatem, secundum in robur contra dissolutionem, tertium [Col. 0775C] in ornamentum ad honestam dilecti susceptionem. Primum strenue implevit illa fortis mulier, nam »digiti ejus apprehenderunt fusum [84 1Kb] ;« de secundo David: »Apprehendite disciplinam [85 1Kb] ,« etc. De tertio: »Qui continens est justitiae apprehendet illam [86 1Kb] .« De primo nobis exhibuit exemplum in sua conversatione, de secundo in passione, de tertio in resurrectione. Item, apprehendimus eum in corde nostro, apprehendimus in sacramento, apprehendimus in regno. In corde per desiderium; in sacramento, ut minuat peccatum, et augeat meritum; in regno, ut sit laboris praemium. Item, secundum divinitatem praesumimus aliquatenus eum apprehendere: primo per rationem, secundo [Col. 0775D] per devotionem, tertio per divinitus inspiratam revelationem. Primum nos trahit ad aliquantulam ejus cognitionem, secundum ad dilectionem, tertium in admirationem. Primum creaturas inspiciendo, secundum in ipso requiescendo, tertium magnalia ejus speculando. De primo: »Invisibilia Dei a creatura Dei per ea quae facta sunt intellecta conspiciuntur [87 1Kb] .« Secundus dicit: »Quis dabit mihi pennas sicut columbae, et volabo et requiescam [88 1Kb] ?« Pennas enim habent columbae, scilicet virtutes cum simplicitate, quibus ad devotionem ascendit, in [Col. 0776A] qua requiescit. Quia vero tertium non tam virtus propria quam divina in admiratione sublevat, ubi propriae pennae non sufficiunt, Deus expandit alas suas et assumit eum, atque portat in humeris suis [89 1Kb] . In hac enim apprehensione: »Dominus solus dux ejus fuit, et constituit eum super excelsam terram, ut comederet fructus agrorum, ut sugeret mel de petra, oleumque de saxo durissimo [90 1Kb] ,« scilicet in pinguedine et dulcedine supernorum delectando. Sic itaque apprehensum ducit in domum matris suae. Credo hanc esse illam mulierem septiformem, de qua sic ait Isaias: »Apprehendent septem mulieres virum unum dicentes: Panem nostrum comedemus, et vestimentis nostris operiemur, tamen invocetur nomen tuum super [Col. 0776B] nos, aufer opprobrium nostrum [91 1Kb] .« Vir iste Christus est, unde: »Mulier circumdabit virum [92 1Kb] .« Qui unus dicitur antonomasice prae caeteris.

Istae septem mulieres significant Ecclesiam, quae virgo est, et ideo per septenarium designatur, qui virgo numerus est, quia infra primum limitem solus nec gignit nec gignitur. Hic fuit deprehensus, comprehensus, apprehensus. Deprehensus a patriarchis, comprehensus a prophetis, apprehensus ab apostolis. Primum per fidem, secundum per revelationem, tertium per incarnationem. In figura primi una ex duabus mulieribus quae contendebant coram Salomone deprehendit filium suum non esse mortuum sed vivum [93 1Kb] , id est Ecclesia de patriarchis, Christum quem credebat a mortuis resurrecturum, [Col. 0776C] Ecclesia vero de Judaeis perpetuo mortuum. Pro secundo: »Comprehendet arator messorem [94 1Kb] .« Aratores prophetae, messor Christus. Pro tertia ait sponsa: »Ascendam in palmam, et apprehendam fructus ejus [95 1Kb] .« Sic apprehendit ista mulier septiformis, quia septem sacramentis renovata, septem virtutibus roborata, septem donis Spiritus sancti gubernata. Sic et ipse apprehendit nos. »Non enim angelos apprehendit, sed semen Abrahae apprehendit [95* 1Kb] .« Nos apprehendit, animatum corpus sumens. Nos cum, quando largitus est nobis suam divinitatem. Quatuor patiebatur hic incommoda, quae ut resarciantur vult apprehendi, scilicet inediam famis, inopiam vestis, diminutionem [Col. 0776D] capitis, crimen laesae majestatis. Per primum erant omnes languidi, per secundum confusi, per tertium erronei, per quartum publica infamia notati. De duobus primis Isaias: »Non sum medicus, et non est panis in domo mea, neque vestimentum [96 1Kb] .« Item de primo: »Omnis populus meus gemens et quaerens panem [97 1Kb] ,« et: »Parvuli petierunt panem, et non erat qui frangeret eis [98 1Kb] ;« de secundo: »Miser es et pauper, et caecus et nudus et miserabilis [99 1Kb] .« De tertio: »Facti sunt hostes in capite [100 1Kb] .« De quarto: »Omnes qui glorificabant [Col. 0777A] eam spreverunt eam, quia viderunt ignominiam ejus [1 1Kb] .« Sed in adventu Christi haec nos recuperare ait Isaias. De primo: »Qui dat semen serenti, dabit et panem ad manducandum [2 1Kb] .« De secundo: »Consurge, consurge, induere vestimentis gloriae tuae [3 1Kb] .« De tertio: »Ecce nomen Domini venit de longinquo [4 1Kb] .« De quarto: »In illa die non confunderis super cunctis abominationibus tuis, quibus praevaricata es in me [5 1Kb] .« Et Virgilius prophetans de Nativitate Christi [6 1Kb] :

Molli paulatim flavescet campus arista,
Incultisque rubens pendebit sentibus uva,
Et durae quercus sudabunt roscida mella.
De secundo:

Ipse. . . . . in pratis aries . . .
. . . . . mutabit vellera luto.
[Col. 0777B] Sponte sua sandyx pascentes vestiet agnos.
De tertio:

. . . Assyrium vulgo nascetur amomum.
Jam nova progenies coelo dimittitur alto.
De quarto:

Te duce si qua manent sceleris vestigia nostri,
Irrita perpetua solvent formidine terras.
Juxta Evangelium tres sunt panes; unde: »Amice, commoda mihi tres panes [7 1Kb] .« Primus est contritionis lacrymosae, secundus doctrinae, tertius Eucharistiae. Primus cibat languentes, secundus confortat mundum fugientes, tertius confirmat Deo militantes. Ut primi reficiant, secundi proficiant, tertii ne deficiant. De primo: »Cibabis nos pane lacrymarum [8 1Kb] .« De secundo: »Qui habitatis terram [Col. 0777C] austri, occurrite cum panibus fugienti [9 1Kb] .« De tertio: »Panis cor hominis confirmet [10 1Kb] .« Primum sub junipero cum aqua attulit Eliae angelus [11 1Kb] . Secundum habet mensa propositionis qui solis competit sacerdotibus [12 1Kb] ; tertius qui a muliere Sareptana prophetae datus est subcinericius [13 1Kb] . Panis qui est Christus fuit in cruce pretium, in peregrinatione viaticum, in regno hominibus praemium. De primo, cum daret discipulis suis, ait: »Comedite: hoc est corpus meum, quod pro vobis tradetur [14 1Kb] .« de secundo: »Panem nostrum quotidianum da nobis hodie [15 1Kb] ;« de tertio: »Panem angelorum manducavit homo [16 1Kb] .« Primus fuit furfureus, propter similitudinem carnis peccati; secundus hordeaceus, [Col. 0777D] propter miseriam mundi; tertius similagineus, quia fuit absque furfure vitii et peccati. De hac simila triplex sacrificium in lege praecipitur fieri, scilicet: de clibano, de craticula, de sartagine. Primum de clibano in conceptione, quia igne Spiritus sancti conceptus est in matris utero; secundum de craticula, quia igne tribulationis coctus est in crucis patibulo; tertium de sartagine, quia igne charitatis decoctus in oleo laetitiae, cum jucunditate surrexit de sepulcro. »Ecce panis qui de [Col. 0778A] coelo descendit, et dat vitam mundo [17 1Kb] .«---»Comedite amici, et inebriamini, charissimi [18 1Kb] .«---Beatus enim qui manducabit panem hunc in regno coelorum [19 1Kb] .

Sequitur vestimentum. Triplex est vestimentum: primum est religiosae conversationis, secundum robustae virtutis, tertium decoris. Primo utimur in claustro, secundo in praelio, tertio in convivio. Primum propter nuditatem, secundum contra inimicorum importunitatem, tertium in jucunditatem. De primo ait Joannes in Apocalypsi: »Suadeo tibi ut emas aurum ignitum et purum ut locuples fias, et vestibus albis induaris propter confusionem nuditatis tuae [20 1Kb] ;« de secundo ait Apostolus: »Induite vos armaturam fidei, ut possitis stare adversus insidias diaboli [21 1Kb] ;« de tertio [Col. 0778B] legitur quod Judith vidua itura ad castra Holofernis, »induit se vestibus jucunditatis suae [22 1Kb] .« Prima itaque vestis est de cilicio, secunda de ferro, tertia de purpura et bysso. Juxta primam Ninivitae ad praedicationem Jonae induti sunt saccis [23 1Kb] . Et Dominus Adam et Evam, quia nudi erant, induit tunicis pelliceis [24 1Kb] . Juxta secundam »Judas Machabaeus induit se lorica sicut gigas, et protegebat castra gladio suo [25 1Kb] .« Juxta tertiam de muliere forti: »Purpura et byssus indumentum ejus, et ridebit in die novissimo [26 1Kb] .« Juxta primam Christus in nativitate in vilibus pannis in praesepio est inventus [27 1Kb] . Juxta secundam, in passione coccinea chlamide, quae sanguinei coloris est, est indutus [28 1Kb] . Juxta tertiam in transfiguratione alba veste sicut [Col. 0778C] nix est ostensus [29 1Kb] , sed et in propria carne. Nam in nativitate est »in similitudine hominis factus, et habitu inventus ut homo [30 1Kb] ;« in passione de morte conciso sacco; in resurrectione formosus in stola; scilicet in qua regnat in coelo. Induamur ergo, primo vestibus poenitentiae, secundo vestibus militiae, tertio induemur vestimentis gloriae. Ne autem acephali, id est sine capite, simus, oportet ut invocetur nomen Domini super nos [31-32 1Kb] . Sed tria sunt haec nomina: primum Christus, secundum Jesus, tertium Filius. Primum habuit in mundo, secundum habebit in judicio, tertium in regno. Ad nos venit per primum invocatus, stabit pro nobis in judicio per secundum advocatus, transferet nos in regnum, [Col. 0778D] per tertium revocatus. De primo: »Invocabunt in nomine Domini reliquiae Israel [33 1Kb] ,« de secundo: »Advocatum habemus apud Patrem Jesum Christum justum [34 1Kb] ;« de tertio: »Revertere, dilecte mi,« ait Sponsa [35 1Kb] . Per primum sustinuit nobiscum mundi tribulationem, per secundum faciet causam nostram apud Patrem, per tertium nos socios recipiet in haereditatem. De primo: »Cum invocarem exaudisti me, Deus justitiae meae, in tribulatione dilatasti mihi [36 1Kb] ;« de secundo: »Advocatum [Col. 0779A] habemus apud Patrem Jesum Christum justum, et ipse est propitiatio pro peccatis nostris [37 1Kb] ;« de tertio: »Revertere, dilecte mi, similis esto capreae, hinnuloque cervorum super nomen Bether [38 1Kb] .« Igitur »quaerite Dominum dum inveniri potest, dum prope est [39 1Kb] .« Ecce deleta est capitis diminutio, quia »nomen tuum invocatum est super nos, tamen ne derelinquas nos, Domine Deus noster [40 1Kb] ,« quia adhuc restat opprobrium. Igitur »aufer opprobrium [41 1Kb] .«

Tria sunt opprobria: primum poenae temporalis, secundum iniquitatis, tertium aeternae calamitatis. Primum sustinent justi patienter, secundum mali impudenter, tertium damnati incessanter. Primi, quia exspectant praemium; secundi, quia non timent [Col. 0779B] Dei judicium; tertii, quia non quaesierunt de peccato remedium. De primo: »Facti sumus opprobrium vicinis nostris, subsannatio et illusio his qui in circuitu nostro sunt [42 1Kb] ,« de secundo David: »Amputa opprobrium meum, quod suspicatus sum [43 1Kb] ,« de tertio dicitur: »Percussit inimicos suos in posteriora, opprobrium sempiternum dedit illis [44 1Kb] .« Sed haec omnia abstulit Christus. Primum enim extenuavit, quando illud assumpsit in utero virginali. Secundum delevit in baptismo, quod falso impositum est ei propter similitudinem carnis peccati. Tertium nesciet omnino, et avertet illud a justis per opprobrium patibuli. Primum si objicis ei, ipse respondet: Et ego propter te factus sum opprobrium vicinis meis valde, et timor notis [Col. 0779C] meis [45 1Kb] . Contra secundum ait: »Ego sum vermis et non homo, opprobrium hominum et abjectio plebis [46 1Kb] .« Et ut tertium averteret, ait: Pater, »zelus domus tuae comedit me, et opprobria exprobrantium tibi ceciderunt super me [47 1Kb] .« Ultimum igitur aufert per crucis ignominiam, secundum per misericordiam, primum justis commutavit in gloriam. Notandum est quod invenitur domus patris, domus matris, domus fratris. De prima: »In domo patris mei mansiones multae sunt [48 1Kb] ;« de secunda hic; de tertia dicitur: »Qui habitare facit unius moris in domo [49 1Kb] ,« in qua est »bonum et jucundum habitare fratres in unum [50 1Kb] .« Domus patris est totius mundi machina, domus matris, coelestis patria, domus fratris est claustralis angustia. In [Col. 0779D] prima Pater usque modo operatur, in secunda mater gratulatur, in tertia frater examinatur. In hanc domum ducit anima justi dilectum secundum gratiam collatam operando. Sequitur: ibi me docebis. Docet nos dilectus in hoc exsilio, docebit nos in regno. Quatuor sunt quibus nos hic docet: exhibitione praecepti, asperitate flagelli, novitate miraculi, inspiratione subtili. Primum ut cognoscamus viam veritatis, secundum ut videamus onus nostrae infirmitatis, tertium ut cognoscamus ejus [Col. 0780A] potentiam, quartum, ut advertamus ejus erga nos benevolentiam. Viam veritatis, ne erremus. Onus nostrae infirmitatis, ne in homine confidamus. Haec quinque causis fit, ut ab iniquitate nos corrigat, ne quis de collata virtute superbiat, ut virtus hominibus innotescat, ut alios ejus exemplo compescat, ut corona cumuletur et crescat. Tertio ut cognoscamus ejus potentiam, et ad eum in necessitate confugiamus. Quarto, ut advertamus ejus erga nos benevolentiam, et sic eum diligamus.

163 De primo ait David: »Viam veritatis elegi [51 1Kb] ,« de secundo: »Maledictus homo qui confidit in homine [52 1Kb] ,« de tertio: »Potestas ejus potestas aeterna, quae non auferetur [53 1Kb] ,« de quarto dicimus: »Apparuit benignitas et humanitas Salvatoris [Col. 0780B] nostri Dei [54 1Kb] .« Haec quatuor designant illae quatuor variae formae animalium Ezechielis [55 1Kb] . Forma enim humana, quae est rationalis animalis, habet documenta praecepti; forma bovis, qui immolatur, habet asperitatem flagelli, scilicet in infirmitate carnis; forma leonis, qui est mirabile animal, habet novitatem miraculosi; forma aquilae, quae in altum volat, est inspiratio subtilis, quae desursum venit. Unde de eis sequitur: »Et facies et pennas per quatuor partes habebant [56 1Kb] .« Facies, id est conscientias, quibus haec quatuor consideremus; pennas, quibus haec quatuor genera docendi sequamur. His quatuor eruditus est Paulus, praeceptum enim ei exhibitum est, quando ipse et Barnabas segregati sunt in Evangelium praedicandum [57 1Kb] : [Col. 0780C] asperitas flagelli, quando a Domino in civitate percussus [58 1Kb] , et alibi, lapidatus, verberatus [59 1Kb] ; novitas miraculi, quando lux de coelo circumfulsit eum et audivit vocem, et neminem videbat [60 1Kb] ; inspiratio subtilis, quando raptus est usque ad tertium coelum [61 1Kb] . Sequitur:

Et dabo tibi poculum ex vino condito. Est vinum purum, est vinum melle infusum, est vinum speciebus aromatum conditum. Primum simpliciter dicitur vinum, secundum mulsum, tertium pigmentum. Primum cor hominis laetificat [62 1Kb] , secundum dulcorat, tertium aegra viscera confortat. Primum propinatum est nobis a Filio Dei Christo, secundum a Spiritu sancto, tertium dabitur a Patre in regno. Primum enim est nativitas Salvatoris, secundum [Col. 0780D] gratia septiformis, tertium praesentia aeternae majestatis. Notandum quod vinum laetificat, calefacit, putredinem vulnerum purgat. Adventus enim Christi nos laetificavit sua nativitate, purgavit peccata sanguinis effusione, ad amorem suum nos accendit et ad patiendum animavit sua passione. De primo: »Montes exsultabunt a conspectu Domini, quoniam venit judicare terram [63 1Kb] ;« unde angeli prae gaudio ipso nascente cantaverunt: »Gloria in excelsis Deo [64 1Kb] !« De secundo: »Ipse enim prior dilexit nos [Col. 0781A] et lavit nos a peccatis nostris in sanguine suo [65 1Kb] .« De tertio: »Imitatores Dei estote, sicut filii charissimi, et ambulate in dilectione, sicut Christus dilexit nos, et tradidit semetipsum pro nobis hostiam Deo [66 1Kb] .« Hoc vinum Christi militibus magnum dat vigorem; unde dicitur vinum quasi vigorem nutriens mentis. Mulsum vero, quod est gratia Spiritus sancti, facit ut anima pinguescat, dulcescat, liquescat. Pinguescat devotione, dulcescat gaudens in tribulatione, liquescat compatiendo proximo, per opera misericordiae. De his tribus dicitur: »Comedite pinguia [67 1Kb] ;« ecce primum: »Et bibite mulsum [68 1Kb] ;« ecce secundum: »Et mittite partem his qui non praeparaverunt sibi [69 1Kb] ;« ecce tertium. Hoc mulsum mulcet corda, unde dicitur mulsum quasi [Col. 0781B] mulcens suavitate mellis. Tertio sequitur pigmentum, id est vinum conditum quod habemus in Patris praesentia, cujus mira suavitate gaudebimus. Unde dicitur pigmentum quasi pius gustus mentis, nos quoque sanabit ab omni corruptione, quando incorruptibile hoc induet incorruptelam [70 1Kb] . Primum vinum offert anima se conformans humilitati nativitatis, mulsum in gaudio gratiae spiritualis, vinum conditum in patria, cum refert dilectio gratias de omnibus his collatis ei beneficiis.

Dabit et mustum malorum granatorum Ecclesia. Malum granatum habet in cortice livorem, in granis ruborem, infra granum candorem. In primis est afflictio confessorum, in secundis rubor martyrum, in tertiis robur virginum. Horum mustum offert [Col. 0781C] Ecclesia, nam confessorum sinceritatem conversationis, martyrum effusionem sanguinis, virginum puritatem castitatis; justi quoque anima haec tria simul offert. Nam de livore afflictionis, de rubore charitatis, de candore castitatis, hic expressit mustum quod dilecto offeret, scilicet desiderium videndae majestatis, nec tantum hoc, sed et alia dona praeviderat David in spiritu, quando filii sponsae offerent ei in hoc exsilio, cum ait: »Reges Tharsis et insulae munera offerent, reges Arabum et Saba dona adducent [71 1Kb] .« Quatuor hic designantur reges, qui veniunt adorare Dominum. Primus est jucundus, secundus robustus, tertius latens, quartus vehemens. Jucundus gaudio, robustus in praelio, latens in nubilo, vehemens incendio. Gaudio supernae felicitatis, [Col. 0781D] praelio et corporalis et spiritualis adversitatis, nubilo humilitatis, incendio charitatis. Primus est rex Tharsis, qui interpretatur exploratio gaudii, secundus rex insulae, quae concutitur fluctibus maris, tertius Arabiae, qui dicitur humilis; quartus rex Saba, quod dicitur incendium. Primus est Salomon qui dicitur pacificus, in pace enim gaudium, unde: »Domine, in virtute tua laetabitur rex [72 1Kb] .« Secundus David, qui dicitur manu fortis, unde: »Quis est iste Rex gloriae? Dominus potens in praelio [Col. 0782A] [73 1Kb] .« Tertius Ezechias, qui dicitur dominus confortans; in humilitate enim venit Dominus confortare nos, unde Job: »Cumque sederem quasi rex circumstante exercitu, eram tamen moerentium consolator [74 1Kb] .« Quartus est rex Josias qui dicitur ubi est incensum Domini. Primus triplex explorat gaudium: gaudium mundi, gaudium spiritus sui, gaudium coeli. Primum est de re caduca, secundum de propria justitia, tertium de superna gloria. In primo nihil invenit nisi vanitatem, in secundo vilitatem, in tertio perpetuam felicitatem. Oportet ergo ut rex iste per haec gaudia sic gressus suos regat, ne primo se immergat; in secundo non lasciviat, ut poenitentiam oblivioni tradat, in tertio se effundat. De primo enim ait Salomon: »Risum reputavi [Col. 0782B] errorem, et gaudio dixi: Quid frustra deciperis [75 1Kb] ?« De secundo David: »Exsultate, justi, in Domino, rectos decet laudatio [76 1Kb] ,« et sequitur: »Confitemini Domino in cithara [77 1Kb] .« De tertio: »Sancti et justi, in Domino gaudete, vos elegit Deus in haereditatem sibi [78 1Kb] .« Primi sunt exploratores Jericho [79 1Kb] , quod dicitur luna, id est mundus propter sui mutabilitatem; secundi sunt exploratores Lais quae dicitur in salutem vel sibimet, quam tribus Dan quae non habebat haereditatem acquisivit [80 1Kb] ; tertii sunt exploratores terrae promissionis. »Per salutem Pharaonis, omnes exploratores estis,« ait Joseph [81 1Kb] . Isti enim sunt naves Salomonis, quibus afferebant de Tharsis aurum, argentum, dentes elephantorum, simias, et pavos [82 1Kb] . Primi aurum, scilicet supernae [Col. 0782C] claritatis, secundi argentum innocentiae et puritatis, tertii reliqua tria designativa mundanae vanitatis. De primo dicitur, quod civitas illa aurea futura est [83 1Kb] , secundum est »argentum igne examinatum [84 1Kb] ,« tertium est »vanitas vanitatum [85 1Kb] .« Igitur exploratores Jericho invenerunt dentes elephantorum, id est mundi malignitatem, simias, id est scurrilitatem, pavos, mundani favoris vanitatem. De primo: »Filii hominum, dentes eorum arma et sagittae [86 1Kb] .« De secundo Paulus: »Non nominetur inter vos turpitudo, aut stultiloquium, aut scurrilitas, quae ad rem non pertinet [87 1Kb] .« De tertio: »Cum interierit non sumet omnia neque descendet cum eo gloria ejus [88 1Kb] .« Exploratores missi in Lais, id est [Col. 0782D] ad explorandam animae salutem in domo Michae, qui dicitur quid est hic, inveniunt Ephod, id est innocentiae candorem in anima, et pariter Seraphin, et sculptile atque conflatile [89 1Kb] . Seraphin stultarum imaginum, sculptile perversorum operum, conflatile superfluorum sermonum, sed auferunt de domo Michae, cum repellunt a corde. Sed ibi inveniuntur ea quae sunt in candelabro tabernaculi, scilicet scyphi, spherulae, et lilia. Scyphus est continentia pigmento devotionis plena, spherulae vitae revolutio torno correptionis castigata, lilia virtutum jucunditas [Col. 0783A] et incrementa. Exploratores vero de terra promissionis, id est de coelo, afferunt uvam, et malogranata, et ficus; uvam, id est jucunditatem Dominicae resurrectionis; malogranata, id est unitatem futuram in coelo angelorum et humani generis; ficus dulcedinem divinae visionis.

Sed notandum quod reges Tharsis offerunt aurum, reges insulae myrrham, reges Arabum thus, reges Saba thuribulum incensum [90 1Kb] . Aurum spiritualis claritatis, myrrham amaritudinem tribulationis, thus humilitatis, thuribulum inflammantis charitatis. Igitur tres exploratores aurum offerunt, exploratores mundi aurum obscurum, exploratores spiritus aurum ignitum, exploratores coeli aurum mundum. Primum est claritas bonae vitae sed cum [Col. 0783B] admistione tentationis, secundum est claritas doctrinae cum zelo charitatis, tertium est claritas supernae patriae cum cognitione veritatis. Prima est subditorum, secunda praelatorum, tertia contemplativorum. Propter primum visus in propheta: »Vir praecinctus ad renes auro obryzo [91 1Kb] , id est rudi; pro secundo dicitur in Apocalypsi [92 1Kb] : Suadeo tibi ut emas aurum ignitum et probatum;« de tertio in eodem [93-94 1Kb] : »Civitas illa, ait, aurum mundum, simile vitro mundo.« Sequitur: »Reges in sulae.« Insula dicitur quasi intus solum, insula enim dicitur terra quae omni parte ambitur aqua. Reges ergo insulae sunt, qui ita regunt insulas, ne impetu aquarum inundantium submergantur et pereant. [Col. 0783C] Insula triplici subjacet periculo. Minoratur aquarum latenti corrosione, concutitur a tempestatis impulsione, submergitur aquarum inundatione. Rex vero sapiens ab his eam defendit incommodis. Contra primum in terram et aquam sepes ligneas componit, contra secundum muros de lapidibus instruit, contra tertium, ut homines evadant, turrim erigit: Insula haec est anima intra mundi fluctus, id est tentationes, rex qui regit eam est ratio. Prima ergo corrosio est diaboli, vel mundi, vel carnis dolositas, impetus tempestatis, haereticorum perversitas, inundatio aquarum, tyrannorum mundi malignitas. De primo Job: »Mons cadens defluit [95 1Kb] ;« de secundo adjungit: »Et saxum de loco suo transferetur [96 1Kb] ;« et unde hoc contingat, addit: »Lapidem [Col. 0783D] excavant aquae, et alluvione paulatim terra consumitur [97 1Kb] ;« de tertio: »Abyssus vallavit me, et pelagus cooperuit caput meum [98 1Kb] .« Sed contra primum rex insulae faciat sepem circumspectionum, contra secundum murum Scripturarum et orationum, contra tertium turrim virtutum. De primo: »Qui dissipat sepem mordebit eum coluber [99 1Kb] ;« de secundo: »Muro tuo inexpugnabili circumcinge nos, Domine [100 1Kb] ;« de tertio: »Esto nobis turris fortitudinis a facie inimici [1 1Kb] .« In hac turri securitas est ab aquis, quia excelsa est; sed quis in ea debeat [Col. 0784A] habitare, ait propheta: »Qui ambulat in justitiis et loquitur veritatem, qui projicit avaritiam ex calumnia, et excutit manus suas ab omni munere, iste in excelsis habitabit, munimenta saxorum sublimitas ejus [2 1Kb] .« Sed isti in tanta amaritudine positi, quid offerant regi myrrham?

Sed notandum quod Christo tertio myrrha oblata est. Primo in praesepio, secundo in patibulo, tertio in sepulcro. Prima fuit oblatio magorum, secunda Judaeorum, tertia devotorum. Prima fuit ad significationem, secunda ad illusionem, tertia ad unctionem; ad significationem mortalitatis, ad illusionem sanctitatis, ad unctionem contra putredinem corruptionis. Primam offerimus cum dolemus propter incolatum hujus miseriae, secundam, quando [Col. 0784B] illusiones et opprobria sustinemus, ut in inferno careamus diabolica illusione. Tertiam offerimus, cum fortiter laboramus, ut corpus nostrum perpetuo careat corruptione. De prima: Obtulerunt magi Domino »aurum, thus et myrrham [3 1Kb] ;« de secunda dicitur: »Dederunt ei vinum myrrhatum bibere [4 1Kb] ;« de tertia: Joseph ille nobilis decurio emit »myrrhae et aloes quasi libras centum [5 1Kb] .« Haec est oblatio robusti regis, affert suam rex latens sub nubilo humilitatis. Iste rex est moderatus amor propriae dejectionis, sicut e diverso rex superbiae est amor propriae laudis. Sed est humilitas quae descendit, est quae excedit, est quae procedit.

164 Descendit ad inertiam, excedit moderantiam, [Col. 0784C] procedit ad justitiam. Rex iste primam excitat aculeo, secundam inhibet freno, tertiam ejus se subjicit judicio. In prima erat Petrus cum diceret: »Recede a me, quia homo peccator sum, Domine [6 1Kb] ;« de qua David: »Humiliata est in pulvere anima mea [7 1Kb] .« In secunda erat Eleazarus quando indiscrete se supposuit elephanti, et ab eo oppressus est [8 1Kb] , de qua David: »Nisi quod lex tua meditatio mea est, tunc forte periissem in humilitate mea [9 1Kb] .« In tertia ad praedicationem Jonae Ninivitae operti sunt saccis [10 1Kb] ; de qua David: »Humiliatus sum usquequaque [11 1Kb] .« Iste rex offert thus, id est odorem bonae vitae tam interioris quam exterioris, ut dicat: »Christi bonus odor sumus Deo [12 1Kb] .« Notandum quod thus primo contunditur, secundo [Col. 0784D] crematur, tertio inde fumus procreatur. Tunditur in pulvere, crematur per ignem, fumus procreatur per calorem et humorem. In primo, ut se pulverem et cinerem dicat, facit tribulatio; in secundo per desiderium fit animae liquefactio; in tertio emittuntur lacrymae et oratio. De his tribus David: »Afflictus sum et humiliatus sum nimis: rugiebam a gemitu cordis mei [13 1Kb] ;« de secundo: »Domine, ante te omne desiderium meum [14 1Kb] ;« de tertio: »Et gemitus meus a te non est absconditus [15 1Kb] .« In primo erat Job, cum sedens in sterquilinio tribulatus [Col. 0785A] radebat ulcera [16 1Kb] ; de secundo: »Anima mea liquefacta est [17 1Kb] ;« de tertio: »Quae est ista quae ascendit per desertum sicut virgula fumi [17* 1Kb] ?« Ecce rex Arabiae latens sub nubilo humilitatis, juxta illud poetae [18 1Kb] :

Si latet ars prodest, affert depressa pudorem.
Tali enim dicit Sponsus: »Ecce tu pulchra es, amica mea; ecce tu pulchra, oculi tui columbarum absque eo quod intrinsecus latet [18* 1Kb] .« Sequitur rex Saba qui dicitur incendium. Ipse enim est rex vehemens, incendio charitatis; ipse est justitia inflammata, offeret thuribulum carbonibus vivis plenum [19 1Kb] . Hujus incendium triplex est: primum emittit extra se, secundum retinet circa se, tertium elevat supra se. Primum est vicinae correctionis, secundum [Col. 0785B] propriae excitationis, tertium divinae dilectionis. Primo enim corrigit peccatorem, secundo se excitat ad laborem, tertio gustat supernum saporem. De primo: »In igne zeli mei devorabitur omnis terra [20 1Kb] ;« de secundo: »Ignem veni mittere in terram, et quid volo nisi ut ardeat [21 1Kb] ?« de tertio: »Veni, sancte Spiritus, reple tuorum corda fidelium, et tui amoris in eis ignem accende [22 1Kb] .« Itaque rex iste, id est justitia, sic regat, ne proximum subvertat, ne se nimis affligat, ne dilectione Dei sic sit illectus, ut sui et proximi curam postponat. Pro primo dixit Job amicis suis, indiscrete eum increpantibus: »Considerate semitas Thema, itinera Saba [23 1Kb] ;« pro secundo: »Venit regina [Col. 0785C] Saba austri audire sapientiam Salomonis, [24 1Kb] « ut ab eo disceret quomodo se incenderet fervore; pro tertio dicitur: »Omnes de Saba venient, aurum et thus deferentes, et laudem Domino annuntiantes [25 1Kb] .« Aurum, scilicet claritatem bonae vitae, qua proximus exemplo doceatur; thus devotionis et orationis, quibus impinguatur ad laudem qua Deus honoratur, cui est honor et gloria.


Ibi me docebis.

[CAR.] Et refertur hoc adverbium, ibi, ad hoc adverbium, foris, quod praecedit. Ac si dicat: Cum invenero te solum foris, ibi me docebis quod ante nesciebam, ut videlicet sicut es te cognoscam, et ego tunc tibi offeram encaenia meritorum meorum, [Col. 0785D] quae per gratiam abs te donata, et accepi. Hoc est quod subditur: Et ego dabo poculum de vino condito. Vinum conditum dicit charitatem melle devotionis, et aromatibus bonorum operum, et dabo tibi mustum malogranatorum meorum. Malogranata vocat contubernia bonorum operum, contenta sub cellulis singularum virtutum, et ex eis procedens dulcis suavitas, dicitur mustum malogranatorum, et signanter additur meorum, quia malogranatis ipsius nulla alia comparantur. Post modum autem quia se sollicitam ostendit circa servationem populi sui, illum versiculum, quem [Col. 0786A] superius praemiserat in eodem sensu, et eadem causa iterat dicens:


Laeva ejus sub capite meo, et dextera illius amplexabitur me.

[THO.] Laeva ejus, id est sacramenta incarnationis et praesentiae ejus dona; dextera vero sunt praemia quae in fine percipient electi, in quibus erit visio majestatis et gloria glorificatae humilitatis. Laeva ista sub capite sponsae ponitur, ut interius his donis spiritualibus sustentetur; dextera vero super caput, ut in patria bonis aeternis remuneretur. Notandum quod sponsa prius petit osculum secundo venit ad Christi colloquium, tertio hic festinat ad amplexum. Primo enim dixit: »Osculetur me osculo oris sui [25* 1Kb] ;« secundo sequitur: »Ecce tu pulchra [Col. 0786B] es, amica mea,« et illa: »Ecce tu pulcher es, dilecte mi [26 1Kb] ,« ecce colloquium. Hic vero: Laeva ejus sub capite meo, et dextera illius amplexabitur me; ecce complexus. In osculo est signum pacis, in colloquio familiaritatis, in amplexu spiritalis unionis. Pacis, qua dilecti ira et indignatio excluditur, familiaritatis, qua secretum voluntatis aperitur, spiritalis unionis, qua vehemens amor ostenditur, et sponsa cum sponso unus spiritus efficitur. In figura hujus copulae, Jacob Rachel inventam osculatur, secundo alloquitur, tertio in ejus amplexus recipitur [26* 1Kb] . Sponsus iste Christus sponsam Ecclesiam osculatus est in patriarchis, allocutus est in lege et prophetis, amplexatus est extendens manus suas [Col. 0786C] pro ea in patibulo crucis. Osculatus est in patriarchis quando ab eis coepit reconciliatio, ut ad Noe ait post diluvium: »Ponam arcum meum in nubibus coeli, et erit signum foederis [27 1Kb] ;« unde osculum dedit illis Deus reconciliationis, quod ostendit copia rerum, gratia eventuum, sanitas corporum, compositio morum; sicut Ahrahae, Isaac, et Jacob. Istud osculum portendebat illud, quod dedit Isaac Jacob filio suo, quando dedit ei duos haedos ad comedendum [28 1Kb] . In Jacob Christus, in Isaac veteres Patres, de quibus Christus natus est secundum carnem, et pro eis duos obtulit haedos; unum, scilicet carnem suam, similem carni peccati; alterum, scilicet peccata nostra quae ipse occidit, dum carnem suam pro nobis mactavit in cruce. Colloquium [Col. 0786D] habuit dilectus in Ecclesia, in lege, et prophetis; dedit enim eis legem, in qua tria ostendit eis: prohibuit fugienda, proposuit custodienda, in figuris ostendit facienda. Primum, sicut est: »Non occides, non moechaberis [29 1Kb] ;« secundum, sicut est: »Diliges Dominum Deum tuum ex toto corde tuo et ex tota anima tua, et ex tota mente tua [30 1Kb] .« Sunt decem praecepta legis: quorum tria ultima ad dilectionem Dei, septem prima ad dilectionem proximi pertinent. In figuris ostendit facienda, sicut locutus est ad Moysen de tabernaculo faciendo: »Vide, inquit, omnia facias secundum [Col. 0787A] exemplar quod tibi ostensum est in monte [31 1Kb] .« Mons enim ille est Christus, in quo ostensa est forma tabernaculi spiritualis, qui ex virtutibus construitur in nobis, scilicet quando vitam nostram conversationi Christi conformamus; in prophetis quoque de Christo ventura praenuntiavit; ecce colloquium sponsae et dilecti. Amplexus est quoque eam piissimo amplexu cum manus suas in cruce extendit, ut sponsam ad se traheret, et stricto amplexu spiritualiter sibi univit, juxta illud: »Quod adhaeret Deo, unus spiritus cum eo efficitur [32 1Kb] .« Ibi laeva ejus fuit sub capite nostro, scilicet caro, quae ut animam nostram, quae est caput, sustineret, datum est in pretium. Dextera ejus amplexa est nos superposita, ut sit nobis in praemium.

[Col. 0787B] O vehemens amplexus, in quo aqua de latere, sanguis de corde, anima de corpore exivit! Aqua regenerationis, sanguis redemptionis, anima liberationis. Regenerationis, quia nos salvavit; redemptionis, quia nos a potestate diaboli exemit; anima liberationis, quando descendens ad inferos patres eduxit. De primo: »Vidi aquam egredientem de templo, a latere dextro: et omnes ad quos pervenit aqua ista salvi facti sunt [33 1Kb] ;« de secundo: »In sanguine testamenti tui redemisti vinctos tuos de lacu in quo non erat aqua [34 1Kb] ;« de tertio: »Ero mors tua, o mors, morsus tuus ero, inferne [35 1Kb] .« Et moraliter: Osculatur dilectus animam remissione peccatorum reconciliando; colloquitur ei voluntatem suam, id est viam qua ambulet, aperiendo; [Col. 0787C] amplectitur eam inter sinistrum brachium virtutum, et dextrum supernarum promissionum suspendendo. Osculatus est eos quibus »abundavit, ut averteret iram suam et non accendit omnem iram suam, et recordatus est quia caro sunt [36 1Kb] .« Sic erat Paulus cum diceret: »Fidelis sermo et omni acceptione dignus, quia Christus venit in hunc mundum peccatores salvos facere, quorum primus ego sum, qui primus fui blasphemus et persecutor et contumeliosus, et persecutus sum Ecclesiam Dei, sed misericordiam consecutus sum, quia ignorans feci in incredulitate [37 1Kb] .« Colloquium habent cum dilecto qui inquirunt quae sit voluntas Dei bona, et bene placens et perfecta. Sic Paulus quaerebat: »Domine, [Col. 0787D] ait, quid me vis facere [38 1Kb] ?« et Dominus: »Ego, ait, ostendam tibi quanta oporteat te pati pro nomine meo [39 1Kb] ;« ecce colloquium. Postea venitur in amplexus Sponsi; supponit enim capiti nostro, id est animae, brachium sinistrum, id est virtutes quibus sustinemur in via; supponit dextrum brachium bona promittendo in patria, unde: »Longitudo dierum in dextera ejus, et in sinistra ejus divitiae et gloria [40 1Kb] .« Audi Paulum quomodo docebat vindicare sinistrum brachium: »Sobrie, inquit, et pie et juste vivamus in hoc saeculo [41 1Kb] ;« ecce [Col. 0788A] sinistrum brachium. »Exspectans beatam spem et adventum gloriae magni Dei [42 1Kb] ,« ecce brachium dextrum. Dextera Sponsi tenet, deducit, suscipit; tenet cadentem, deducit ambulantem, suscipit pervenientem. Primum, ne cadat in tentatione; secundum, ne erret in viam justitiae; tertium, ut teneat solium gloriae. De his tribus ait David: »Tenuisti manum dexteram meam, et in voluntate tua deduxisti me, et cum gloria sucepisti me [43 1Kb] .« Item de primo et secundo: »Illic manus tua deducet me et tenebit me dextera tua [44 1Kb] .« De tertio: »Adhaesit anima mea post te, me suscepit dextera tua [45 1Kb] .« Primus dicit: »Nisi quia Dominus adjuvit me, paulominus habitasset in inferno amima mea [46 1Kb] .« Hic: »Cum ceciderit non collidetur, quia Dominus [Col. 0788B] supponit manum suam [47 1Kb] .« Si enim ceciderit non adjiciet ut resurgat, imo ut dicat: »Dominus illuminatio mea et salus mea: quem timebo [48 1Kb] ?« Secundus dicit: »Deduc me, Domine, in via tua, et ingrediar in veritate tua [49 1Kb] ,« et: »Emitte lucem tuam et veritatem tuam, ipsa me deduxerunt, et adduxerunt in montem sanctum tuum [50 1Kb] .« Tales mansuetos deducit Dominus, unde: »Deduxisti, sicut omnes, populum tuum in manu Moysi et Aaron [51 1Kb] ;« item: »Qui deducit velut ovem Joseph [52 1Kb] .« Tertius dicit: »Suscipe me, Domine, secundum eloquium tuum et vivam [53 1Kb] ;« ut postmodum dicat: »Exaltabo te, Domine, quoniam sucepisti me [54 1Kb] .«

Haec est manus de qua ait Ezechiel: »Ecce [Col. 0788C] manus apprehendit me in cincinno capitis mei, et elevavit me inter coelum et terram, statuit me in templo in Jerusalem [55 1Kb] .« Ecce de his tribus. Primum tenuit, cum apprehendit in cincinno capitis, deduxit, cum inter coelum et terram, levavit scilicet in aere ne scrupulus aliquis terrae iter ejus faceret tortuosum; cum gloria suscepit, quando statuit in templo in Jerusalem, quod dicitur visio pacis. Horum trium figuram tenuit Elias. Primi, quando fugiens a facie Jezabel, id est tentationis, obdormivit prae taedio subter unam juniperum; sed eum tenuit Dominus, quia ibi invenit angelicam consolationem; secundi, quando ambulavit in fortitudine cibi dati ab angelo quadraginta diebus et quadraginta [Col. 0788D] noctibus; tertii, in monte Dei Horeb [56 1Kb] . Bene ergo dicitur: »Longitudo dierum in dextera ejus et in sinistra ejus divitiae et gloria [57 1Kb] ;« divitiae, scilicet virtutum, gloria vero jam aeterna, sed interim delectatio supernorum; longitudo vero dierum in dextera, quia sub umbra illius vivent beati in aeternum. Bene ergo dicitur: Laeva ejus sub capite meo, et dextera illius amplexabitur me. Laeva dicitur divina correctio, dextera in amore Dei delectatio. Sed quomodo fiat videamus. Laeva manus Domini tenet flagellum, dextera flabellum, [Col. 0789A] flagellum afflictionis, flabellum delectationis. Primo homo flagellatur, secundo spiritus aurae excitatur, laeva manus aliquando tangit, aliquando increpat, aliquando gravat. 165 Tangit justum, increpat pigrum, gravat iniquum: justum, ut probetur, pigrum, ut excitetur, iniquum, ut revocetur.

De primo: »Miseremini mei saltem vos amici mei, quia manus Domini tetigit me [58 1Kb] ;« de secundo: »A fortitudine manus tuae ego defeci in increpationibus [59 1Kb] ;« de tertio: »Die ac nocte gravata est super me manus tua [60 1Kb] .« Item de primo: »Dilectus meus misit manum suam per foramen et venter meus intremuit ad tactum ejus [61 1Kb] .« Sed »justus non contristabitur, quidquid ei acciderit [62 1Kb] .« Sed dicit cum propheta: »Ingrediatur putredo in ossibus meis [63 1Kb] ,« [Col. 0789B] quia sic probatur, unde: »Visitas eum diluculo et subito probas illum [64 1Kb] ,« et David: »Tenta me, Domine, et proba me [65 1Kb] .« Item: »Probasti nos, Deus, igne nos examinasti [66 1Kb] .«---»Aurum enim probat ignis et vasa figuli probat fornax, et tentatio viros justos [67 1Kb] .« Secundus ait: »Corripiet me justus in misericordia, et increpabit me [68 1Kb] ,« et Apostolus: »Argue, obsecra, increpa [69 1Kb] .« Increpationes ergo Domini ne reprobes: »Ipse enim vulnerat et medetur [70 1Kb] .« Propter tertium: »Manus Mosi erant graves [71 1Kb] ,« scilicet ad puniendos iniquos. Sed Hur et Aaron sustinebant eas, quia benignitas Spiritus sancti et misericordia Christi faciunt ne sustinentes frangantur. Sic Deus revocat iniquos, qui nisi convertantur, dicitur eis: [Col. 0789C] »Vocavi et renuistis, extendi manum meam et non fuit qui aspiceret [72 1Kb] .« Itaque laeva Domini tetigit Job, increpavit Ezechiam, aggravata est super Paulum. Job vero viriliter sustinuit, Ezechias amare flevit, Paulus voluntati Domini acquievit vocatus; unde ipse ait: »Qui fui blasphemus et persecutor, sed misericordiam consecutus sum [73 1Kb] .« Ecce manus Domini laeva. Haec est manus Domini quae apparuit Balthasar scribens in pariete haec tria: »Mane, Thecel, Phares [74 1Kb] :« Mane dicit primo, id est numeravit bona tua; Thecel dicit secundo, id est appendit bona tua, quae propter pigritiam tuam inventa sunt pauca; Phares dicit tertio, id est divideris a regno nisi a me vocatus redeas.


[Col. 0789D] Adjuro vos, filiae Jerusalem, ne suscitetis neque evigilare faciatis dilectam donec ipsa velit.

[THO.] Filiae Jerusalem hic vocantur infirmi, qui licet curis saecularibus sint intenti quibus aliquando etiam contemplativos impediunt, qui appellatione dilectae hic designantur, tamen ad regnum tendunt, quamvis aedificantes ligna, foenum, stipulam, quibus a somno contemplationis excitant sponsam importune; sed antequam sua sponte ipsa ad communem fratrum utilitatem redeat, evigilare non praesumant, quidam suscitant diabolum, quidam suscitant [Col. 0790A] sponsum, id est animam, quidam excitant Deum. Diabolum ad tentationem, animam ad laborem, Deum nunc ad consolationem, nunc ad furorem. De primo Job: »Qui parati sunt, ait, suscitare Leviathan [75 1Kb] .« Ipsum enim suscitant dum sua sponte sensus mundo exponunt, stultas cogitationes in corde nutriunt, unde Dominus ad Jerusalem in figura mulieris per Ezechielem prophetam dicit: »Factum est in te contra consuetudinem mulierum: Omnibus mulieribus dantur mercedes, tu autem dedisti mercedem amatoribus tuis [76 1Kb] .« Deum ad consolationem excitant, qui in tribulatione ad ipsum clamant, unde cum navicula periclitaretur in fluctibus ipso dormiente, discipuli excitaverunt eum, dicentes: »Salva nos, Domine, perimus [77 1Kb] .« Ad furorem [Col. 0790B] eum excitant qui ipsum tentant, unde ipse dicit: »Quid me tentatis, hypocritae [78 1Kb] .« Et Moses: »Quid tentatis Dominum [79 1Kb] ?«---»Nec tentaveritis Deum sicut quidam tentaverunt, et a serpentibus perierunt [80 1Kb] .«---»Isti in iram excitaverunt Excelsum in inaquoso. Et excitatus est tanquam dormiens Dominus, tanquam potens crapulatus a vino [81 1Kb] .«---»Et iratus est furore Dominus in populum suum [82 1Kb] .« Aliquando quidam sponsam suscitant propter inquietationem, aliquando propter habendam consolationem, aliquando ipse se suscitat per suam voluntatem. Primi sunt muscae morientes quae perdunt suavitatem unguenti [83 1Kb] . Anima sic suscitata si stultitiae non consentit, cum majori lucro redit. Haec est Sara [Col. 0790C] uxor Abrahae quae a satellitibus Pharaonis aversa et avulsa est a latere mariti sui, sed intacta permansit, et cum muneribus ad maritum rediit, quando propter consolationem ipsa clamat per prophetam: »Ad annuntiandum mansuetis misit me: ut consolarer omnes languentes [84 1Kb] .« Per suam voluntatem quatuor modis suscitatur a contemplatione, per propriam curiositatem, ad praeveniendam daemoni machinationem, propter necessitatem, propter propriam utilitatem. Prima fuit Dina quae egressa est de domo patris ad videndas mulieres regionis et corrupta est a Sichem filio Hemor [85 1Kb] . Secunda fuit Judith [86 1Kb] quae egressa est de civitate sua ad castra Holofernis, qui genti suae machinabatur malum, et abstulit caput ejus, id est subvertit principium diabolicae [Col. 0790D] tentationis. Tertia egreditur propter necessitatem ut sanet jam peccatis fluctuantem peccatorem. Haec est Maria soror Mosi quae egressa est de domo patris sui, et ambulabat super alveum aquae, ut aliqua ratione posset subvenire fratri suo Mosi, qui parvulus in papyrione laborabat in mediis fluctibus [87 1Kb] . Quarta egreditur propter suam utilitatem ut aliorum viso exemplo et propria operatione alacrior ad contemplationem revertatur. Haec est Ruth quae cum Noemi socru sua quae dicitur pulchra, egressa est [Col. 0791A] de terra sua, et spicas colligebat in agro Booz, unde et ipsa et Noemi pascerentur, et sic postmodum meruit pervenire ad conjugium Booz [88 1Kb] , id est ad contemplationem sponsi. Primo itaque anima a se ipsa suscitata, primo egreditur a contemplatione coelestium ad meditationem Scripturarum, secundo ad memoriam suorum delictorum, tertio ad compassionem proximorum. Inde progreditur ad agendam curam eorum, quod per simile patet, cum aliquis egreditur a thalamo in domum, a domo in porticum, a porticu in vicum, a vico in agrum. Egreditur namque a coelestium contemplatione, ad Scripturas quasi in thalamum, inde in domum, id est in memoriam delictorum; inde ad proximorum compassionem, quasi in vicum; inde ad agendam curam [Col. 0791B] eorum, quasi in agrum. In contemplatione sola quiescimus. In caeteris laboramus; in meditatione enim Scripturarum laboramus, timentes ne praemia justorum amittamus; in memoria delictorum laborantes gemimus, ne condemnati simus; in compassione proximorum, labor est cordis; in agenda cura eorum, labor est operis. In uno monemur, in alio docemur, in tertio movemur, in quarto meremur. Monet Scriptura quid agere debeamus; docet memoria delicti, ut poeniteamus; movemur compassione, ut diligamus. Per opus vero bonum meremur, ut nobis qui aliis succurrimus, succurrat. Occurrit mihi ille pater, qui egressus est in occursum filii sui prodigi [89 1Kb] ; a longe venientem videt, occurrit, amplectitur, [Col. 0791C] occidit vitulum saginatum, ordinat chorum, symphoniam tangit. Sic pius pater a contemplatione revertitur ob curam peccatoris ad poenitentiam revertentis; a longe venientem videt compatiendo, occurrit indulgendo, amplectitur familiarem sibi faciendo; occidit vitulum, carnis mortificationem praedicando. Instrumenta tangit morum concordiam et unitatem docendo. Invitat igitur pietas desperantem, trahit charitas invitatum, tractum misericordia pacat, hilaritas securum reddit, affabilitas familiarem, familiaritas secretum aperit, apertio secretorum amicitiam servat, praedicatio instruit, morum concordia facit amicum proximo, humilitas Deo. Haec est igitur causa necessaria qua se sponsa vult suscitari.

[Col. 0791D] Tunc magnopere laborandum est, ad investigandam illam quietem a qua sponsa prohibetur excitari. Primo ergo habenda est circumspectionis vigilantia, secundo profectus in justitia, tertio invenietur illa requies quae est sapientia. Primum, ut sibi et aliis machinamenta diaboli provideat; secundum, ut sibi proficiat, et alios promoveat; in tertio se totum Deo exhibeat. Hunc ascensum nobis ostendit sapiens ille, quamvis ordine transverso, ait enim: »Beatus vir qui in sapientia morabitur, et qui in justitia meditabitur, et in sensu cogitabit circumspectionem Dei [90 1Kb] .« Tria praeposita sunt: circumspectio, justitia, [Col. 0792A] sapientia. Primum Christianam instruit militiam, secundum scrutatur conscientiam, tertium alacres facit ad patientiam. Primum cibat pane vitae, ne per fenestras ingrediatur; secundum pane intelligentiae, ne conscientia tenebris ignorantiae involvatur; tertium aqua sapientiae potat, ut dulcedine sapientiae afficiatur. De primo: »En lectulum Salomonis sexaginta fortes ambiunt de fortissimis Israel [91 1Kb] ;« pro secundo: »Si ignoras te, o pulchra inter mulieres, egredere, et abi post vestigia gregum [92 1Kb] .« Item: »Ostende mihi faciem tuam, sonet vox tua in auribus meis [93 1Kb] ;« de tertio: »Sub umbra illius quem desiderabam sedi, et fructus ejus dulcis gutturi meo [94 1Kb] .« Christus est haec arbor. Sub umbra illius sumus, ut ab aestu mundanae tribulationis [Col. 0792B] illaesos nos custodiat fructus ejus, id est certa retributio nobiscum dulcis, ut sapor ejus a nobis gustatus, ad voluntarie patiendum nos invitat. Est autem circumspectio hominis, est circumspectio spiritus, est circumspectio Dei. Prima est contra temporalium incommoda, secunda contra vitiorum argumenta, tertia contra divini amoris impedimenta. Primum ne quis temporalibus abutatur; secundum, ne virtus vitiorum similitudine decipiatur; tertium, ne dilectio in nobis minuatur. In prima videndum est, quia sunt quidam, qui divitias tam temporales quam spirituales male acquirunt, male expendunt, et cum dolore amittunt. Inde veniat in exemplum Achar filius Charmi, qui male tulit regulam auream, [Col. 0792C] siclos argenti, chlamidem valde bonam de anathemate Jericho [95 1Kb] . Male usus est abscondens in terra; cum dolore amisit lapidatus pro eis; in regula aurea signatur sapientia, qua potest aliis proficere; in argento eloquentia, qua potest instruere; in chlamide honesta conversatio, ad quam potest alios invitare.

Sequitur circumspectio spiritus. In Canticis dicitur: »En lectulum Salomonis sexaginta fortes ambiunt de fortissimis Israel [96 1Kb] .« Lectulus iste est anima justi, quam fortes ambiunt »tenentes gladios, ad bella doctissimi [97 1Kb] .« Primum ut nullus locus relinquatur si e custodia; secundum, ut repellatur tentationum molestia; tertium, ne sit pugnandi ignorantia. Fortes isti sunt sensus interiores, qui ambiunt murum virtutum [Col. 0792D] assidua vigilantia, sicut in Esdra: »Posuerunt, ait, custodes, unusquisque circa domum suam, de habitatoribus Jerusalem [98 1Kb] ,« ut dicatur: »Super muros tuos, Jerusalem, constitui custodes [99 1Kb] .« Isti sunt tenentes gladium contra vitiorum machinamenta: gladium super femur, contra carnis voluptatem; gladium in manu, contra mundi vanitatem; gladium in ore, ut oratione pugnent contra diaboli malignitatem. De primo: »Accingere gladio tuo super femur tuum, potentissime [100 1Kb] ;« de secundo: »Gladii ancipites in manibus eorum [1 1Kb] ;« de tertio: »Gladium spiritus quod est verbum Dei [2 1Kb] .« De his [Col. 0793A] ait Paulus: »Arma militiae nostrae non carnalia sed potentia Deo [3 1Kb] .« Gladium habebat super femur ille qui occidit Agag pinguissimum; in manu filii Israel, qui una manu tenebant gladium, alia locabant lapidem. In Apocalypsi [4 1Kb] : »Ille qui sedebat in majestate, habebat gladium in ore.« Pro circumspectione erant animalia plena oculis ante et retro. Pro scrupulo conscientiae jubetur afferri ad ejus pectusculum et vitalia, quod pertinet ad justitiam. Pro puritate et sinceritate sapientiae simila frixa oleo. Sed nunc agamus de conscientia: est justitia bona, est et mala. Bona triplex est: est enim bona, est secura, est gloriosa. Prima est sana, secunda serena, tertia amoena. Sana, quia terminus ab iniquitate; serena, quia exempta a mundanae sollicitudinis pravitate; [Col. 0793B] amoena, quia jam versatur in angelorum jucunditate. In qua quiescit Sponsa, de qua dicitur: Ne evigilare faciatis eam donec ipsa velit. De prima: »Plenitudo legis est charitas [5_6 1Kb] .« De corde puro, est conscientia bona. De secunda Job: »Ecce in coelo testis meus, et conscius meus in excelsis [7 1Kb] .« De tertia: »Gloria nostra haec est, testimonium conscientiae nostrae [8 1Kb] .« Prima dicit: »Lavi pedes meos, quomodo inquinabo illos [9 1Kb] ?« secunda dicit: »Lectulus noster floridus [10 1Kb] ,« tertia: »Ego dormio et cor meum vigilat [11 1Kb] .« Prima est mulier de qua dicitur in lege: »Cum ceperis captivam, si placuerit tibi, radet omnes pilos carnis suae, postea duces eam uxorem [12 1Kb] .« Secunda est mulier fortis apud Salomonem: quae providet domui suae, et viro suo texens vestem negotiatur [Col. 0794A] [13 1Kb] . Tertia est sponsa de Canticis, quae in osculo sponsi et amplexibus delectatur [14 1Kb] . Aqua sapientiae volebat se potari quando dicebat:

Da fontem lustrare boni, da luce reperta,
In te conspicuos animi defigere visus.
Atque tuo splendore mica, tu namque serenum:
Tu requies aeterna piis, te cernere finis.
Ergo »beatus vir qui in sapientia morabitur [15 1Kb] ,« ut ibi quiescat et dicat Sponsus: Nolite suscitare eam, 166 donec ipsa velit. In circumspectione ergo oportet vigilare, in sapientia pensare, in justitia invigilare. Donec ipsa velit: in circumspectione vult evigilari, quando imminet tentationis gravitas; in justitia, quando apparet utilitas; in sapientia vacare, quando pinguescit devota suavitas. Quando [Col. 0794B] ergo dicitur: Ne suscitetis eam neque evigilare faciatis: reprimitur subditorum importunitas, sponsae reservatur contemplationis suavitas, Deo, ut laudetur ejus a sponsa majestas, ut reservetur omnibus regni jucunditas; ad quam nos perducat Dominus noster Jesus Christus, cui honor est et gloria in saecula saeculorum. Amen.


Laeva ejus sub capite meo et dextera illius amplexabitur me.

[CARD.] Filius quoque videns eam tam convenienter sollicitam, quia ipsam sollicitari non oportet, sub eodem sensu, et ex eadem causa repetit illum versiculum supradictum: Adjuro vos, filiae Jerusalem, ne suscitetis, neque evigilare faciatis dilectam, donec ipsa velit. Sequitur:



LIBER DUODECIMUS.
[Col. 0793]

[Col. 0793C] Quae est ista quae ascendit de deserto, deliciis affluens, innixa super dilectum suum?

[THO.] Ascendit Ecclesia gentium de deserto, quia quae plurimo tempore fuerat a Deo derelicta, jam fidei et boni operis gradibus proficientibus ad ejus gratiam pervenit. Unde praedixit Isaias: »Laetabitur deserta et invia, et exsultabit solitudo, et florebit quasi lilium [16_17 1Kb] ,« illis affluens deliciis de quibus supra dixit dilectus: »Quam pulchra esset quam decora, charissima, in deliciis [18 1Kb] ?« id est in desideriis vitae coelestis. Merito innixa super dilectum suum, sine quo non solum ad superna ascendere, sed nec resurgere valebat; hoc clamat Judaea admirans conversionem gentium. Tria sunt genera deliciarum: sunt enim deliciae temporales, sunt spirituales, sunt [Col. 0793D] coelestes. Primae sunt saecularium vel carnalium, secundae religiosorum, tertiae beatorum. Primae namque sunt bona quae homines sibi assumunt in usum vel abusionem, secundae sunt virtutes vel ea quae [Col. 0794C] sunt circa contemplationem, tertiae faciunt perfecte felicem. Primis abutuntur illi »quorum Deus venter est et gloria in confusione ipsorum [19 1Kb] ;« secundis utuntur hi qui quae sursum sunt quaerunt, quae sursum sunt sapiunt [20 1Kb] . Isti alios accendunt. Beata Virgo accendit, ascendit, excedit; accendit tepidos, ascendit coelos, excedit angelos; tepidos charitate, coelos sanctitate, angelos dignitate. Pro primo dicitur: »Sancta Maria, succurre miseris, juva pusillanimes, refove flebiles [21 1Kb] ; »unde dicitur: »Electa ut sol [22 1Kb] ,« quae ascendit; item: »Odor vestimentorum tuorum sicut odor thuris [23 1Kb] .« De secundo: »Hodie Virgo Maria coelos ascendit [24 1Kb] .« De tertio: »Exaltata es, sancta Dei genitrix, super choros angelorum [25 1Kb] .« Tertiis utentur hi qui »inebriabuntur [Col. 0794D] ab ubertate domus Dei [26 1Kb] ;« ubi manducabit homo panem angelorum [27 1Kb] . Primae effluunt, secundae affluunt, tertiae confluunt. Consideremus igitur de primis; ipsae enim sunt in carnis cura, in [Col. 0795A] divitiarum affluentia, in potentia, in scientia, in nobilitatis gloria. De his ait Sapiens: »Qui delicate nutrit servum suum ab adolescentia, postea sentiet cum contumacem [28 1Kb] ;« et Job: »Sunt qui delicias esse in spinis computant [29 1Kb] .« De cura carnis ait Apostolus: »Non in comessationibus et ebrietatibus, non in cubilibus et impudicitiis [30 1Kb] ;« his utuntur qui »tenent tympanum et citharam et gaudent ad sonitum organi, ducunt in bonis dies suos, et in puncto ad infernum descendunt [31 1Kb] .« Hi dicunt; »Venite, impleamus nos vino et unguentis pretiosis, non praetereat nos flos temporis, coronemus nos rosis antequam marcescant [32 1Kb] ;« isti non recolunt quia »omnis caro fenum, et omnis gloria ejus quasi flos feni [33 1Kb] ;« quibus ait Isaias: »Subter te sternetur [Col. 0795B] tinea, et operimentum tuum erunt vermes [34 1Kb] .« De divitiis ait Apostolus: »Divitibus hujus saeculi praecipe, nil altum sapere, nec sperare in incerto divitiarum [35 1Kb] .«---»Divitias, ait sapiens, sine divitum esse, tu vero virtutes praefer divitiis;« quia »dormierunt somnum suum et nihil invenerunt omnes viri divitiarum in manibus suis [36 1Kb] .« Propterea »divitiae si affluant, nolite cor apponere [37 1Kb] ;« ipsae enim in vita affligunt, in morte relinquunt, post mortem hominem a regno excludunt. De duobus primis ait Boetius [38 1Kb] :

Quamvis fluente dives auri gurgite
   Non expleturas cogat avarus opes,
Ornetque baccis colla rubri littoris,
   Arvaque centeno scindat opima bove:
Non cura mordax deserit superstitem,
   [Col. 0795C] Defunctumque leves non comitantur opes.
De tertio ait Salvator: »Facilius est camelum per foramen acus transire, quam divitem intrare in regnum coelorum [39 1Kb] .« Divitiae

   Turpi fregerunt saecula luxu,
Divitiis alitur luxuriosus amor [40 1Kb] .
Est potentia quae displicet, et est potentia quae Deo placet; displicet illa in qua homo gloriatur et opprimit alios, unde: »Quid gloriaris in malitia, qui potens es iniquitate [41 1Kb] .« Gloriar, inquam, sed

. . Nulla potentia longa est,
ait poeta [41* 1Kb] . Quia Dominus »deposuit potentes de sede et exaltavit humiles [42 1Kb] .« Tu autem superbus, potens, »propterea Deus destruet te in finem, evellet te et [Col. 0795D] emigrabit te de tabernaculo tuo [43 1Kb] .« Audi alium sapientem: »Horrende et cito apparebit vobis, iis qui praesunt judicium durissimum fiet [44 1Kb] .« Humilibus conceditur misericordia, »potentes autem potenter tormenta patientur [45 1Kb] .« Alia est potestas quae placet Deo. Deus, inquit, potentes non abjicit cum et ipse sit potens. Sed quales? Audi philosophum [46 1Kb] :

Qui se volet esse potentem,
Animos domet ille feroces,
. . . . . . . . . .
. . . . . . . . . .
[Col. 0796A] Etenim licet Indica longe
Tellus tua jura tremiscat,
Et serviat ultima Thule;
Tamen atras pellere curas,
Miserasque fugare querelas
Non posse, potentia non est.
»Infirma mundi elegit Deus, ut confundat fortia [47 1Kb] .«

Ludit in humanis divina potentia rebus,
Et certam praesens vix habet hora fidem.
Item est scientia quae displicet Deo. Et sapientes sunt quidam, ut faciant mala. Non est sapientia ista desursum descendens, sed terrena, animalis, diabolica. Per terrenam temporalia nimis appetuntur, per animalem in voluptatem caro resolvitur, per diabolicam Deus et pauperes injuriis opprimuntur.

Prima est contra spiritualem paupertatem, secunda [Col. 0796B] contra sobrietatem, tertia contra charitatem. Cum interrogaret Dominus tertio Petrum, utrum amaret eum [48 1Kb] , tres nobis gradus ostendit charitatis. Est enim charitas insoporabilis, est charitas inseparabilis, est charitas insuperabilis. De primo: »Ego dormio et cor meum vigilat [49 1Kb] ;« et: »Vigilate et state in fide, viriliter agite et confortamini; omnia vestra in charitate fiant [50 1Kb] .« De secunda: »Quis nos separabit a charitate Christi [51 1Kb] ?« De tertia: »Haec est vera fraternitas quae non potuit violari certamine.« Item: »Occidi possunt, flecti nequeunt.« Prima est insoporabilis, quia excitatur stimulis languoris; secunda insuperabilis, quia ligatur vinculis dulcoris; tertia insuperabilis, quia roboratur incendio fervoris. De primo: »Filiae Jerusalem, [Col. 0796C] nuntiate dilecto quia amore langueo [52 1Kb] ;« de secundo: »Trahe me post te, curremus in odore unguentorum tuorum [53 1Kb] .«---»Spiritus enim tuus super mel dulcis; et haereditas tua super mel et favum [54_55 1Kb] .« De tertio: Lampades ejus lampades ignis atque flammarum. In primo, sicut supra dictum est, tres habet anima sollicitudines, quae a sollicitudinibus mundi eam trahunt. Timet enim feditatem, vilitatem, levitatem; feditatem impuritatis, vilitatem paupertatis, levitatem instabilitatis. Primum ne dilectus recedat propter peccatum, secundum ne indignetur redire propter inopiam virtutum, tertium ne ex dilatione praemii cadat in taedium. In primo dicet: »Infixus sum in limo profundi, [Col. 0796D] et non est substantia [56 1Kb] ;« in secundo: »Venit Dominus ad arborem fici, in qua praesumit fructum, et non inveniens, maledixit ei, et statim aruit [57 1Kb] ;« de tertio dictum est: Cum »ascendunt ad coelos,« superna praemia expectando, »et descendunt usque ad abyssos,« longa expectatione fatigando; »anima eorum in malis tabescebat [58 1Kb] ,« prae taedio, quia »spes quae differtur, affligit animam [59 1Kb] .«

. . . Anima dum regna futura
Concipit, et longo consumit gaudia voto.
[Col. 0797A] Contra haec tria quaerebat sponsa remedium cum diceret, contra primum: »Fulcite me floribus [60 1Kb] ,« id est puritate, contra peccatum: »Stipate me malis [61 1Kb] ,« ut habeam copiam virtutum. Laeva ejus sub capite meo, et dextera illius amplexabitur me, ne cadam in taedium. Item ab his ostenditur labefacta, a primo cum dicit dilectus: »Tota pulchra es, amica mea, et macula non est in te [62 1Kb] ;« a secundo cum dicit: »Veniat dilectus meus in hortum suum, ut comedat fructum pomorum suorum [63 1Kb] ;« a tertio cum ait: »Inveni quem diligit anima mea, tenui illum nec dimittam, donec introducam illum in domum matris meae, et in cubiculum genitricis meae [64 1Kb] .« Ecce amor insoporabilis. Amor inseparabilis tribus ligatur vinculis, quia »triplex funiculus [Col. 0797B] difficile rumpitur [65 1Kb] ,« haec sunt: bona naturae, dona gratiae, promissa gloriae. In primis sumus creati, in secundis recreati, in tertiis reparati. De primo: »In principio creavit Deus coelum et terram [66 1Kb] ;« et: »Invisibilia Dei a creatura mundi per ea quae facta sunt intellecta conspiciuntur; sempiterna quoque ejus virtus et divinitas [67 1Kb] .« De secundo: »Si qua nova creatura est in Christo, vetera transierunt [68 1Kb] .« De tertio: »Reformabit corpus humilitatis nostrae configuratum corpori claritatis suae [69 1Kb] .«

De his vinculis ait Dominus per prophetam: »In funiculis traham eos in vinculis charitatis [70 1Kb] .« Pro insoporabili dictum est: Si dederit homo pro dilectione [Col. 0797C] omnem substantiam domus suae, quasi nihilum despiciet eam. Pro inseparabili dicitur: Pone me ut signaculum super cor tuum, ut signaculum super brachium tuum. Insuperabilis est in illis charitas, qui sunt »radicati in charitate, et fundati [71_73 1Kb] ,« id est solidati triplici fervore. Primus fervor est, ut eripiat homo conscientiam suam a peccato; secundus ut eripiat animam suam etiam a purgatorio, tertius ut eripiat corpus et animam ab hoc inseparabili exsilio, et sic aufert praedam suam a diabolo. Propter haec tria cum diceret Achis ad David [74 1Kb] : »Ubi praedatus es hodie?« Respondit: »Ad meridiem Judae,« quod dicitur confessio, »ad meridiem Geramel,« quod dicitur Dei misericordia, »ad meridiem Ceni,« quod dicitur nidus meus, vel [Col. 0797D] aerarium meum, vel possessio mea. Conscientia enim liberatur primo fervore per confessionem; secundo per Dei quae est in coelo miserationem; corpus et anima ab hoc exsilio, per adipiscendae aeternae beatitudinis fervorem. Dicitur enim: »Passer invenit sibi domum, et turtur nidum, ubi ponat pullos suos [75 1Kb] ;« de secundo: »Thesaurizate vobis thesauros in coelis [76 1Kb] ;« de tertio: »In terra sua duplicia possidebunt [77 1Kb] .« Sunt qui scire volunt ut glorientur; unde poeta [78 1Kb] :

[Col. 0798A] Scire tuum nihil est nisi te scire hoc sciat alter.
At pulchrum est digito monstrari, et dicier: hic est.
Inde dicitur: »Scientia inflat, charitas aedificat [79 1Kb] .«---»Vae vobis qui sapientes estis in oculis vestris, et coram vobismetipsis prudentes [80 1Kb] .« De scientia quae Deo placet dicitur: »Qui apponit scientiam apponit et laborem [80* 1Kb] .« Qui igitur indiget tali scientia postulet eam a Domino, qui dat omnibus affluenter; »stulta enim mundi elegit Deus, ut confundat sapientes [81 1Kb] .« De nobilitate dicit ibidem: »Ignobilia elegit Deus [82 1Kb] .« Audi philosophum [83 1Kb] :

Omne hominum genus in terris
   Simili surgit ab ortu;
Unus enim rerum Pater est,
   Unus cuncta ministrat.
Quid genus et proavos strepitis?
   [Col. 0798B] Si primordia nostra
Auctoremque Deum spectes
   Nullus degener exstat,
Ni vitiis pejora fovens
   Proprium deserat ortum.
Igitur si malus es, et jactas parentum nobilitatem, audi quid poeta dicit [84 1Kb] :

Incipit ipsorum contra te stare parentum
Nobilitas, claramque facem praeferre pudendis.
Sicut enim idem ait [85 1Kb] :

Omne animi vitium tanto conspectius in se
Crimen habet, quanto major qui peccat habetur.
Idem dicit tibi quod sit nobilitas [86 1Kb] :

. . . Nobilitas sola est atque unica virtus
Ideo malo te esse ignobilem virtuosum, quam nobilem [Col. 0798C] vitiosum; unde idem poeta [87 1Kb] :

Malo pater tibi sit Thersites, dummodo tu sis
Aeacidae filius, Vulcaniaque arma capessas:
Quam te Thersitae similem producat Achilles.
Hae sunt deliciae temporales. Sunt autem tres deliciae spirituales, id est pura conscientia, devotio, de supernis laetitia. De iis David: »Pinguescent speciosa deserti et colles exsultatione accingentur [88 1Kb] .« Desertum est cor hominis, speciosa ejus, munda conscientia. Speciosa ista pinguescunt per devotionem, colles fiunt superna speculando, exsultatione accinguntur illuc cum gaudio ascendendo. Primum habebat Job cum diceret: »Ecce in coelo testis meus, et conscius meus in excelsis [89 1Kb] .« De secundo et tertio in eodem dictum est de hypocrita: [Col. 0798D] »Non videbit rivulos fluminis torrentis mellis et butyri [90 1Kb] .« Butyrum est pinguedo devotionis; unde: »Sicut adipe et pinguedine repleatur anima mea [91 1Kb] .« Mel vero est laetitia de supernis, unde: »Spiritus meus super mel dulcis, et haereditas mea super mel et favum [92 1Kb] .« Tali animae merito dicitur: »Speciosa facta es et suavis in deliciis tuis;« unde in hoc Cantico: »Quam pulchra es et quam decora, 167 charissima, in deliciis [93 1Kb] !«

Est enim chara in conscientia, charior in devotione, [Col. 0799A] charissima in laetitia. Primum Paulus sentiebat, cum diceret. »Gloria nostra haec est, testimonium conscientiae nostrae [94 1Kb] ;« secundum cum diceret: »Charitas Dei diffusa est in cordibus nostris per Spiritum sanctum, qui datus est nobis [95 1Kb] ;« tertium cum diceret: »Nostra autem conversatio in coelis est [96 1Kb] .« Inde etiam prudentes virgines mundas habebant lampades conscientiae [97 1Kb] , intus vero oleum devotionis, et ignem charitatis et claritatis qua vident coelestia, de quibus laetantur. His deliciis affluit sponsa: in his tribus juxta triplicem interpretationem hujus verbi. Juxta primum affluit, id est a faece luit; juxta secundum affluit, id est affectuose fluit; juxta tertium affluit, id est affatim fluit, id est abundanter. De his in Job: »Tunc [Col. 0799B] super Omnipotentem afflues deliciis, et elevabis ad Deum faciem tuam [98 1Kb] .« De his ait Salomon: »Stultum non decent deliciae, nec servum dominari in dominum suum [99 1Kb] .« Tertiae sunt deliciae coelestes, de quibus dicitur: »Aser, pinguis panis ejus, et praebebit delicias regibus [100 1Kb] .« Aser beatitudo dicitur, ipse Christus qui beatitudinem dabit in patria. Ab his recessit diabolus; unde: »In deliciis paradisi Dei fuisti [1 1Kb] . Verae deliciae ubi Pater praeparat locum, Filius dat cibum, Spiritus sanctus pigmentum, angelus canticum, homines tripudium. Locum immortalitatis, cibum, cujus visu satiabimur, scilicet glorificati sui corporis, pigmentum amoris, canticum in laudem, tripudium in gratiarum [Col. 0799C] actionem. De primo: »Sedere ad dexteram vel ad sinistram non est meum dare vobis, sed quibus paratum est a Patre meo [1* 1Kb] .« Item ascendit Christus super coelos et praeparavit castissimae matri immortalitatis locum. De secundo: »Satiabor cum apparuerit gloria tua [2 1Kb] .«---»Adimplebis me laetitia cum vultu tuo, delectationes in dextra tua usque in finem [2* 1Kb] .« In tertio: »Perflabit auster ubique,« id est Spiritus sanctus, »et fluent aromata illius [3 1Kb] ,« scilicet pigmentum amoris, ut laeti bibamus sobriam ebrietatem spiritus; de quarto, audivit Isaias seraphin cantare: »Sanctus, sanctus, sanctus Dominus Deus Sabaoth [4 1Kb] ;« de quinto: »Orietur vobis timentibus nomen meum sol justitiae, et egrediemini et salietis sicut vituli de armento [5 1Kb] .« Istae sunt [Col. 0799D] deliciae coelestes: sed ne forte a se putemus has sponsam habere, subditur: Innixa super dilectum suum. Prius a sponsa itur, secundo nititur, tertio innititur. Itur dum recedit a peccato, nititur per gradus virtutum ascendendo, innititur confidens de dilecti adjutorio: nihil sibi de bonis suis imputans sed Deo. Primo dicitur: »Tolle grabatum tuum et ambula [6 1Kb] ;« secundo: »Venite, ascendamus ad montem Domini [7 1Kb] ;« de tertio: »Non nobis, Domine, non nobis, sed nomini tuo da gloriam [8 1Kb] .« Sine dilecto [Col. 0800A] enim nihil potest, sed ipse deducit eam in nube diei, et tota nocte in illuminatione ignis [9 1Kb] . Non enim posset sustinere pondus diei et aestus [10 1Kb] , nisi in umbra ipsius quem diligit anima sua [11 1Kb] . Quis enim »locus tutus esset ei a timore nocturno [12 1Kb] : praesertim in loco horroris et vastae solitudinis [13 1Kb] , nisi ipse emittat lucem suam et veritatem suam [14 1Kb] ? Quomodo temperaret sibi aestum concupiscentiae, nisi virtus Altissimi obumbraret ei [15 1Kb] ? Unde ignorantiae tenebras illuminaret, nisi in lumine illius videret lumen [16 1Kb] ? Inde dicit ei: »Quoniam tu illuminas lucernam meam, Deus [17 1Kb] ,« etc. Igitur a sponso accipit duo remedia, contra duo principalia mala: refrigerii nubem contra concupiscentiam carnis, et revelationis lucem contra [Col. 0800B] ignorantiam mentis. Beati quibus fuit dilectus in velamento diei et in luce stellarum nocte expandens nubem in protectionem eorum, et ignem ut luceret eis per noctem [18 1Kb] . Haec accipit sponsa innitens super dilectum suum. Quia ad delicias istas ascendit Virgo Maria, ad congaudendum ei nos invitat Ecclesia sic [19 1Kb] : »Hodie Maria Virgo coelos ascendit, gaude, quia cum Christo regnat in aeternum.«

Hic notandum quod Virgo ista mundo decedit, Maria coelos ascendit, Regina angelos excedit, Mater ad Filium accedit. Primum quia hodie de saeculo nequam eripitur relinquens mundum. De secundo: »Assumpta est Maria in coelum [20 1Kb] ;« de tertio: »Exaltata est sancta Dei Genitrix super [Col. 0800C] choros angelorum [21 1Kb] ;« de quarto: »Quia cum Christo regnat in aeternum [22 1Kb] ;« unde apparet quam sit aliena a mundo virginitas, quam perceptibilis sit coelestium secretorum puri intellectus claritas, quam tum exaltata sit humana dignitas, quantum Deo appropinquet virgo humilitas. De primo, quam sit aliena a mundo virginitas ostendit Hierem. sic; »Praeter carnem in carne vivere, non humana sed angelica est vita;« unde: »Sequuntur Agnum virgines quocunque ierit [23 1Kb] .« Haec sunt enim pelles hyacinthinae in tabernaculo super saga cilicina, et super pelles arietum rubricatas [24 1Kb] . Sciendum autem quod diabolus genus humanum in tribus sibi obligavit, scilicet foeditate, vilitate, calamitate. Foeditate, ex originali culpa; vilitate, ex genitura; calamitate, [Col. 0800D] in vita. Per primum est homo infectus, per secundum dejectus, per tertium infinitos patitur defectus. De primo: »Quis potest facere mundum de immundo conceptum semine [25 1Kb] ?« de secundo: »Putredini dixi: Pater meus es, mater mea et soror mea vermibus [26 1Kb] ;« de tertio: »Homo natus de muliere, brevi vivens tempore repletur multis miseriis [27 1Kb] .« Sed ut per beatam Virginem ista levigarentur, contra primum virginitas ejus carne floruit, contra secundum sine concubitu genuit, contra tertium [Col. 0801A] peperit nec doluit. Contra primum enim virginitas dedit odorem, contra secundum conceptus honorem, contra tertium partus requiem. De primo; »Quasi myrrha electa dedi suavitatem odoris [28 1Kb] .« Est myrrha infecta, est myrrha accepta, est myrrha electa. Prima est amara poenitentia, nec tamen a peccato cessatur; secunda poenitentia, qua peccatum diluitur; tertia afflictio, qua corona justorum augetur. Prima data est in cruce quam »cum gustasset noluit bibere [29 1Kb] ;« secunda in sepulcro pro unctione; tertia quam obtulerunt magi Domino [30 1Kb] , cum auro sapientiae, unde: »Sola in sexu femineo electa es in saeculo et Mater Dei salvatoris permanes in aeternum virgo [31 1Kb] .« De secundo: »Flores mei fructus honoris et honestatis [32 1Kb] ,« unde obviavit [Col. 0801B] nobis, quasi mater honorificata ut dicat: »Radicavi in populo honorificato [33 1Kb] ;« de tertio: »In omnibus requiem quaesivi [34 1Kb] ,« etc. Sed notandum quod est triplex requies. Quaesivit enim requiem intra se, requiem supra se, requiem circa se. Prima fuit Filii, secunda Spiritus sancti, tertia generis humani. Prima fuit in utero virginis, in quo Christus voluit incarnari; secunda fuit infusio gratiarum in Christo, ita ut ab eo non posset separari; tertia erit generis humani salus, quam mediante beata Virgine Deus voluit salvari. De primo: »Qui creavit me, requievit in tabernaculo meo [35 1Kb] ;« de secundo: »Et requiescet super eum Spiritus Domini, spiritus sapientiae et intellectus [36 1Kb] ;« de [Col. 0801C] tertio: »In omnibus requiem quaesivi,« etc. Item: »Super quem requiescet spiritus meus, nisi super humilem et quietum et trementem sermones meos [37_38 1Kb] ?« Humilis fuit Maria, quietus Christus, tremens sermones Christianus. De primo: »Respexit Dominus humilitatem ancillae suae [39 1Kb] ,« inde: »Spiritus sanctus superveniet in te [40 1Kb] ;« de secundo: »Spiritus Domini super me, eo quod unxerit me, ad annuntiandum mansuetis misit me [41 1Kb] .« Quietus fuit, quia »quasi agnus ad occisionem ductus est et non aperuit os suum [42 1Kb] ;« de tertio: »Domine, a timore tuo concepimus et peperimus spiritum salutis [42* 1Kb] .« Ita virgo haec operans mundo decessit, quia de saeculo nequam eripitur. Cujus ergo exemplo ut castitatem consequamur, mundo [Col. 0801D] moriamur.

Sequitur: »Maria ad coelos ascendit.« Maria maris stella interpretatur. Hoc est in nobis moraliter purae intelligentiae claritas, qua secreta coeli penetramus; unde Apostolus: »Spiritus omnia scrutatur, etiam profunda Dei [43 1Kb] ,« et: »Revelata facie speculamur gloriam Dei [44 1Kb] .« Hujus Mariae triplex est ascensus: ascendit enim spiritualiter, ascendit mirabiliter, ascendit materialiter. Primo super se ipsam, secundo super humanam naturam, tertio ad coelestem patriam. Primo per propriam [Col. 0802A] humiliationem, secundo per Christi incarnationem, tertio per suam glorificationem. De primo: »Levavit se super se [45 1Kb] ;« de secundo ipsa ait: »Fecit mihi magna qui potens est [46 1Kb] ,« etc.; de tertio: »Beatam me dicent omnes generationes [47 1Kb] .« De primo: »Quae est ista, quae ascendit per desertum, sicut virgula fumi ex aromatibus [48 1Kb] ?« de secundo: Quae est ista quae ascendit de deserto deliciis affluens? de tertio: »Vidi speciosam ascendentem sicut columbam desuper rivos aquarum.« Prius itaque ascendit per desertum, secundo de deserto, tertio desuper rivos aquarum. Primo enim est spinis disciplinae spiritu et corpore expolita; secundo rare disciplinae calcata, florulenta supernorum dulcedine amoenata; tertio defluentiis gratiarum [Col. 0802B] quasi pennis quibusdam ad coelum est elevata. Primum fervore sanctae conversationis, secundum beneficio obumbrationis et Dominicae incarnationis, tertium gloria exsultationis. Hinc est quod Sponsus sponsam vocat, nunc ad petrae refugium, nunc ad hortum floridum, nunc invitat ad thronum. Primum, ut experiretur passionis Christi asperitatem; secundum, ut spiritualium bonorum florulentam jucunditatem; tertium, ut accederet ad Filii sui majestatem. De primo: »Veni, columba mea, in foraminibus petrae, in caverna maceriae [49 1Kb] ;« de secundo: »Veni in hortum meum, soror mea sponsa [50 1Kb] ;« de tertio: »Veni, electa mea, et ponam in te thronum meum.« Videte ne forte sit illa mulier quae supra verticem Boetii astare visa est, reverendi [Col. 0802C] admodum vultus, oculis ardentibus, et nunc quidem ad communem hominum mensuram perspicabilem se exhibebat, quantum ad primum ascensum. Nunc vero vertici cacumine videbatur tangere coelum, quantum ad secundum. Quae cum altius caput extulisset, ipsum et coelum penetrare videbatur, quantum ad tertium. Potes adhuc de praedictis aliqua beatae Virgini assignare, ut inde sumamus formam, qua post eam debemus ascendere. Dicta est reverendi admodum vultus, colore vivido, oculis ardentibus et perspicacibus ultra omnem hominem valentiam. Reverendi vultus, id est morum gravitate; color vultus religionis veritate, oculi ardentes charitate, perspicui intelligentiae claritate. Per primum excluditur scurrilitas, per [Col. 0802D] secundum hypocritarum falsa religiositas, per tertium falsa compassio et fraternitas, per quartum mundanarum rerum caecitas. Reverendi vultus volebat videri qui dicebat: »Ostende mihi faciem tuam [51 1Kb] ,« inde Job: »Lux vultus mei non cadebat in terram [52 1Kb] .« De colore: »Splendida facta est facies Mosi, dum respiceret Dominus in eum [53 1Kb] .« Facies hypocritarum splendida est, sed non est Domini respectu. De oculis ardentibus in Apocalypsi: »Oculi ejus sicut flamma ignis velut in camino ardenti [54 1Kb] .« De oculis perspicacibus: »Semitam [Col. 0803A] ignoravit avis, nec oculo vulturis intuitus est [55 1Kb] .« Vultur enim acumine visus cadaver transmarinum videt. Mare est mundus, vultur quidem videt intus cadaver, id est carnem nostram glorificatam. Hanc Maria maris stella adhuc in mundo vivens videbat spiritualiter: hodie incipit videre praesentialiter, ecce Maria coelos ascendit.

Sequitur: »Regina angelos excedit.« Sic itaque ea natura humana est honorata. Quae enim per Evam sub pedibus Satanae fuerat incurvata, per Mariam super choros angelorum est exaltata. Quam per Evam diabolus traxit in interitum, in Maria angelorum praecedit meritum. Quae per Evam facta est ignominiosa, super angelos in Maria facta est [Col. 0803B] gloriosa. De primo dicebant daemones: »Incurvare ut transeamus,« ut ait propheta [56 1Kb] . Sed contra: »Exaltata es, sancta Dei genitrix, super choros angelorum [57 1Kb] ,« etc. de secundo: »Per Evam invidia diaboli mors introivit in orbem terrarum.« Sed contra: »Multae filiae congregaverunt divitias, tu sola supergressa es universas [58 1Kb] .« Dicuntur enim filiae animae adhuc mundo militantes, et animae jam cum Deo regnantes et angelicae virtutes; de tertio: »Omnes qui glorificabant eam spreverunt eam, quia viderunt ignominiam ejus [59 1Kb] .« Sed contra:

O quam glorifica luce coruscas,
Stirpis Davidicae regia proles;
Sublimis residens Virgo Maria
Supra coeligenas aetheris omnes [60 1Kb] .
[Col. 0803C] Ecce quomodo angelos excedit.

Sequitur quomodo ad Filium accedit. »Gaudete, quia cum Christo regnat in aeternum.« Anima primo regnat sub Christo, secundo in Christo, 168 tertio cum Christo. Primo per vitiorum mortificationem, secundo per virtutum operationem, tertio per glorificationem. Notandum autem quod regnantis est habere purpuram, sceptrum et coronam. Itaque ex purpura habet decorem, ex sceptro rigorem, ex corona honorem: decorem claritatis, rigorem pacis, honorem majestatis. Per primum intuentes laetantur, per secundum rebelles subjugantur, per tertium admirantes reverentur. In primo: Gaudebis regnans cum Christo, quando »fulgebunt sicut sol [Col. 0803D] in regno Patris eorum [61 1Kb] .« Sceptro gaudebit, quando spiritus non concupiscet adversus carnem, nec caro adversus spiritum [62 1Kb] . Corona gaudebit, quando dicetur: »Gloria et honore coronasti eum, Domine [63 1Kb] .« Itaque mundo descendentem, coelos ascendentem, angelos excedentem, ad Filium accedentem, vocabat Filius sic: »Revertere, revertere, Sunamitis, revertere, revertere, ut intueamur te [64 1Kb] .« Ecce per ista quatuor quater dicitur revertere. Item: »Veni de Libano, sponsa, veni de Libano, veni, coronaberis [65 1Kb] .« Itaque gaudete, si cum ea mundo deceditis, per vitiorum [Col. 0804A] mortificationem; coelum ascenditis, per supernorum cognitionem; angelos exceditis per Dei contemplationem. Si ad Filium acceditis: suspirantes ad ejus exaltationem, ut intercedente beata Virgine cum ipso regnemus reverentes ejus majestatem.


Quae est ista quae ascendit de deserto, innixa super dilectum?

[CARD.] Et sunt verba Filii tanquam admirantis de Matre. Ascendit siquidem beata Virgo per processus meritorum. Ascendit per gradus dignitatum, quae consurgens ut aurora, pulchra ut luna, electa ut sol [66 1Kb] . Ascendit quoque de vitae praesentis auxilio, supra choros angelorum assumpta. Ascendit autem de deserto, scilicet de mundo, quem sic deservit, [Col. 0804B] et tanquam desertum reputavit, quod ab ipso omnem suum avertit affectum. Affluere autem dicitur gratiarum deliciis et virtutum, et innixa supra dilectum, nam ne perderet delicias affluentes, non suis meritis, sed ipsius innitebatur gratiae, qui gratiam tribuit et meritum, et praemium superaddit. Sequitur:


Sub arbore malo suscitavi te, ibi corrupta est mater tua, ibi violata est genitrix tua.

[THO.] Arbor malus aptissime lignum sanctae crucis exprimit, in quo ipse pependit, de quo supra: »Sicut malus inter ligna silvarum, sic dilectus meus inter filios [67 1Kb] .« Sub hac ergo suscitavit dilectus Synagogam, quam per fidem suae passionis a perpetua morte revocavit. Sub qua arbore corrupta [Col. 0804C] violataque est mater ac genitrix ipsius, major scilicet ac senior ejusdem portio plebis, illa nimirum quae principum suorum suasione seducta Barabbam elegit, stulta temeritate conclamans: »Sanguis ejus super nos et super filios nostros [68 1Kb] !« Et hic quidem sub cruce erat non credendo, sed hujus super se vindictam pertinaciter increpando, a consocietate Dominus credulam secernens, hortatur ut memoriam sibi collatae gratiae in corde fixam teneat. Tres matres nobis praedicat Ecclesia: prima fuit Eva, secunda Synagoga, tertia Maria. Prima fuit mater humani generis, secunda Ecclesiae militantis, tertia Salvatoris. Eva namque humani generis fuit initium, Synagoga in umbra genuit [Col. 0804D] fidei sacramentum, tertia Christum qui est »lux vera, quae illuminat omnem hominem venientem in hunc mundum [69 1Kb] .« Inde Eva dicitur mater omnium viventium; Synagoga, segregatio gregum; Maria, maris stella. In prima fuit obedientia rupta, in secunda fides corrupta, in tertia virginitas incorrupta. Prima quia fuit seducta, secunda quia fuit incredula, tertia quia Spiritu sancto obumbrata. De prima Apostolus: »Timeo ne sicut serpens seduxit Evam astutia sua, ita corrumpantur sensus vestri [70 1Kb] ;« de secunda David: »Quia non [Col. 0805A] crediderunt in Deo nec speraverunt in salutari [71 1Kb] ;« de tertia: »Spiritus sanctus superveniet in te, et virtus Altissimi obumbrabit tibi [72 1Kb] .« Prima per lignum scientiae boni et mali, secunda per lignum sanctae crucis, tertia per lignum quod est sapientia Dei. Per primum rupta sunt foedera inter Deum et hominem; in secundo, Synagoga est corrupta per crucis scandalum; per tertiam, Virgo mansit incorrupta, et incorruptibile fiet genus humanum. Audi rupta foedera: »Posuit Deus hominem in paradiso ut operaretur et custodiret illum [73 1Kb] .« Haec sunt foedera; sed rupta sunt, cum ejectus de paradiso audivit: »Maledicta terra in opere tuo [74 1Kb] .« Audi crucis scandalum: »Verbum crucis pereuntibus stultitia est, his autem qui salvi fiunt, id est nobis, virtus [Col. 0805B] Dei est [75 1Kb] .« Audi de incorruptione generis humani: »Oportet corruptibile hoc induere incorruptelam, et mortale hoc immortalitatem [76 1Kb] .« Notandum quod sub arbore crucis quidam citantur, quidam suscitantur, quidam resuscitantur: citantur sani, suscitantur infirmi, resuscitantur mortui. Hi enim aliquid habent de antiqua Evae arbore; Sani duritiam, qua tardiores sunt in devotione, infirmi fatigantur tentatione, mortui delectantur jacere in sua iniquitate. Sed primi per virtutem crucis citantur, ut in bono proficiant, infirmi suscitantur, ut a tentationibus se excutiant, mortui resuscitantur, ne quatriduani in sepulchro remaneant. Primis enim dicitur: »Operamini dum dies est [77 1Kb] ,« et: »Ambulate [Col. 0805C] dum lucem habetis [78 1Kb] ,« secundis, »Tentatio vos non apprehendat nisi humana: fidelis Deus qui non patietur vos tentari supra id quod potestis [79 1Kb] ,« tertiis dicitur: »Surge qui dormis, et exsurge a mortuis, et illuminabit te Christus [80 1Kb] .« Primorum duritia figurata est in Abraham, qui sub duritia quercus existens, id est sub ilice Mambre, citatus est angelica visione, scilicet quando tres vidit et unum adoravit [81 1Kb] . Suscitatio ab inquietatione tentationum, quae est in secundis, figurata est in Lia jacente sub junipero, id est inter aculeos tentationum, quae suscitatur angelica visitatione. Resurrectio ejus qui mortuus jacet in delectatione peccatorum figuratur in Nathanaele jacente sub ficu, unde vocatus est a Domino, qui diu jam jacuerat sub legis [Col. 0805D] peccato. Est et mortalis arbor, scilicet justitiae sub qua anima refrigeratur, haec plantatur in terra bonae voluntatis, radicatur in profundo humilitatis, crescit per desiderium, expandit ramos per exemplum, dat fructum boni operis, cibat esurientem dulcedine contemplationis. De hoc ligno per beatum Job dicitur: »Lignum habet spem si praecisum fuerit, rursum virescit, et rami ejus pullulant [82 1Kb] .« Sicut ait Gregorius in Moralibus: Ligni nomine aliquando crux, aliquando vir justus, aliquando Dei sapientia incarnata figuratur. In ligno [Col. 0806A] crucis habemus spem salutis. Quando vero hic de ligno dicitur cujuslibet justitiae hominis assignatur. Lignum justitiae habet spem, quia futurae beatitudinis justus exspectat retributionem, si praecisum fuerit, rursum virescit. Cum enim in morte passionis pro veritate justus afficitur, in aeternae vitae viriditate recuperatur, et qui hic virebat per fidem, ibi virescet per speciem; et ibi rami ejus pullulant, quia plerumque ex compassione justi, fidelesque ad amorem coelestis patriae multiplicantur et viriditatem vitae spiritalis recipiunt, dum hunc fortiter egisse gratulantur. Ex fructu justitiae anima cum suis virtutibus satiatur, est lignum vitae secundum formam hominis, Christus in medio Ecclesiae. Hoc habet spem, quia si praecisum fuerit, rursum [Col. 0806B] virescet. Quia etsi Christum occidi potuit per resurrectionis gloriam, rursus ad vitae viriditatem venit. Hujus rami pullulant, ut ex resurrectione illius multiplicati longe lateque fideles crescant. Fructus hujus arboris est caro Christi et sanguis. Hoc lignum, scilicet sapientia Dei fuit ab aeterno cibus angelorum, incarnata, redemptio peccatorum, in resurrectione salus justorum, in ascensione consummatio gaudiorum. Praecessit in capite quod per ipsum completum est in corpore. Per arborem mali, scilicet crucis sustinuit ignominiam, per quam ipse et nos per ipsum venimus ad gloriam: »Gloria enim Libani data est ei, decor Carmeli et Saron [83 1Kb] .« Sed quando sub arbore corrupta est mater nostra, videamus. O exsecrabile commercium [Col. 0806C] Adae, quo tota posteritas est culpa venenata, pondere calamitatis gravata, fervore charitatis privata, gloria promissa exhaereditata! Vere culpa venenata, cui per Prophetam dicitur: »Vae genti peccatrici, populo pleno iniquitate, semini nequam, filiis sceleratis [84 1Kb] !« Vere pondere calamitatis gravata, cui dicitur: »In sudore vultus vesceris pane tuo [85 1Kb] .« Itaque »homo ad laborem nascitur et avis ad volandum [86 1Kb] .« Vere fervore charitatis privata, cui ventus turbinis venit ab aquilone [87 1Kb] , quo multiplicata est iniquitas, quo non refrigescit non dico multorum sed omnium charitas [88 1Kb] . Vere gloria exhaereditata, quia mutavit gloriam suam in similitudinem vituli comedentis fenum [89 1Kb] . Et sic: [Col. 0806D] »Omnis caro fenum, et omnis gloria ejus quasi flos feni [90 1Kb] .« Sed paterna clementia hominum miserata labores, »misit Verbum suum, et sanavit eos, quia eripuit eos de interitionibus eorum [91 1Kb] .«---»Vere enim languores nostros ipse tulit, et dolores nostros ipse portavit [92 1Kb] .« Contra tertium dictum est: »Emittet verbum tuum et liquefaciet ea, et fluent aquae [93 1Kb] .«---»Ignem, ait, veni mittere in terram, et quid volo nisi ut ardeat, et accendatur [94 1Kb] ?« Contra quartam ait Petrus: »Benedictus Deus qui regeneravit nos in spem vivam, in haereditatem incorruptibilem [Col. 0807A] et incontaminatam, et immarcescibilem confirmatam in coelis [95 1Kb] .« Itaque venit Dei Filius. Sed contra ista: »Decor Carmeli datus est ei [96 1Kb] ,« scientia circumcisionis, ut calamitas imminuta et culpa illata. Saron quod dicitur successio, quod sit in nobis charitas accensa. Gloria Libani quod dicitur candidatio, ut sit jucunditas felicitatis recuperata. Itaque ut culpam et poenam fugiamus prius videamus circumcisionem. Prius ergo debemus cedere, secundo concidere, tertio circumcidere. Cedere fugiendo peccata imminentia, concidere inhaerentia, circumcidere occasiones peccandi generantia. Pro primo ait Apostolus: »Fugite fornicationem [97 1Kb] .«---»Qui enim tetigerit picem, inquinabitur ab ea [98 1Kb] .« Pro secundo: »Scindite corda vestra, et [Col. 0807B] non vestimenta vestra [99 1Kb] .« Ac si diceret: Concidite peccatum, quod cordibus vestris inhaeret. Pro tertio dicitur Abrahae: »Circumcide omnem masculum domus tuae [100 1Kb] ,« scilicet omnes occasiones quae circumdant cor ut trahant ad peccatum. Juxta primum cedimus bene tripliciter: primo fugiendo peccatum, secundo fugiendo imminens periculum, tertio fugiendo praesens exsilium. Primum propter puritatem, secundum propter fratrum utilitatem, tertium propter aeternam felicitatem. Primam celebravit Joseph cum meretrix domina apprehensa lacinia pallii ejus diceret: »Dormi mecum [1 1Kb] .« Secunda in Paulo apparuit cum dimissus est in sporta per murum [2 1Kb] . De tertio ait Sponsa: Fuge, dilecte mi, assimilare capreae hinnuloque cervorum [Col. 0807C] super montes aromatum. A carne ergo abscindamus gulositatem, luxuriam, otium, cultum. Haec est enim uxor levitae quam stupratam concidit in duodecim partes. Ab opere malo concidamus intentionem malam, invidiam, odium, iram, etc. Hic est enim bos quem concidit Saul [3 1Kb] , qui dicitur abcidens in duodecim partes. A bonis operibus concidamus vanam gloriam. Hoc est pallium, quod Aias Silonites concidit in duodecim partes [4 1Kb] . Inde: »Tulerunt pallium meum custodes murorum [5 1Kb] .«

Sequitur ut circumcidamus generantes causas peccati. Hanc circumcisionem docebat Moyses sic: »Cum intraveritis terram et plantaveritis in ea ligna pomifera, auferetis praeputia ab eis [6 1Kb] .« Audi praeputia: »Sex sunt quae odit Dominus, et septimum [Col. 0807D] odit anima ejus, scilicet oculos sublimes, linguam mendacem, manus fundentes sanguinem innoxium, cor machinans pessimas cogitationes, proferentem mendacia, testem fallacem, pedes veloces ad currendum in malum, et qui seminat discordiam inter fratres [7 1Kb] .« Ecce »decor Carmeli datus est ei [8 1Kb] ,«---»qui peccatum non fecit, nec inventus est dolus in ore ejus [9 1Kb] ,« nunc in capite, nunc in membris. In capite, unde Sponsa: »Ecce tu pulcher es, dilecte mi, et decorus [10 1Kb] .« Sed [Col. 0808A] quomodo? »Caput ejus aurum optimum, oculi ejus sicut columbae [11 1Kb] .« Et in corpore, Sponsus ait: »Quae est ista quae progreditur quasi aurora consurgens [12 1Kb] ,« etc. Audivimus quomodo corrupta est mater nostra Eva vel Synagoga sub arbore malo, scilicet scientiae boni et boni [13 1Kb] , quomodo etiam per Christum suscitata est sub arbore crucis, cui data est scientia circumcisionis, per quam corruptio nostra suscitaretur. Datus est quoque ei Saron, scilicet successio, videlicet ignis sancti Spiritus per eum missus est a Patre; inde: »Ignem veni mittere, quid volo nisi ut ardeat [14 1Kb] ?« ut per eum flammescat igne charitas, accendat ardor proximos; sed quia »decor Carmeli datus est ei [15 1Kb] ,« utpote circumcisus 169 non a culpa, sed a miseria. Audivimus [Col. 0808B] enim: »Non species erat ei neque decor [16 1Kb] .« Modo audivimus angelos canentes: »Quis est iste qui venit de Edom tinctis vestibus de Bosra? Iste formosus in stola sua gradiens in multitudine virtutis suae [17 1Kb] .«---»Vidimus enim leprosum et percussum a Deo et humiliatum [18 1Kb] .« Jesus autem »candidus et rubicundus, electus ex millibus [19 1Kb] .« Item: »Vidimus eum, et non erat ei neque species neque decor [20 1Kb] .« Ecce omnis pulchritudo Domini exaltata est super sidera. Jam Saron datus est ei, qui fluidos siccaret, frigidos accenderet, caecos illuminaret. Siccari volebat qui dicebat: »Ure renes meos et cor meum [21 1Kb] ,« item: »Ure igne sancti Spiritus renes meos et cor nostrum, Domine.« Sed sunt fluidi in mundanarum superfluitate, sunt fluidi in [Col. 0808C] facienda carnis voluntate, sunt fluidi in dignitatum ambitione, sed haec siccat ignis iste. Pro primo siccatum est mare Rubrum, mare coram filiis Israel [22 1Kb] . Pro secundo alveus Jordanis [23 1Kb] . Pro tertio dicitur: »Tu siccasti fluvios Ethan [24 1Kb] ,« quod dicitur volatile. Frigidos accendere volebat, qui ait: »Veni, sancte Spiritus, reple tuorum corda fidelium, et tui in eis amoris ignem accende [25 1Kb] .« De lumine dictum est: »Advenit ignis divinus, non comburens, sed illuminans, non ardens, sed lucens [26 1Kb] .« Ecce Saron datus est ei. Gloria vero Libani data est ei, scilicet jucunditas patriae tam ipsi quam nobis per lignum crucis. Quia sub arbore suscitavit nos ea resurrectione qua cum ipso resurgemus in gloria, ipso praestante, »cui est honor et gloria in saecula [Col. 0808D] saeculorum. Amen [27 1Kb] .«


Sub arbore malo suscitavi te, ibi corrupta est mater tua, ibi violata est genitrix tua.

[CARD.] Arborem crucis signat, quam designat per malum, quia contra pomum damnationis Adae, portavit haec arbor pomum salutis Jesum Christum, qui, sicut pomum, nos pascit et potat carnis suae et sanguinis sacramento. Sub hac arbore malo dicit Christus ad matrem, suscitavi te, ut intelligeres responsum [Col. 0809A] quod tibi feceram in nuptiis, cum diceres mihi: »Vinum non habent [28 1Kb] .« Tunc enim respondi: »Quid mihi et tibi, mulier [29 1Kb] ?« Ad intelligendum hoc responsum suscitavi te, cum tibi stanti juxta crucem, dixi: »Ecce filius tuus [30 1Kb] ,« a quo vinum petebas per miraculum, sed ipse ex eo quod habet abs te, mortem gustat. Et subditur: Ibi, sub illa videlicet arbore, infidelitatis vitio corrupta est mater tua, Synagoga, quae Christum non credit. Ibi crudelitate violata est genitrix tua, quae Creatorem suum occidit. Sequitur:


Pone me ut signaculum super cor tuum, ut signaculum super brachium tuum.

[THO.] Pone me super cor tuum per cogitationem, super brachium, per operationem, ut intus sit »charitas [Col. 0809B] de corde puro, et conscientia bona, et fide non ficta [31 1Kb] ,« et cordis devotio per opera exterius appareat ad gloriam Dei. Signaculum, ait. Solemus enim in digito vel in manu aliquid ligare, ut per hoc memores simus rei quam proposuimus agere. Hac igitur similitudine commonet nos Dominus suorum mandatorum memores existere. Unde de lege quam dedit: »Erit igitur quasi signum in manu tua [32 1Kb] .« Igitur dilectus quasi signaculum super cor ponitur, cum ea quae fecit et docuit in corde memoriter tenemus. Ut signaculum super brachium ponitur, quando ea quae de eo memoriter tenemus, foris effectui mancipamus. Hoc signaculum sive sigillum imaginem habet in se dilecti, quae triplex est, sicut jam diximus, sed [Col. 0809C] repetimus ut addamus. Est enim imago divinitatis, et est imago nostrae infirmitatis, et imago glorificatae humanitatis. In prima facti sumus, ut essemus; in secunda refecti sumus, ut boni essemus; in tertia perficiemur, ut beati simus. In prima enim initiamur, in secunda promovemur, in tertia consummabimur. In prima formati sumus et reformamur, secundae conformamur, in tertiam transformabimur. De prima dicitur: »Creavit Deus hominem ad imaginem et similitudinem suam [33 1Kb] ,« et: »Renovamini spiritu mentis vestrae, et exuentes veterem hominem cum actibus suis, induite novum hominem qui secundum Deum creatus est, qui renovatur in agnitione Dei, secundum imaginem ejus qui creavit illum [34 1Kb] ;« de secunda: »Quos praescivit, [Col. 0809D] praedestinavit, conformes fieri imaginis Filii sui [35 1Kb] ;« de tertia: »Revelata facie speculamur gloriam Dei, ut transformemur in eamdem imaginem a claritate in claritatem [36 1Kb] .« Prima ergo imago fuit memoria, intelligentia, benevolentia. Haec est forma Trinitatis. Pater enim dicitur memoria, ne quasi vitulus obliviosus videatur; Filius intelligentia, ne quasi puerulus minus videatur capax veritatis; Spiritus sanctus benevolentia, ne nullus amor putaretur esse in illis. Igitur in his tribus creati sumus, ut Dominum memoremus, intelligamus, diligamus. Sed peccante primo homine, memoria [Col. 0810A] versa est in oblivionem; intelligentia, in ignorantiam; benevolentia, in cordis duritiam. De primo: »Obliti sunt Deum qui salvavit eos, qui fecit magnalia in Aegypto [37 1Kb] .«---»Convertantur peccatores in infernum, omnes gentes quae obliviscuntur Deum [37* 1Kb] .« De secundo: »Delicta juventutis meae et ignorantias meas ne memineris [38 1Kb] ;« de tertio: »Dura cervice et incircumcisis cordibus et auribus, vos semper Spiritui sancto resistitis,« ait Stephanus [39 1Kb] . Item est signaculum clausum, et signaculum ex parte apertum, et est signaculum jam revelatum. Primum est humilitas et abjectio justorum; secundum, scriptura prophetarum; tertium, regnum coelorum. In primo enim clauditur thesaurus virtutum, in secundo aperitur gratia sacramentorum, in tertio revelata [Col. 0810B] est gloria beatorum. De primo Job: »Qui claudit stellas sub signaculo [40 1Kb] ,« stellas appellans virtutes; de secundo ait Joannes in Apocalypsi: »Dignus es. Domine, aperire librum et solvere septem signacula ejus [41 1Kb] ;« de tertio idem: »Ex omni tribu filiorum Israel erant duodecim millia signati [42 1Kb] ,« quasi jam in gloria. Primum itaque clausum est, quia justi virtutes suas includunt, ut vanam gloriam excludant; secundum ex parte manifestum, ut fideles in eo proficiant; tertium in via justis est revelatum, ut illuc ardenter currant: beatis manifestum, ut jam de gloria sua gaudeant. Item quidam portant signaculum Christi in corpore, quidam in corde, quidam in fronte. Primum est signaculum nostrae infirmitatis, secundum signaculum in corde [Col. 0810C] divinitatis, tertium signaculum in fronte, nunc praedicatio passionis, nunc glorificatae Christi humanitatis; in corpore portant, sese affligentes; in corde, Deum memorando, intelligendo, diligendo; in fronte, passionem Christi et crucis victoriam glorificando. De primo Paulus: »De caetero, ait, nemo mihi molestus sit: stigmata enim Jesu Christi porto in corpore meo [43 1Kb] .« Triplex est imago in corde: imago creationis, imago recreationis, imago similitudinis. Prima est rationis, secunda gratiae, tertia Trinitatis. In prima sumus creati, per secundam recreati, de tertia creati. In prima it et venit homo ad naturalium rerum cognitionem; in secunda transit ad supernae civitatis speculationem; [Col. 0810D] in tertia pertransit ad perfectam Dei dilectionem. De secundo David: »Signatum est super nos lumen vultus tui, Domine,« scilicet claritas Filii tui, qui nos illuminat, renovans in nobis signaculum divinitatis, ut ejus habeamus memoriam, intelligentiam, amorem: et ideo »dedisti laetitiam in corda meo [44 1Kb] .« De tertio dicit angelus quatuor angelis: »Nolite nocere terrae neque arboribus, quoadusque signemus servos Dei in frontibus eorum [45 1Kb] .« Quod intelligi potest de signaculo crucis. De signaculo gloriae dicitur, hoc de eodem angelo: »Vidi angelum ascendentem ab ortu solis, habentem signum [Col. 0811A] Dei vivi [46 1Kb] ,« unde per prophetam ait Dominus: »Assumam te, Zorobabel serve meus, et ponam te quasi signaculum, quia te elegi, dicit Dominus [47 1Kb] .«

Notandum quod quidam in fronte portant signaculum terreni, quidam signaculum diaboli, quidam signaculum Christi crucifixi, quidam signaculum Christi glorificati. Primi sunt qui verbo et opere in se manifestant carnis illecebram; secundi, signum diaboli superbiam; tertii in aperto, et portant, et praedicant crucis ignominiam; quarti, resurrectionis gloriam. In figura primi habuit rex Ozias in fronte lepram, qua est abjectus [48 1Kb] . Golias in figura secundi lapidem accepit in fronte, quo est prostratus [49 1Kb] . Populus Israeliticus accepit Tau [Col. 0811B] in fronte [50 1Kb] , id est signum crucis, quo est ab exterminatore liberatus. Aaron laminam auream in fronte pendentem [51 1Kb] , in qua est ad sacerdotium sublimatus. In qua erat scriptum: he, ioth, et vau, scilicet nomen tetragammaton quod sonat: Iste principium passionis vitae. Nos vero sicut portavimus imaginem terreni, portemus imaginem coelestis. Primi sunt inimici crucis Christi, quorum finis interitus, quorum Deus venter est, et gloria in confusione ipsorum, qui terrena sapiunt [52 1Kb] . In hoc primo signaculo scriptum est: »Comedamus et bibamus, cras enim moriemur [53 1Kb] ;« in secundo scriptum est: »Ascendam super altitudinem nubium, similis ero Altissimo [54 1Kb] ;« in tertio scriptum est: »Mihi absit gloriari, nisi in cruce Domini nostri [Col. 0811C] Jesu Christi [55 1Kb] ;« in quarto scriptum est: »Reformabit corpus humilitatis nostrae configuratum corpori claritatis suae [56 1Kb] .«---»Quod praesens est momentaneum et leve supra modum in sublimitate, aeternum gloriae pondus operatur in nobis [57 1Kb] ,« scilicet praeparat gloriam.

Formam signaculi ostendebat nobis Apostolus, ut eam nobis imprimeremus, cum modum passionis ejus sic proponebat: »Tradidit in mortem animam suam, et cum sceleratis reputatus est, et ipse peccatum multorum tulit, et pro transgressoribus rogavit ut non perirent [58 1Kb] .« Audistis mortis angustiam, vilitatis ignominiam, supernam compassionem, charitatis perfectionem. In primo nostrum [Col. 0811D] consummavit defectum, in secundo aperuit cor Judaeorum malitia infectum, in tertio nostrum quaesivit profectum, in quarto ostendit charitatis affectum. Ecce pro nobis vita moritur, gloria confunditur, sanitas infirmatur, majestas deprecatur. De prima: »Moriatur vita omnium, resurgat vita omnium,« item: »Vita mundi suspenditur, per quam resurgunt mortui.« Ipse fuit Eliseus qui mortuum projectum in sepulcro suo in quo jacebat, suscitavit [59 1Kb] . Hic est serpens in ligno qui non vivebat, et [Col. 0812A] a morte intuentes se liberabat [60 1Kb] . Audi secundum, scilicet confusam gloriam: »Si agnovissent, nunquam Dominum gloriae crucifixissent [61 1Kb] .«---»Commutaverunt enim gloriam suam in similitudinem vituli comedentis fenum [62 1Kb] ,« dum inter latrones tanquam inter bruta animalia crucifixerunt. Hanc confusionem figuravit sol in Apoc. [63 1Kb] , qui »factus est tanquam saccus cilicinus.« Audi de tertio, scilicet quod sanitas infirmatur: »Sana animam meam, quia peccavi tibi [64 1Kb] ,« et: »Sana me, Domine, et sanabor [65 1Kb] ,« et: »Salvum me fac et salvus ero [66 1Kb] ,« et: »Sanitates perficio hodie et cras [67 1Kb] ,« ecce sanitas. Audi infirmitatem: »vidimus eum quasi leprosum, et percussum a Deo, et humiliatum. Vere languores nostros ipse tulit, et dolores nostros ipse portavit [Col. 0812B] [68 1Kb] .« Iste est Samson [69 1Kb] fortis per dilectam mulierem debilitatus, et sic excitatus, id est Christus propter amorem Ecclesiae infirmatus.

Quartum est quod majestas deprecatur: deprecatur peccatorem, deprecatur justum, deprecatur Patrem. Peccatorem, ut resipiscat; justum, ut proficiat; Patrem, ut illi indulgeat, illi gratiam augeat. Audi deprecantem peccatorem: »Convertimini ad me, et ego convertar ad vos [70 1Kb] ,« et: »Quare moriemini in peccatis vestris, domus Israel [71 1Kb] ?« Hic est angelus qui tractabat de sanitate Tobiae [72 1Kb] . Deprecatur justos sic: »Venite, filii, audite me, timorem Domini docebo vos [73 1Kb] .« Hic est angelus habens thuribulum aureum in manu sua, [Col. 0812C] stans juxta aram templi [74 1Kb] , id est cor justi. Deprecatur et Patrem, ut ipse ait: »Ego rogabo Patrem, et alium Paracletum dabit vobis [75 1Kb] ,« et illud: »Pater, ignosce illis, quia nesciunt quid faciunt [76 1Kb] .« Hinc est quod duo cherubim, quod dicitur plenitudo scientiae, erant super propitiatorium [77 1Kb] . Propitiatorium illud Christus est, qui factus est »propitiatio pro peccatis nostris [78 1Kb] ,« quasi pro nobis supplicans Patri. Dicitur anima invisibilis substantia, temporalis vita, sensualitas, res dilecta. Ex prima homo consistit, secunda vivit, tertia concupiscit, quarta est res quam concupiscit. »Anima mea illi vivet, et semen meum serviet ipsi [79 1Kb] ;« de secunda Paulus: »Non facio animam meam pretiosiorem quam me [80 1Kb] ;« de tertia: »Concupivit anima mea [Col. 0812D] desiderare justificationes tuas in omni tempore [81 1Kb] ;« de quarta ait Christus per David: »Conturbatus est in ira oculus meus, anima mea et venter meus [82 1Kb] .« Quia in anima Christi turbata fuit ratio, quae est hominis interioris oculus. In passione anima et affectus vel unanimitas apostolorum, quam diligebat sicut animam suam. Primam Christus deposuit in morte, secundam tradidit in mortem, tertia contristata est usque ad mortem, quarta redempta est in morte. Audi de prima: »Potestatem, [Col. 0813A] ait Christus, habeo ponendi animam meam, et iterum sumendi eam [83 1Kb] .« Eam enim deposuit in morte, quando separata est a corpore. De secunda: »Tradidit 170 in mortem animam suam, et cum sceleratis reputatus est [84 1Kb] .« De tertia ipse ait: »Tristis est anima mea usque ad mortem [85 1Kb] .« De quarta ipse ait per prophetam David: »Gaudebunt labia mea dum cantavero tibi, et anima mea quam redemisti, Domine [86 1Kb] .« Dicitur quoque anima, ipse homo. Unde: »Anima quae non fuerit afflicta die isto, peribit de populo suo [87 1Kb] .« Hanc sanctam animam tradidit Pater, tradidit Christus, tradidit Judas. Pater morti exponendo, Christus Patri obediendo. Judas, donans Judaeis pro pretio.

In primo ostenditur Patris largitas, in secundo [Col. 0813B] Filii charitas, in tertio Judae iniquitas. De primo canit Ecclesia: »Proprio filio suo non pepercit Deus, sed pro nobis hominibus tradidit illum [88 1Kb] .« Ab eo enim Christus »traditus propter delicta nostra [89 1Kb] .« De secundo hic habemus: »Tradidit in mortem animam suam, et cum sceleratis reputatus est [90 1Kb] .« De tertio, ipse Christus ait Judae: »Juda, osculo tradis Filium hominis [91 1Kb] ?« Pater ergo tradidit Filium, ut per ipsum hominem perditum ad coelestia regna revocaret; Christus tradidit semetipsum, ut nos sanguine suo Patri reconciliaret; Judas tradidit Christum, ut avaritiae sitim satiaret. Pater ergo tradidit tanquam pretium ad redimendum, Filius se tradidit quasi hostiam ad immolandum, Judas tradidit quasi lupus ad devorandum. De primo dicitur: [Col. 0813C] »Redemptionem misit populo suo [92 1Kb] ;« ipse enim est aries qui suppositus fuit ad immolandum pro Isaac [93 1Kb] , id est humanitas pro divinitate. De secundo: »Oblatus est, quia ipse voluit: et non aperuit os suum [94 1Kb] .« Divina quippe sapientia incarnata se pro nobis obtulit: ipsa fuit filia Jephte quae sponte se obtulit occurrens patri suo revertenti de praelio [95 1Kb] . Jephte dicitur aperiens, hic signat patres ex quibus Christi aperta est fides. De tertio: »Fera pessima devoravit filium meum Joseph,« ait Jacob [96 1Kb] ; Joseph enim augmentum dicitur, id est Christus qui profecit »sapientia et aetate apud Deum et homines [97 1Kb] ;« et nos in ipso, et per ipsum in bonis augemur; in cujus venditionis figura fratres [Col. 0813D] Joseph ipsum vendiderunt Ismaelitis, et duxerunt eum Ismaelitae in Aegyptum [98 1Kb] , quod interpretatur tenebrae. Venditus enim est Christus a Juda, devenit in tenebras mortis, in tenebris sepulcri, in tenebris inferni; ecce quomodo vita moritur. Sequitur quomodo gloria confunditur: consideremus ergo causam pro qua patitur, personam sub qua patitur, latronem cum quo patitur. Patitur enim pro sceleratis, patitur sub sceleratis, patitur cum sceleratis. In primo ostenditur opus divinae dignationis, in secundo innocentia divinae subjectionis, in [Col. 0814A] tertio exemplum humiliationis. Primum ut Deus amplius diligatur, secundum ne homo subjici dedignetur, tertium ne quisquam extollatur. Audi quomodo passus est pro sceleratis: »Vulneratus est propter peccata nostra, attritus propter scelera nostra [99 1Kb] ;« ecce pro qua causa. Audi a quibus: »Animae impiorum fremebant super me, et aggravatum est cor meum super eos.« Item dixerunt: »Verberamus omnes verbis justum injuste.« Audi inter quos: »Cum sceleratis reputatus est [100 1Kb] .« Item: »Inter iniquos projecerunt me,« etc. Ecce quomodo confunditur. Sequitur quomodo sanitas infirmatur: »Cum esset Deus, factus est homo, ut peccata nostra portaret.« Sed notandum quid distulit, quid tulit, quid abstulit, quid contulit, quid retulit: [Col. 0814B] distulit vindictam, tulit poenam, abstulit culpam, contulit gratiam, retulit ad patriam. Distulit vindictam, poenitentiam patienter exspectando, tulit poenam, insufficientiam misericordia supplendo; abstulit culpam, ab omni inquinamento carnis et spiritus emundando [1 1Kb] . Contulit gratiam, qua proficiamus in bono; retulit ad patriam per poenitentiam, ovem quae erraverat ad gregem reportando [2 1Kb] . Audi de primo: »An nescis quia patientia Dei ad poenitentiam te adducit?« ait Paulus [3 1Kb] ; de secundo Isaias [4 1Kb] : »Vere languores nostros ipse tulit, et delicta nostra ipse portavit, et nos posuimus iniquitates omnium nostrum super eum;« de tertio: »Remisisti impietatem plebis tuae, operuisti omnia peccata [Col. 0814C] eorum [5 1Kb] .« De quarto: »Captivam duxit captivitatem, dedit dona hominibus [6 1Kb] ;« de quinto: »Expandit alas suas et assumpsit eum atque portavit in humeris suis [7 1Kb] .« Exemplum primi fuit quod Petrum increpavit, quia abscidit aurem servi [8 1Kb] , ut reservaretur ad poenitentiam; secundi Samaritanus, qui vulneratum a latronibus tulit in stabulum [9 1Kb] ; tertii quod leprosos mundavit, pedes discipulorum lavit [10 1Kb] ; quarti, quia quinque panibus turbam pavit [11 1Kb] ; quinti, quia crucem suam ipse tulit [12 1Kb] , per quam quasi per scalam ad coelum nos retulit; ecce fraterna compassio.

Sequitur charitatis perfectio, scilicet quia pro transgressoribus rogavit ut non perirent [13 1Kb] . Transgressorum quidam aggrediuntur, quidam ingrediuntur, [Col. 0814D] quidam digrediuntur, quidam regrediuntur. Aggrediuntur peccatum, ingrediuntur profundum malorum, digrediuntur per opus malum monstrando exemplum, regrediuntur compuncti ad poenitentiae fructum. Pro his transgressoribus oravit; pro primis, ne cadant in tentationem; pro secundis, ne remaneant in obstinatione; pro tertiis, ne alios corrumpant pravo opere; pro quartis, ut satisfaciant et proficiant in satisfactione. Primam orationem nos docuit, scilicet pro primis orare sic: »Dimitte nobis debita nostra sicut et nos dimittimus [Col. 0815A] debitoribus nostris [14 1Kb] ;« Pro secundis: »Et ne nos inducas in tentationem [15 1Kb] , scilicet intus ducas, scilicet in profundum malorum; pro tertiis oravit ad sepulcrum Lazari dicens: »Gratias tibi, Pater, quia semper me audis [16 1Kb] .« Horum ei figuram tenet Lazarus; pro quartis sic: »Sanctifica eos in nomine tuo, quos dedisti mihi [17 1Kb] .« Forsitan pro his quatuor ait Apostolus: »Volo in Ecclesia fieri orationes, obsecrationes, postulationes, gratiarum actiones [18 1Kb] .« Ecce charitatis perfectio. Sed est perfecta, est perfectior, est perfectissima. Perfecta est offensam dimittere; perfectior pro inimicis orare; perfectissima, eis benefacere. Primum fecit Christus in Maria Magdalena, secundum in hac oratione, tertium seipsum dando pro peccatoribus in sua [Col. 0815B] passione.


Pone me.

[CARD.] Super cor et brachium ponendus est dilectus, ut ejus dilectioni, cor et manus, voluntas et operatio, debita subjectione deserviant Ponendus est ut signaculum, id est ut sigillum, per quod a secretis excluduntur qui non sunt amici, ut videlicet a cogitatione et opere diabolus excludatur. Ponendus est quoque dilectus ut sigillum super cor et brachium, ut videlicet sicut sigillum formam regis habet et nomen, sic voluntas et operatio informetur in Christo; ut ejus vocabulo censeatur, ut a Christo Christiana vocetur, sicut dicit Isaias: »Iste dicet: Domini ego sum, etc., et hic scribet manu [Col. 0815C] sua Domino [19 1Kb] .« Dicit ergo filius ad matrem: Pone me ut signaculum super cor tuum: ut signaculum super brachium tuum, et hoc facile, quia diligis me, nam sic fortis est dilectio, quod ejus virtuti nil resistit et hoc est quod sequitur:


Quia fortis est ut mors dilectio, dura sicut infernus aemulatio; lampades ejus lampades ignis atque flammarum. Aquae multae non poterunt exstinguere charitatem nec flumina obruent eam.

[THO.] Fortitudo ejus dilectionis, id est charitatis, et in capite, et in membris ostenditur: in capite fortis est ut mors dilectio, quas nos ipse dilexit, ut mortem pro nobis sustineret; unde ipse: »Majorem charitatem nemo habet, quam ut animam suam ponat quis pro amicis suis [20 1Kb] .« Aemulatio qua nos aemulatus [Col. 0815D] est dura sicut infernus, quia nullis adversitatibus potuit a nostra cura revocari, sicut nec infernus a cruciatibus miserorum potest mitigari. Lampades ignis atque flammarum, id est dilectionis, sunt corda electorum, qui totis viribus amori sui auctoris se subjiciunt et proximos ut seipsos diligunt. Istae lampades sunt ignis, quo interius ardent, et flammarum quibus exterius lucent. Lampas ignis erat, qui dicebat: »Nonne cor nostrum ardens erat in nobis« de Jesu, »dum loqueretur nobis in via [21 1Kb] ?« Lampadem docebat nos Dominus, dicens: »Luceat [Col. 0816A] lux vestra coram hominibus [22 1Kb] .« Aquae multae quae non possunt exstinguere charitatem, et flumina, sunt incursus tentationum, quae vel visibiliter vel invisibiliter animas impugnant fidelium, sed non moventur corda quae sunt in charitate radicata et fundata [23 1Kb] , sicut scriptum est: »Cum transieris per aquam, tecum ero, et flumina non obruent te [24 1Kb] .« Et de domo fundata supra petram dictum est: »Venerunt flumina, flaverunt venti, et non est mota, quia fundata erat supra petram [25 1Kb] .« In his quinque clausulis, quinque charitati ascribuntur: primo dicitur fortis, secundo dura, tertio ignea, quarto inexstinguibilis, quinto immobilis. In primo habet patientiam, in secundo continentiam, in tertio fervorem et splendorem, in quarto prudentiam, in [Col. 0816B] quinto perseverantiam: patientiam contra ignorantiam, prudentiam contra mundanae sollicitudinis turbulentiam, perseverantiam contra animi inconstantiam. De primo: »Charitas patiens est [26 1Kb] ;« de secundo: »Oro, ait Apostolus, ut charitas vestra magis ac magis abundet in omni sensu et scientia, ut probetis potiora, et sitis sinceri [27 1Kb] ,« id est continentes a mollitie vitae; de fervore: »Omnia suffert [28 1Kb] ;« de lumine: »Benigna est [29 1Kb] ;« benignitas enim est largitas rerum quae aedificat alios cum vident aliquem propria indigentibus erogare; de prudentia: »Charitas non est ambitiosa, non quaerit quae sua sunt [30 1Kb] .« Magna enim est prudentia in sollicitudine temporali sic se agere, ut pro [Col. 0816C] Deo dignitates non ambiat, nec etiam omnia sua repetat; de perseverantia: »Charitas nunquam excidit [31 1Kb] .«---»Quis nos separabit a charitate Dei? tribulatio, an angustia, an persecutio, an fames, an nuditas, an periculum, an gladius [32 1Kb] ?« ecce perseverans. Haec est fortis charitas. Sed est charitas fortis, et est fortior, et est fortissima, ut scilicet erigamus ea in quamdam arborem, dicamus quam sit fortis in radice, sed fortior in stipite, fortissima in cacumine. Haec habet radicem in proposito, stipitem in experimento, cacumen in flagellorum gaudio: »Cum audieris sonitum gradientis in cacumine pirorum, tunc egrederis ad pugnam [33 1Kb] ;« quod alibi aliter est expositum. De primo ait Apostolus: »In charitate radicati et fundati [Col. 0816D] [34 1Kb] ;« de secundo ut praedictum est: »Quis nos separabit a charitate Dei?« de tertio idem: »Scire autem volo supereminentem scientiae Christi charitatem [35_36 1Kb] ;« Charitas enim qua in tribulatione gaudemus, super omnem scientiam est. Audi David in radice, scilicet in proposito fortem: »Diligam te, Domine, fortitudo mea [37 1Kb] .« Audi Job in stipite, id est in experimento fortem: »Etiamsi occiderit me, sperabo in eum [38 1Kb] .« Audi positos in cacumine, id est in tribulationis gaudio: »Ibant apostoli gaudentes a conspectu concilii, quoniam digni habiti sunt pro nomine [Col. 0817A] Jesu contumeliam pati [39 1Kb] .« Haec est fortis ut mors, quia in hac temporalem vitam impendebant. Sequitur:

Dura sicut infernus aemulatio. Item charitas est dura, est durior, est durissima. Dura in resecanda superfluitate, durior in coarctanda necessitate, durissima in relinquenda voluntate. De his dicebat Apostolus: »Argue, obsecra, increpa [40 1Kb] .« Argue, ad resecandam superfluitatem; obsecra, ad coarctandam necessitatem; increpa, ut relinquat voluntatem. De primo in lege dictum est: »Cum ceperis captivam, si volueris eam habere uxorem, radet omnes pilos carnis suae [41 1Kb] ;« id est superfluitates. De secundo ait apostolus Paulus: »Castigo corpus meum, et in servitutem redigo [42 1Kb] ;« scilicet necessaria [Col. 0817B] corpori subtrahendo. De tertio ait Petrus: »Domine, ecce nos reliquimus omnia et secuti sumus te [43 1Kb] ;« etiam voluntatem, sicut ait expositor: »Omnia relinquit qui nec habendi voluntatem retinuit.« In his tribus duritiis persecutor noster diabolus occiditur. Forsitan istae sunt tres lanceae, quibus Absalon persequens patrem suum occisus est [44 1Kb] .« In figura horum trium, tres duras punctiones in cruce sustinuit Christus. Punctus est clavis in manibus et pedibus, spinis in capite, lancea in latere [45 1Kb] . In pedibus et manibus punctus est quasi designans resecanda esse operum nostrorum superflua; in capite ubi vigent sensus, ut ostenderet nos debere inhibere sensus nostros [Col. 0817C] etiam a sua necessitate; in corde, ubi est sedes voluntatis, ut nos doceret propriam voluntatem de corde nostro debere expungere. Haec charitas est dura sicut infernus qui damnatos cruciat, non penitus occidit. In hac enim duritia nos cruciamus, non penitus nosmetipsos occidere debemus. Sequitur: Charitas ignea; sed notandum quod dicitur: Lampades ejus lampades ignis atque flammarum. In lampade quatuor haec inveniuntur: lampas enim vas est clarum, intus habet oleum; oleum vero nutrit ignem, qui dat fervorem et splendorem. In lampade igitur cor purum intelligitur, in oleo devotio, in calore ignis fervor desiderii, in splendore exemplum proximorum et speculatio supernorum. Talis lucerna erat Joannes, scilicet ardens et lucens [Col. 0817D] [46 1Kb] . Lampas erat cor mundum; devotio, oleum; ardorem habebat in corrigendo, in conversando, in diligendo; lucens docendo, lucens Christum ostendendo, lucens coelestia speculando. Joannes erat lucerna ardens charitate, lucens exemplo et dono intelligentiae; unde: Lampades ejus lampades ignis atque flammarum. Item erat visio animalium »quasi carbonum ignis ardentium, et quasi aspectus lampadarum [47 1Kb] .« Erat ardens in anima, ardens 171 in manu, ardens in lingua. In anima calore dilectionis, in manu fervore operationis, in lingua [Col. 0818A] ardore orationis et praedicationis. Primum figuravit in Ezechiele vir, qui erat quasi flamma ignis a renibus sursum, inde: »Concaluit cor meum intra me, et in meditatione mea exardescet ignis [48 1Kb] .« Secundus vir qui ingressus est in medio rotarum quae sunt subtus cherubim et implevit manus suas prunis ignis [49 1Kb] , unde: »Lucernae ardentes in manibus vestris [50 1Kb] .« Tertius in Isaia [51 1Kb] , seraphin qui accepit forcipe carbonem de altari, et tetigit os prophetae. Inde Spiritus sanctus in linguis igneis apparuit [52 1Kb] . Item lucens fuit interius, lucens exterius, lucens superius. Interius ad differentiam boni et mali, discretionis scientia; exterius, honestae religionis elegantia; superius, totius Trinitatis intelligentia. De prima: »Vide ne lumen quod in te est tenebrae [Col. 0818B] fiant [53 1Kb] ,« de secundo: »Luceat lux vestra coram hominibus [54 1Kb] ,« de tertio Job: »Quis mihi det ut sim juxta menses pristinos, quando Deus custodiebat me, quando splendebat lucerna ejus super caput meum, et ad lumen ejus ambulabam in tenebris [55 1Kb] ?« Iste intellexit in baptismo Patrem in voce, Spiritum sanctum in columba, Filium in carne. Illa Magdalena ad pedes Christi lacrymando [56 1Kb] , lampadem, id est cor suum, purificabat, aromata sepulturae praeparando, devotionem comparabat, ad sepulcrum frequenter cursitando, amorem desiderii ostendebat. Quarto illuminata est, quando Christus in specie hortulani ei apparebat [57 1Kb] . In primo igitur dilecto hospitium praeparamus, in secundo cum gaudio exspectamus, in tertio venienti occurrimus, [Col. 0818C] in quarto pulsanti cum lucernarum claritate aperimus. Et apud Ezechiel: »Erat similitudo animalium quasi carbonum ignis ardentium et quasi aspectus lampadarum [58 1Kb] .« Si vis lampadem, id est cor, mundare, audi Jacobum: »Emundate manus, peccatores, purificate cor, duplices animo [59 1Kb] .« Respice mulierem quae praecepto Elisaei oleum infudit [60 1Kb] , ut habeas oleum devotionis. Haec enim mulier est recens dilectio, quae in principio modicum habet olei, id est devotionis, in domo sua, id est in corde. Filius est opus exterius, quod vasa cordium praeparat. Ignis vero ad tria tibi prodest, ignis enim consumit, accendit, illuminat. Consumit culpam, accendit pigritiam, illuminat ignorantiam. De primo: »Deus noster ignis consumens est [61 1Kb] ,« [Col. 0818D] de secundo: »Ignem veni mittere in terram, et quid volo nisi ut ardeat [62 1Kb] ?« de tertio: »Expandit nubem in protectionem eorum, et ignem ut luceret eis per noctem [63 1Kb] .« De primo: »In igne enim zeli mei devorabitur omnis terra [64 1Kb] ,« id est omne terrenum. Et: »Ignis hostes tuos devoret [65 1Kb] ,« id est motus illicitos. De secundo: »Nonne cor nostrum ardens erat in nobis« de Jesu, »dum loqueretur nobis in via [66 1Kb] ?« de tertio: »In lumine tuo videbimus lumen [67 1Kb] .« Sequitur de inexstinguibili et immobili charitate. Inexstingnibilis est quae ita prudenter [Col. 0819A] fratrum utilitatem administrat, ut nimia sollicitudo furtim et paulatim subripiens, invisibiliter non subvertat. Istae enim tentationes aquae simpliciter dicuntur. Immobilis vero est charitas, quam impetus violentae et apertae tentationis non potest a sua constantia movere, quae tentatio in hoc loco nomine fluminis appellatur. De his dicebat Job: »Mons cadens defluit, et saxum de loco suo transfertur. Lapidem excavant aquae, et alluvione paulatim terra consumitur [68 1Kb] .« Mons enim est homo sublimis in charitate. Sed si prudentia careat, charitas illa defluit sicut terra montis aquis furtivis et assiduis corrosa. Hoc est quod dicit: »Alluvione paulatim terra consumitur.« Saxum vero dicitur homo fortis, et constans in charitate, sed assiduus impetus tentationum [Col. 0819B] sua protervitate, quasi fluvius assiduus concavat, donec uno impetu tandem cadat; unde est istud quod sic dicitur: »Lapidem excavant aquae.« Sed si fuerit prudens et constans charitas, aquae multae non exstinguent, et flumina non obruent eam.


Si dederit homo omnem substantiam domus suae pro dilectione, quasi nihilum despiciet eam.

[THO.] In primis apostolis et in infinitis eorum sequacibus quam vera sit haec sententia patens est, qui pro dilectione dederunt omnia quae in mundo habebant, et nil perdere sibi visi sunt, dummodo vera in coelis bona perciperent; quod duabus parabolis in Evangelio ostendit Dominus: »Simile est regnum coelorum thesauro abscondito in [Col. 0819C] agro [69 1Kb] ,« et alia: »Simile est regnum coelorum homini negotiatori quaerenti bonas margaritas [70 1Kb] .« In quibus omnia debere pro dilectione Dei dari ostenditur. Tres scimus esse domos, in quibus tribus triplex est substantia, quae datur pro dilectione: prima est domus pecuniae, secunda disciplinae, tertia sapientiae. De prima Apostolus: »In magna domo non solum sunt vasa aurea et argentea [71 1Kb] ,« de secunda: »Qui habitare facit unius moris in domo [72 1Kb] ,« de tertia: »Sapientia aedificavit sibi domum [73 1Kb] .« Prima est materialis, secunda est domus religionis, tertia est domus spiritualis in secreto cordis. Prima enim fit ex lapidum et lignorum rudi et dura materia, secunda ex fratrum concordia, tertia ex virtutum consonantia. In prima [Col. 0819D] sunt subsidia temporalium bonorum, in secunda refrenatur luxuria corporum, in tertia custoditur thesaurus virtutum. Prima habet fundamentum ex corruptibilibus lignis vel lapidibus, in secunda est fundamentum Christus, in tertia charitas, quae dicitur Spiritus sanctus. De prima: »Movebuntur omnia fundamenta terrae [74 1Kb] .« Qualescunque lapides et qualescunque structurae, non remanebit lapis super lapidem qui non destruatur [75 1Kb] . Secunda bene fundata est supra firmam petram [76 1Kb] ; unde Apostolus: [Col. 0820A] »Ut sapiens architectus fundamentum posui [77 1Kb] .« Quod autem sit illud ostendit: »Fundamentum aliud nemo potest ponere, praeter id quod positum est, qui est Christus Jesus [78 1Kb] .« Super hoc apostoli aedificaverunt aurum, scilicet Christianos charitate fervidos; argentum, scilicet divinis eloquiis sonoros et nitidos, lapides pretiosos, operibus virtutum conspicuos. Et infirmiores, quia ligna, scilicet ad opera misericordiae aliquantulum duros; fenum, scilicet in carne sua teneros; stipulam, scilicet aliquantulae laevitati deditos, qui tamen salvabuntur fundati merito. Tertiam ipse fundavit Altissimus [79 1Kb] ; unde Apostolus: »In charitate radicati et fundati et superaedificati super fundamentum apostolorum et prophetarum [80 1Kb] ;« unde Isaias: »Sternam per [Col. 0820B] ordinem lapides tuos [81 1Kb] ,« id est virtutes ordinabo in te, et addit: »Et fundabo te in sapphiris, et ponam jaspidem propugnacula tua, et portas tuas in lapides sculptos [82 1Kb] .« Sapphirus colorem habet coeli, et designat charitatem in qua fundantur caeterae virtutes, et coelestis est origine; jaspis virentis est coloris, et fidei virorem designat. Haec ponitur in propugnaculis, quia vera fides daemones expugnat, unde: »Sancti per fidem vicerunt regna.« Lapides sculpti sunt patientia. In his sunt portae quia patientia tanquam portarius custos est virtutum. In prima comeditur cibus materialis, in secunda agnus paschalis, in tertia rivus fluminis torrentis butyri et mellis. Primum pro necessitate, secundum cum sobrietate, tertium in ebrietate. De primo dicitur [Col. 0820C] apostolis: »In quamcunque domum intraveritis, manete ibi donec exeatis, edentes et bibentes quae apud illos sunt [83 1Kb] ,« et hoc pro necessitate eorum. De secundo: »In eadem domo comedetis illum.« Sed quomodo? cum sobrietate. Audi: »Renes vestros accingetis,« contra luxuriam; »calceamenta habebitis in pedibus vestris,« contra terrenorum affluentiam; »tenentes baculos in manibus [84 1Kb] ,« ut defensionem habeatis, contra daemonum violentiam. De tertio: »Inebriabuntur ab ubertate domus tuae, et torrente voluptatis tuae potabis eos [85 1Kb] .« In prima igitur domo, est substantia temporalium bonorum, in secunda substantia corporum, in tertia substantia virtutum. Has tres igitur possumus habere substantias contra charitatem, aliquando sine charitate, [Col. 0820D] aliquando damus pro charitate. Temporalia expendimus contra charitatem, sicut ille prodigus filius, cum meretricibus luxuriose vivendo [86 1Kb] , corpora nostra bonis eorum abutendo, substantiam virtutum de ipsis vane gloriando: »Epulati estis super terram et enutristis in deliciis corpora vestra,« ait Jacobus [87 1Kb] . Item: »Qui habuerit substantiam mundi hujus et viderit fratrem suum necessitatem habere, et clauserit viscera sua ab eo, quomodo est charitas Patris in eo [88 1Kb] ?« Ecce bona [Col. 0821A] temporalia contra charitatem. Item contra charitatem utimur substantia corporis, aut de fortitudine aut pulchritudine superbiendo. Verum »fallax gratia et vana pulchritudo [89 1Kb] ,« et »maledictus homo qui confidit in homine, et qui ponit carnem brachium suum [90 1Kb] .« Ei, qui virtutibus utitur contra charitatem, dicitur: »Quid habes quod non accepisti? Si accepisti, quid gloriaris quasi non acceperis [91 1Kb] ?« Sine charitate utuntur sicut hi, qui bona dant amicis suis non propter Deum, sed propter carnalem amorem; proprio corpore aliis praestant obsequium propter urbanitatem; substantiam virtutum habent propter solam consuetudinem; unde Apostolus: »Si linguis hominum loquar et angelorum, charitatem autem non habuero, factus sum velut aes [Col. 0821B] sonans aut cymbalum tinniens. Et si habuero omnem scientiam, etc., nihil sum [92 1Kb] ,« ecce virtutes sine charitate. »Et si distribuero omnes facultates in cibos pauperum [93 1Kb] ,« ecce de bonis temporalibus sine charitate. »Et si tradidero corpus meum ita ut ardeam, charitatem autem non habuero, nihil mihi prodest [94 1Kb] ,« ecce de substantia corporis sine charitate. His autem tribus substantiis utimur dando pro charitate quasi nihilum despiciendo, scilicet cum bona temporalia pro Deo relinquimus, cum corpus martyrio exponimus, cum virtutes nostras Deo non nobis imputamus. De primo ait Apostolus: »Quae fuerunt mihi lucra, facta sunt mihi detrimenta propter Christum, propter quem omnia detrimenta [Col. 0821C] feci, arbitror ut stercora, ut Christum lucrifaciam [95 1Kb] ;« de secundo: »Ingrediatur putredo in ossibus meis, et subter me scateat, ut requiescam in die tribulationis [96 1Kb] ,« et: »Sancti ludibria et verbera experti [97 1Kb] ,« etc. De tertio Paulus: »Gratia Dei sum id quod sum [98 1Kb] ,« et: »Non nobis, Domine, non nobis, sed nomini tuo da gloriam [99 1Kb] .« Contra charitatem igitur utentes ad inferiora trahimur, sine charitate pro nihilo reputamur, cum charitate apud Deum sublevamur. De prima ait David: »Et substantia mea in inferioribus terrae [100 1Kb] ,« de secundo idem dicebat: »Et substantia mea tanquam nihilum ante te [1 1Kb] ;« de tertio idem David dicebat cum gaudio ad Deum: »Et substantia mea apud te est, Domine [2 1Kb] .« Omnem substantiam domus [Col. 0821D] suae dedit pro dilectione qui dicebat: »Corpus meum dedi percutientibus, et genas meas vellentibus, faciem meam non averti ab increpantibus, et conspuentibus in me [3 1Kb] .« Si verum est, imo quia verum est illud evangelicum: »Majorem charitatem nemo habet, ut animam suam ponat quis pro amicis suis [4 1Kb] .« Salvator noster non solum videtur ad charitatis cultum ascendere, sed charitatis fines excedere. Ut enim servis suis hujus miseriae daret remedium, temporalis vitae suae fecit dispendium. Ut nostram relevaret inopiam, nimiam sui [Col. 0822A] fecit copiam. Dedit enim pro dilectione corpus suum, dedit animam, dedit spiritum. Corpus pro persecutoribus, animam pro peccatoribus, spiritum in Patris manibus; dedit corpus, ut flagellaretur; animam, ut pro peccatoribus moreretur; spiritum, ut proximae resurrectioni reservaretur. In primo dedit nobis exemplum patientiae, in secundo metas excessit humanae miseriae, in tertio ostendit nobis a quodebemus exspectare stipendia nostrae militiae. De primo ait: »Corpus meum dedi percutientibus, genas meas vellentibus [5 1Kb] ,« de secundo: »Tradidit in mortem animam suam: cum sceleratis reputatus est [6 1Kb] ,« de tertio quando, inclinato capite, emisit spiritum, ait Patri: »In manus tuas commendo spiritum meum [7 1Kb] .« In primo audi exemplum patientiae: [Col. 0822B] »Christus passus est pro nobis, vobis relinquens exemplum, ut sequamini vestigia ejus [8 1Kb] .« De miseria: »Miserationes ejus super omnia opera ejus [9 1Kb] ;« item: »In terra Domini propitius est tibi.« Non est haec humana miseria, sed divina. Audi a quo debemus exspectare stipendia militiae nostrae, »Cum oras, intra in cubiculum tuum, et clauso ostio, ora Patrem tuum in abscondito, et Pater tuus qui videt in abscondito reddet tibi [10 1Kb] .« Reddit, ait, Deus mercedem laborum sanctorum suorum [11 1Kb] . »Corpus meum, ait, dedi percutientibus [12 1Kb] .« Obstupescit animus, obhorret natura, refugit intellectus percussionem corporis illius, quod siccis pedibus super mare ambulavit [13 1Kb] , cujus tactu [Col. 0822C] sanantur infirmi, ad cujus odorem reviviscunt mortui, quod de virgine natus est in terris, quod glorificavit in coelis, adorant angeli. Quis sustineat depilari genas illas quae florida pubescentes aetate suos etiam adversarios poterant movere spectaculo? Quae, sicut ait Sponsa, sunt »sicut areolae aromatis consitae a pigmentariis [14 1Kb] ?« Quis faciem sustineat sputis inhonestari, quae sicut sol in transfiguratione 172 refulsit [15 1Kb] ? Ubi est ille »speciosus forma prae filiis hominum [16 1Kb] ;« quia »vidimus eum quasi leprosum et percussum a Deo et humiliatum [17 1Kb] ?« Quomodo pedes, sub quibus vidit propheta opus sapphiri [18 1Kb] , et »manus tornatiles et aureae [19 1Kb] ,« confixi sunt clavis? Qua ratione corpus perforatum est lancea, in quo est tota sapientia abscondita [20 1Kb] , quod praecinctum [Col. 0822D] fuit ad mamillas aurea zona [21 1Kb] ?« Nunquid factus est principatus super humerum ejus, quando crucis patibulo est affixus? Anne caput ejus aurum optimum [22 1Kb] meruit spinis esse coronatum? Miraris, ait, quod me exinanivi ad mensuram humanae infirmitatis [23 1Kb] ; sed quomodo sanaretur totus homo, nisi Hebraeus se contraheret ad mensuram filiae Sunamitis? »Vidimus, ait, leprosum, et percussum a Deo et humiliatum [24 1Kb] .«

Leprosum vulneribus et livore, percussum lancea, [Col. 0823A] clavorum et spinarum confixione, humiliatum contumeliarum confusione. Misit Elisaeus puerum suum Giezi et non est suscitatus, positus est baculus ejus super eum, id est lex, »et non erat vox neque sensus.« Venit ipse Elisaeus, et est suscitatus [25 1Kb] . Transierat sacerdos et levita vulneratum a latronibus; ecce venit Samaritanus, qui vinum infudit et oleum [26 1Kb] . Miraris crucem, sed quomodo populus Israeliticus a serpentibus vulneratus convalesceret, nisi serpentem exaltatum in ligno aspiceret [27 1Kb] ? Quomodo Jacob cum duabus turmis rediret ad patrem, si non in baculo isto transisset Jordanem [28 1Kb] . »Qui vult, ait, venire post me, abneget semetipsum et tollat crucem suam et sequatur me [29 1Kb] .« Qui vult venire post me ad supernam civitatem, neget se, non suam [Col. 0823B] sed Patris faciens voluntatem; tollat crucem suam, meam imitando passionem; et sequatur me, per obedientiae virtutem. Secutus est enim Isaac patrem suum ad immolandum, portans ligna scilicet crucis; ipse vero pater portabat ignem et gladium [30 1Kb] , ignem dilectionis, gladium passionis. Audi ignem: »Sic Deus dilexit mundum ut Filium suum unigenitum daret [31 1Kb] .«---»Pater, si fieri potest, transeat a me calix iste: verumtamen non sicut ego volo, sed sicut tu [32 1Kb] .«

I nunc et dubita ferre quod ipse tulit,
ait poeta [33 1Kb] . Sed quibus putas afficiebatur doloribus. Inde Virgo Maria, unde idem Joannes evangelista:

Virga dolet florem, plangit dilectus amorem.
[Col. 0823C] Virgo dolet florem, mortis marcescere poena.
Nunc bibit in coena, plangit dilectus amore [34 1Kb] .
Subiit ergo mortis difficultatem, ut destrueret mortis facultatem. Eleazarus enim infantem non occideret, nisi elephanti se supponeret [35 1Kb] . Itaque »mortem nostram moriendo destruxit et vitam resurgendo reparavit [36 1Kb] .« His omnibus in unum collectis erat »fasciculus myrrhae dilectus meus mihi. Inter ubera mea commorabitur [37 1Kb] .« Quis enim

Myrmidonum, Dolopumve, aut duri miles Ulyssei
Temperet a lacrymis [38 1Kb] ?
Ubi requies laborat, gloria confunditur, sanitas aegrotat, vita moritur. O Judaee, cui prosternis vestimenta [39 1Kb] , cui triumphales ramos palmarum praetendis [40 1Kb] , cui pacis olivam offers, cui florum applaudis [Col. 0823D] jucunditate, cui cantas, »Hosanna [41 1Kb] !« sonora voce, et nimirum sternis vestimenta: quem postmodum spoliasti inconsutili tunica [42 1Kb] ? Illi palmae triumphalis ramos profers, de quo cum triumphare quaereres, ipse de te et de morte pariter triumphavit; olivam pacis portas, et eum qui »est pax nostra, qui fecit utraque unum [43_44 1Kb] ,« a pace tua exclusisti; flores jucundos promis, et per te in cruce »flos Libani elanguit [45 1Kb] .« Quia »Hos campi et lilium convallium [46 1Kb] ,« per vos emarcuit. Ac clamas: »Hosanna!« scilicet [Col. 0824A] Salva, obsecro, cui postmodum inclamas: »Tolle, tolle, crucifige eum [47_48 1Kb] .« Unde haec tibi, miser, tam repentina mutatio, ut quem modo vocabas regem crucifigas contra legem? In his omnibus ait: »Faciem meam non averti ab increpantibus et conspuentibus in me [49 1Kb] .« Legitur Christus habuisse faciem miseriae, faciem experientiae, faciem gloriae. Prima fuit pugnantis, secunda peregrinantis, tertia regnantis. Prima fuit quam immutavit David coram Achis rege [50 1Kb] ; secunda Joseph qui erat »aspectu decorus et pulcher facie [51 1Kb] ;« tertia Mosi, quia splendida facta est facies Mosi dum respiceret Dominus in eum [52 1Kb] . De prima: »Posui faciem meam, ut petram durissimam [53 1Kb] ;« de secunda dicitur: »Erat facies ejus euntis in Jerusalem [54 1Kb] ;« de tertia: in transfiguratione [Col. 0824B] »resplenduit facies ejus sicut sol [55 1Kb] .« In hac regnat et gloriatur in saecula saeculorum. Amen.


Quia fortis est ut mors dilectio.

[CARD.] Siquidem charitas fortis est ut mors in agendis, imo etiam fortior; quia mors separat hominem a rebus mundanis, exstinguendo affectum. Charitas vero separat subjiciendo affectum Deo; mors separat animam de corpore, hominem a patre et matre, filiis et amicis, a possessionibus et divitiis et caeteris omnibus quae amantur in mundo; et hoc facit vitam exstinguendo; charitas vero sic separat, ut vitam non exstinguat, sed mutet in melius, quae in hoc etiam fortior est morte, quod mortem non [Col. 0824C] timet, sed magis eam desiderat, sicut apparebat in Apostolo, qui cupiebat »dissolvi et esse cum Christo [56 1Kb] .« Et cum in agendo fortis sit ut mors dilectio, in patiendo dicitur dura sicut infernus aemulatio, id est dilectio, quia ejus constantiam non frangit tribulatio, vel angustia, aut persecutio, aut fames, aut nuditas, aut periculum, aut gladius [57 1Kb] ; quia sicut qui in inferno sunt, nullis tormentis, nullis tonsionibus frangi possunt: sic charitas nulla frangitur violentia tormentorum. Lampades charitatis dicuntur lampades ignis atque flammarum, quia corda nostra fragilia, quae per lampades designantur si in his vasis fictilibus habemus thesaurum charitatis, sic ardent per amorem, sic illuminantur per veritatis cognitionem, quod mundanae sapientiae, vel pravitatis [Col. 0824D] haereticae tenebris obscurari non possunt. Dicitur quoque quod aquae multae non poterunt exstinguere charitatem. Aquae istae sunt illae pluviae tentationum, quae descendunt a potestatibus aeris, ille videlicet imber inundans, de quo habetur in Ezechiele [58 1Kb] , qui irruit et subvertit parietem non habentem litteram, per quem signatur illius hominis conversatio, quae caemento charitatis solidata non est, et compacta. Aquae igitur sive pluviae tentationum, charitatem non exstinguunt, quia ipsius [Col. 0825A] charitatis absorbentur ardore; flumina quoque non obruent illam. Et signantur per flumina quaecunque transitoria, quae idcirco charitatem non obruunt, quia aquae quae jam defluxerunt, et illae quae superveniunt, non tangunt, tactum vero praesentium unum instans metitur. Ipsa quoque charitas cum habetur, sic chara tenetur quod si dederit homo omnem substantiam domus suae pro dilectione, quasi nihil despiciet illam. Nam quidquid pro ea dimittitur vel amittitur, totum habetur pro nihilo, imo quasi detrimentum et stercora reputatur [59 1Kb] . Sequitur:


Soror nostra parvula est et ubera non habet. Quid faciemus sorori nostrae in die quando alloquenda est.

[THO.] Magna dispensatione charitatis Dominus vocat Ecclesiam sororem, et sororem Synogogae, ut [Col. 0825B] eadem Synagoga et se sororem sui conditoris per gratiam esse factam recoleret, et de addita suae germanae gratia et societate gauderet. Sed quia adhuc novella consolatione indiget, quasi de ejus salute consulens addit: Quid faciemus sorori nostrae in die? Alloquitur Dominus Ecclesiam, cum eam de salute perpetua sive per occultam sui Spiritus illustrationem seu per apertam praedicantium vocem admonet: Quid, inquit, faciemus sorori nostrae quando alloquenda est? scilicet in adventu nostri in carne. Alloquenda, inquam, tum per me, tum per apostolos, tum per Patres. Hic quatuor notanda sunt. Ecclesia dicitur soror, dicitur parva, dicitur non habens ubera, dicitur alloquenda. Soror Christi facta est [Col. 0825C] gratiae participatione, parva recenti conversatione, non habens ubera, quia lactis est particeps, et expers sermonis justitiae; alloquenda est, ut transeat ad nuptias dilecti, et sic proficiat in prolis procreatione. Soror per gratiam qua ipse nostram assumpsit humanitatem et nos filios Dei fecit per adoptionem [60 1Kb] ; parvula crevit per baptismum et Christi praedicationem; ubera coepit habere per apostolorum vocationem, transivit nuptias dilecti per passionem, concepit per sancti Spiritus missionem, peperit per apostolorum praedicationem; de primo Apostolus: »Apparuit gratia Dei et Salvatoris nostri Jesu Christi omnibus hominibus erudiens nos [61 1Kb] .« De secundo Petrus: »Quasi modo geniti infantes, rationabiles, sine dolo, lac concupiscite, ut in eo crescatis in [Col. 0825D] salutem [62 1Kb] .« Jam crescebant cum diceret: »Venite post me, faciam vos fieri piscatores hominum [63 1Kb] .« Ad nuptias dilecti transivit, quando per passionem suam »despondit eam uni viro, virginem castam exhibere Christo [64 1Kb] .« Fecundata est per sancti Spiritus gratiam septiformem, peperit; unde dictum est apostolis: »Praedicate Evangelium omni creaturae [65 1Kb] .«

Soror fuit per praedestinationem, parvula crevit per vocationem, ubera assumpsit per justificationem, allocuta est et facta sponsa per magnificationem. »Quos praedestinavit, hos et vocavit, ait Apostolus, [Col. 0826A] quos vocavit hos et justificavit, quos justificavit et hos magnificavit [66 1Kb] .« Moraliter anima justi soror fit dilecti, sicut Christus factus est Patri obediens usque ad mortem [67 1Kb] , unde, ipse ait: »Qui facit voluntatem Patris mei, ille meus frater et soror et mater est [68 1Kb] .« Parvula est, se nullius momenti reputando per humilitatem, sed magnificatur, quando Deus exaltat eam per remunerationem, inde dicitur: »Qui se humiliat exaltabitur [69 1Kb] .« Ubera non habet, dum bonam conversationem suam et mores foris ostendere ad aedificationem aliorum non curat, timens ne ascendat in elationem. Sed Dominus contra hoc, per quam secura sit, dat ei benedictionem. Inde Jacob ad filium suum Joseph: »Deus patris tui erit adjutor tuus, et Omnipotens benedicet [Col. 0826B] tibi benedictionibus coeli desuper et benedictionibus abyssi jacentis deorsum: benedictionibus uberum et vulvae [70 1Kb] .« Benedictio coeli desuper est amor Dei, et est in dextero ubere; benedictio abyssi jacentis deorsum est timor inferni, et est in sinistro ubere. Sed, sicut in vulva prius puer concipitur, deinde nascitur et lactatur, sic timor et amor prius in secreto cordis deliberantur, deinde foris aliis verbo et opere quasi ex operibus manantes ostenduntur. Postmodum dilectus eam alloquitur, ut ad nuptias ejus traducatur. Ecce jam, »Astitit regina a dexteris circumdata varietate [71 1Kb] .« Eam vero sic alloquens dilectus instruit ut mandata Dei audiat, audita intelligat, intellectis obediat, obediendo carnalia relinquat, [Col. 0826C] mundum abjiciat, hoc est quod hoc versiculo comprehendit; ecce primum: »Audi, filia, et vide;« ecce secundum: »Et inclina aurem tuam;« ecce tertium: »Et obliviscere populum tuum;« ecce quartum: »Et domum patris tui;« ecce quintum: »Et sic concupiscet rex decorem tuum [72 1Kb] .« et te assumet in conjugium. De hoc enim conjugio dictum est: »Propter hoc relinquet homo patrem et matrem et adhaerebit uxori suae [73_77 1Kb] .« Reliquit Christus Patrem suum, quando aequalis Patri se carnem assumendo exinanivit [78 1Kb] ; reliquit matrem, quando carnem ex ea assumptam quasi vilipendens, passioni se exposuit, adhaesit sic uxori suae quia post eam non dereliquit.

Tres nuptias legimus in Evangelio, Christi et Ecclesiae [Col. 0826D] nuptias praefigurantes. Primae in incarnatione, secundae in ascensione, tertiae fient in generali resurrectione. Primas fecit mortalibus, secundas angelis, tertias angelis et hominibus. In primis pauperes recreat, in secundis divites, id est angelos laetificat, in tertiis omnes »pascentur et accubabunt, et non erit qui exterreat [79 1Kb] .« De primis dicitur: »Simile est regnum coelorum homini regi qui facit nuptias filio suo [80 1Kb] ;« de secundis: »Et vos similes hominibus exspectantibus dominum suum quando revertatur a nuptiis [81 1Kb] ; de tertiis: »Adveniente sponso, quae praeparatae erant intraverunt cum [Col. 0827A] eo ad nuptias [82 1Kb] .« In primis sponsa dotatur, in secundis thalamus a Deo et angelis paratur, in tertiis introducetur. Dos est id quod ad hoc datur uxori, ut habeat unde vivat, si contigerit ut marito suo careat; quod apud legisperitos dicitur donatio propter nuptias. Nam dos est proprie quod datur viro eum uxore. Quasi marito caruit, quando Christus in coelum ascendit; sed dotem accepit, quando Spiritum sanctum quo consolaretur recepit. »Pignus spiritus accepimus,« ait Apostolus [83 1Kb] . De secundo ait: »Vado parare vobis locum [84 1Kb] .« De tertio: »Venite, benedicti Patris mei, percipite regnum quod vobis paratum est ab origine mundi [85 1Kb] .« Sunt et nuptiae quae factae sunt in Cana Galilaeae, ubi Christus mutavit aquam in vinum [86 1Kb] . Morales sunt istae nuptiae in [Col. 0827B] quibus affectio, tanquam sponsa, nubit rationi, tanquam sponso. Ratio enim regit affectiones. In his sex sunt hydriae continentes aquam quae mutatur in vinum [87 1Kb] , si tamen Jesus intersit. Sex sunt istae hydriae, quia sex sunt motus affectionis; tres primae sunt: appetitus carnalis voluptatis, appetitus substantiae temporalis, appetitus famosae laudis. De prima: »Epulati estis super terram et enutristis in luxuria corda vestra [88 1Kb] .« De secunda: 173 »Vae qui congregat avaritiam malam domui suae ut sit in excelso nidus ejus [89 1Kb] ; de tertia: »Qui se existimat aliquid esse cum nihil sit, et ipse se seducit [90 1Kb] .« In prima est aqua luxuriae, in secunda avaritiae, in tertia aqua vanae gloriae, sed adveniente Jesu, id est desiderio [Col. 0827C] salutis, aqua luxuriae mutatur in vinum corporalis afflictionis, aqua avaritiae in vinum misericordis largitatis, aqua vanae gloriae in vinum proprii contemptus et humilitatis. De primo bibit Joannes Baptista vestitus pilis camelorum [91 1Kb] . Et Paulus: »Castigo corpus meum et in servitutem redigo [92 1Kb] .« De secundo Job, ait enim: »Foris non mansit peregrinus et ostium meum viatori patuit [93 1Kb] ,« et Tobias: »Si multum fuerit tibi, tribue abundanter, et si exiguum, etiam illud stude libenter impertiri [94 1Kb] .« De tertio Abraham cum diceret: »Loquar ad Dominum meum cum sim pulvis et cinis [95 1Kb] ,« et Job: »Qui inclinaverit oculos suos, salvabitur, et qui humiliatus fuerit, erit in gloria [96 1Kb] .« Aliae tres sunt istae: contemptus Dei, odium proximi, negligentia [Col. 0827D] sui. Prima habet aquam ingratitudinis, secunda crudelitatis, tertia dissolutionis.

De prima: »Obliti sunt Deum qui salvavit eos, qui fecit magna in Aegypto, mirabilia in terra Cham, terribilia in mari Rubro [97 1Kb] ;« de secunda: »Filia populi mei crudelis, quasi struthio in deserto [98 1Kb] ;« de tertia: »Ephraim columba quasi seducta, non habens cor; comederunt alieni robur ejus, et ipse nescivit [99 1Kb] .« Sed prima mutatur in vinum, unde ait Job: »Dominus dedit, Dominus abstulit [100 1Kb] ,« et Joannes [1 1Kb] : »Si benefacientes et [Col. 0828A] colaphizati suffertis, haec est gratia apud Dominum;« de secundo: »Discite a me quia mitis sum et humilis corde [2 1Kb] ;« de tertio: »Posuerunt filii Israel custodes de habitatoribus Jerusalem, unusquisque contra domum suam [3 1Kb] .« Prima aqua mutatur in vinum, scilicet in gratiarum actionem, secunda in mansuetudinem, tertia in circumspectionem. De primo vino bibit Tobias [4 1Kb] , gratias agens Deo de bonis sibi restitutis. De secundo Moyses: »Erat enim mitissimus omnium hominum qui erant in terra [5 1Kb] ;« de tertio bibit Paulus, circumspiciebat enim se cum diceret: »Video aliam legem in membris meis repugnantem legi mentis meae [6 1Kb] .« Lapideae sunt hydriae, quando homo obstinatus est in malo, vel confirmatus in bono. Haec mulier, scilicet [Col. 0828B] affectio in suis hydriis solam aquam habet, quando non nubit rationi. Vacuae sunt hydriae quando nubit rationi, sed Jesus non vocatur ad nuptias qui Salvator dicitur, quia non causa salutis animarum subditur affectio rationi, sed forsitan causa vanitatis, vel lucri, sicut fecerunt philosophi. Jesu vero vocato aqua mutatur in vinum.


Soror mea parvula est, et ubera non habet.

[CARD.] Haec sunt verba sodalium Christi, videlicet prophetarum, qui quasi repraesentant Domino beatam Virginem tanquam ad hoc aptam ut carnem assumat ex ea, et dicunt: Soror nostra, Virgo Maria, parvula est per humilitatem mentis, munda quoque et pura tanquam tenella juvencula, quae [Col. 0828C] nondum habet ubera. Christus autem tanquam acceptans oblatam sibi virginem subinfert: Quid faciemus sorori nostrae in die quando alloquenda est? In illa videlicet die, quando eam alloquetur archangelus Gabriel et tacentibus sodalibus respondet tota Trinitas, dicens:


Si murus est, aedificemus propugnacula super eum argentea. Si ostium est, compingamus illud tabulis cedrinis.

THO.] Muri nomine vel ostii solet Dominus designari. Recte murus, quia Ecclesiam suam omni parte munit ne ab hostibus diripiatur. Ostium quia non nisi per Christum, vel hujus societatem Ecclesiae, vel coelorum regnum intramus. De primo: »Ponetur in ea murale et antemurale [7 1Kb] ; [Col. 0828D] de ostio Salvator: »Ego sum ostium [8 1Kb] .« Murus fuit in carne apparens; antemurale revelatio prophetiae, quem murum defendit Ecclesia incarnationem ejus praedicendo. Vel murus et ostium potest dici quilibet de fortioribus membris ejus, qui alios et defendunt et introducunt in regnum. Isti sunt propugnacula argentea, quando nitore eloquentiae suae virtutes aliorum et suas defendunt. Cedrinae tabulae sunt exempla antiquorum imputribilia sicut cedrus. His ostium compingitur dum earum abundantia ad perficiendum aliis doctoribus datur. Vel [Col. 0829A] tabulae cedrinae sunt latitudo virtutum, quibus abundare debent qui alios ad regimen secum introducunt. Quatuor sunt civitates habentes muros et propugnacula: prima Babylonia, secunda Jericho, tertia Jerusalem, quarta Sion. Civitas plurium est cohabitatio: in Babylone habitat peccatorum confusio, nam et ipsa confusio interpretatur. Ejus murus est obstinatio, propugnaculum desperatio. Audi civitatem: »Tu vero odisti disciplinam et projecisti sermones meos retrorsum; si videbas furem, currebas cum eo [9 1Kb] ,« etc. Audi murum obstinationis: »Peccator cum venerit in profundum malorum, contemnit [10 1Kb] .« Audi propugnaculum desperationis: »Major est iniquitas mea quam ut veniam merear,« ait Cain [11 1Kb] . In civitate Jericho quod dicitur luna propter [Col. 0829B] mutabilitatem, juxta illud: »Stultus ut luna mutatur [12 1Kb] ,« est quasi multitudo civium rerum mundanarum varietas. Est murus prosperitas. Est propugnaculum infida securitas. Audi civitatem: »Omne quod in mundo est, concupiscentia carnis est et concupiscentia oculorum et superbia vitae [13 1Kb] .« Audi murum prosperitatis: »Aversio parvulorum interficiet eos, et prosperitas stultorum perdet illos [14 1Kb] .« Propugnaculum infidae securitatis erigunt »qui confidunt in virtute sua, et in multitudine divitiarum suarum gloriantur [15 1Kb] ,« inde Job: »Ego, inquit, vidi stultum firma radice et maledixi pulchritudini ejus statim [16 1Kb] .« Jerusalem visio pacis dicitur, in ea enim habitat virtutum pax et concordia. [Col. 0829C] Ejus murus est patientia, propugnaculum in circumspiciendo sapientia, habitatores sunt virtutes concordes, quas Paulus proponit: »Charitas, pax, gaudium, patientia, bonitas, benignitas [17 1Kb] ,« etc. Murus patientiae possessionem conservat, unde: »In patientia vestra possidebitis animas vestras [18 1Kb] .« Propugnaculum sapientiae, longe visum porrigit ad providendum, inde ait ille sapiens:

Quod sequitur specta quodque imminet ante videto.
Inde etiam gravior ictus hostem ferit, et sic sapientia vincit malitiam [19 1Kb] . Sion specula dicitur. In ea enim cives sunt visiones supernarum beatitudinum, murus est Christi amor, propugnaculum ejus desiderium, unde Isaias: »Urbs fortitudinis nostrae Sion, [Col. 0829D] Salvator ponetur in ea murus et antemurale [20 1Kb] .« Babylonis muros ne perficerentur inhibuit Deus, linguarum intelligentia ablata, quia obstinationis sunt principium malorum consilia, unde Apostolus: »Corrumpunt mores bonos colloquia prava [21 1Kb] .« Muros Jericho destruxit Josue septeno circuitu et tubarum sonitu [22 1Kb] . Quia praedicatione septem virtutum, vel septem sacramentorum, vel septem donorum Spiritus sancti, Salvator noster quod Josue interpretatur, mundi prosperitatem et infidam securitatem destruit, unde ipse ait: »Confidite, ego [Col. 0830A] vici mundum [23 1Kb] .« Muro tuo inexpugnabili circumcinge nos, Domine, clamant habitatores Jerusalem. Sed multa est angustia, ut aedificentur muri Jerusalem, id est patientia, sicut filii Israel revertentes a captivitate, una manu locabant lapidem, alia vero tenebant gladium ad defendendum. Muri vero Sion et propugnacula aedificantur in frequenti supernorum inspectione. Quia quanto plus superna inspicimus, tanto amplius Christum diligimus et desideramus. De hac sic roborata, clamat propheta: »Alieni non transibunt per eam amplius [24 1Kb] .« Sed sub Juda Machabaeo, alieni arcem tenebant [25 1Kb] .« Nam multi bene vivunt et confessione se purgant, quos tamen mundi sollicitudo et maligni spiritus quantum possunt retardant, ne per speculationem supernorum [Col. 0830B] ad vehementiam amoris et desiderii se erigant.

Moraliter murus animae fidelis est struthio bonae operationis; propugnacula sunt, solers custodia, vel murus est ordo virtutum; hostes, carnales affectiones, quae ordinem virtutum interrumpunt. Hunc murum Dominus dissipari permittit, cum anima vitiis non resistit, unde Jeremias: »Cogitavit Dominus dissipare murum filiae Sion [26 1Kb] . Hos muros Dominus dissipare cogitat, dum peccantes patienter exspectat, cogitat et destruit, dum impoenitentes hostibus puniendos relinquit; etiam turres hostibus traduntur, cum virtutibus excellentioribus vitia dominantur: »Tradidi, inquit Dominus, in manus inimici muros turrium ejus [27 1Kb] .« Primus murus indissolubilis est, quia est de coctis lateribus, secundus [Col. 0830C] potest transiri, quia est de comportatis aggeribus, tertius robustus est quia ferreus, quartus splendidus est, quia de pretiosis lapidibus. De primo: »Venter meus ad Moab quasi cithara sonabit et viscera mea ad murum cocti lateris [28 1Kb] ;« de secundo ad Ezechiel: »Sume tibi latera et pinges in ea Jerusalem,« et dicitur inter caetera, »comportabis aggerem [29 1Kb] ;« de tertio in eodem: »Sume tibi sartaginem ferream, et pones eam murum inter te et civitatem [30 1Kb] ;« de quarto: »Et erat structura muri ex lapide jaspide [31 1Kb] .« Horum duorum extremorum propugnacula sunt aurea ex charitate, argentea in praedicatione, ex pretiosis lapidibus in operatione. Ostium dicitur Christus, ostium praelatus, ostium [Col. 0830D] hominis sensus. De primo: »Ego sum ostium [32 1Kb] ;« de secundo Job: »Quis conclusit ostiis mare, quando erumpebat quasi de vulva procedens [33 1Kb] ?« Mare est mundus, vulva conceptus carnalis cogitationis. De tertio, »Pone, Domine, custodiam ori meo, et os circumstantiae labiis meis [34 1Kb] .« Primus, id est Christus, aliquando clauditur, aliquando aperitur. Clauditur reprobis, unde: »Quae paratae erant intraverunt cum eo ad nuptias, et clausa est janua [35 1Kb] ,« scilicet fatuis virginibus. Aperitur praedestinatis, unde Job: »Ostium meum patuit viatori [36 1Kb] ,« scilicet [Col. 0831A] tendenti ad regnum coelorum. Tertium clauditur improbis, unde: »Quia indignos vos fecistis verbi Dei, ecce convertimur ad gentes [36* 1Kb] .« Aperitur benignis, unde: »Oves meae vocem meam audiunt [37 1Kb] ,« unde Deus contra fluctus diluvii clausit ostium arcae, ipsis cessantibus aperuit [38 1Kb] . In hominibus est triplex ostium, scilicet morale: primum est sensualitatis, secundum intelligentiae, tertium affectionis. Primum enim est sensuum operatio, secundum discretio, tertium deliberatio. Ostium sensuum clauditur mundi illecebris, ne intrent ad interiora, inde est quod Lot, instantibus Sodomitis, occludebat ostium post tergum suum [39 1Kb] . Si vero intrent illecebrae, retinentur ad ostium discretionis, ut ibi discernatur an bonum sit an malum. Inde dicitur mulieri fundenti [Col. 0831B] oleum: »Claude ostium super te et super filium tuum [40 1Kb] ,« scilicet cum deprehenderis malum. Quod si evaserit usque ad ostium deliberationis, ut deliberet anima, faciat an non, claudatur ostium, inde est: »Cum oras, intra in cubiculum tuum, et clauso ostio, ora Patrem tuum [41 1Kb] .« Primum aperitur, ut ad laudandum Creatorem videat pulchritudinem creaturarum, vel ut sumat a bonis exemplum, unde cum Moyses egrederetur ad tabernaculum, filii Israel erant in ostiis papilionum suorum [42 1Kb] . Secundum aperitur ad bonum, postquam a malo est discretum; unde Abraham stans in ostio tabernaculi sui, vidit tres viros, tres vidit et unum adoravit [43 1Kb] . Tertium aperitur quando bonum a malo discretum, pulsat ad [Col. 0831C] ostium deliberationis et deliberatur faciendum et sic introducitur ad effectum, et sic intendit in Deum; unde Elias in ostium speluncae vidit Dominum transeuntem, unde ipse ait: »Ecce ego sto ad ostium et pulso, si quis aperuerit mihi, intrabo ad illum et coenabo cum illo, et ille mecum [44 1Kb] .« Ista compinguntur tabulis cedrinis propter odorem cedri et incorruptionem. Primum enim ostium quod est Christus, incorruptibile fuit, unde: »Nos audivimus quia Christus manet in aeternum [45 1Kb] ,« et odoriferum, inde Apostolus: »Benedictus Deus qui manifestat per nos ubique odorem notitiae suae [46 1Kb] .« Et secundum ostium, id est praelati, odoriferum est, sicut docet Apostolus ad Timotheum: »Oportet, ait, episcopum esse irreprehensibilem, hospitalem, prudentem, [Col. 0831D] sobrium, pudicum, doctorem [47 1Kb] ,« ecce odor. Audi incorruptibilem: »Non vinolentum, non percussorem, non litigiosum, non cupidum [48 1Kb] .« Et tertium ostium similiter, id est sensus interiores et exteriores sunt incorrupti, sicut docet Apostolus: »Timeo ne sicut serpens Evam astutia sua seduxit, ita corrumpantur sensus vestri a charitate Christi [49 1Kb] .« Audi alium apostolum docentem odorem bonum: »Quis sapiens, ait, et disciplinatus inter vos ostendat ex bona conversatione opera sua [50 1Kb] ?« Ista ostia compinguntur tabulis cedrinis. Sed istud [Col. 0832A] compingere dicitur a compingo, compingis, compegi, quod est formare; non a compingo, compingis, compinxi.


Si murus est, aedificemus super eum propugnacula argentea; si ostium, compingamus illud tabulis cedrinis.

[CARD.] Quibus verbis Virgo respondens introducitur, ac si dicat: Fiat mihi sicut dixistis, et aedificate super me propugnacula argentea, quia


Ego murus, et ubera mea sicut turris, ex quo facta sum coram eo quasi pacem reperiens.

[THO.] Ego murus recte cognominor, quia divinis sum compacta lapidibus, quia glutino charitatis adunata, 174 quia super fundamentum immobile locata sum, quia nullo ictu arietis haeretici [Col. 0832B] possum dejici.

Sunt quoque in me quidam eximia virtute praediti, unde et turris dicuntur, quia impetus perversorum non formidant. Et ubera sunt dum parvulos simplici doctrina lactant; et hoc ipso largiente percepi, ex eo tempore ex quo facta sum coram eo quasi pacem reperiens, id est ex quo donum pacis suae per verbum reconciliationis mihi praestare dignatus est; et hanc fortitudinem non ex me, sed per ipsum acquisivi, ex quo mihi donum pacis meae contulit, unde de ea pace adhuc mihi prosequi placet. Est pax vera, est pax inordinata, est pax ficta, est pax repudiata. Vera est quando simpliciter ab utraque parte custoditur; inordinata est, quando propter [Col. 0832C] conservandam pacem proximi Deus offenditur; ficta est, quando sic in corde non habetur, ut exterius ostenditur; repudiata est, quando ab altero offertur et ab altero respuitur. Item pax vestra aliquando perit. Sed hanc primo justus reperit, secundo aperit, tertio parit. Perit quando Deus offenditur; justus reperit, quando Deus reconciliatur; aperit, quando verbo et opere reconciliatur Deus et ostenditur; parit, quando ab eo inter discordes pax reformatur. Pax perit, sicut scriptum est: »Non est pax impiis [51 1Kb] .« In reconciliatione reperitur, unde: »Ego cogito cogitationes pacis et non afflictionis [52 1Kb] ,« ait Dominus. Aperire docet Apostolus, dicens: »Pacem sequimini cum omnibus et sanctimoniam, sine qua nemo Deum videbit [53 1Kb] .« Pacem parere monet David: [Col. 0832D] »Custodi innocentiam et vide aequitatem, quomodo sunt reliquiae homini pacifico [54 1Kb] ,« id est facienti pacem. Ecce in talibus est sponsa murus, qui, supple, in pace ambulant. Propter pacem enim ipsa dicitur murus, ipsa enim pax est murus. Hic fundatur quando pax reperitur; crescit, quando aperitur; cumulatur, quando paritur. Iste murus pacis omnes in pace unanimes, quasi cives unius civitatis ambiens, securos in Domino requiescere facit, ut dicant: »In pace in idipsum dormiam et requiescam [55 1Kb] .« Dominus quoque in eis et cum eis requiescit, quia [Col. 0833A] sicut ait David: »In pace factus est locus ejus et habitatio ejus in Sion [56 1Kb] .« In Sion erat turris cui comparat sponsa ubera sua; praelatos juxta allegoriam in quibus est dilecti habitatio. Est pax de inferno, pax de mundo, pax de coelo. Pax de inferno est convenientia cum vitiis et in iniquitate, pax de mundo est tranquillitas in divitiis et felicitate, pax de coelo quieta possessio gratiarum in bona voluntate. Prima est pessima, secunda periculosa, tertia tutissima. Prima est pax fera, secunda pax adultera, tertia pax vera. De prima: »Cum fortis armatus custodit atrium suum, in pace sunt ea quae possidet [57 1Kb] .« De secunda: »Non quomodo mundus dat pacem ego do vobis [58 1Kb] .« De tertia: »Pacem meam do vobis, pacem relinquo vobis [59 1Kb] .« De duabus primis [Col. 0833B] dicitur: »Pax, pax, et non erat pax [60 1Kb] .« Illas paces non venit Jesus mittere, sed foras mittere, ut huic tertiae locus fieret. »Fortis itaque armatus,« id est diabolus, »custodiebat atrium suum.« Hic prius pulsat ad ostium, secundo se recipit in angulum, tertio possidet atrium: ostium, scilicet sensus corporis, angulum secretae cogitationis, atrium vitiosae evagationis. Primum ut introeat, secundum ut decipiat, tertium ut possideat. In ostio loquitur »verbis pacificis in dolo [61 1Kb] .« In angulo allicit falsae securitatis osculo, in atrio percutit gladio. Hoc ordine usus est Joab, quando occidit Amasam [62_64 1Kb] . Primo enim ait: »Salve, frater;« secundo »apprehendit mentum ejus, et osculatus est eum;« tertio »arripuit pugionem, et percussit eum, et occidit.« Igitur, [Col. 0833C] quia pax mundi transitoria est, quae est in divitiis, »Divitiae si affluant, nolite cor apponere [65 1Kb] .« Sunt enim quidam qui eis cor supponunt, quidam qui apponunt, quidam qui opponunt. Supponunt qui student parcitati, apponunt dediti prodigalitati, opponunt qui suae subveniunt necessitati. Primi sunt ministri avaritiae, secundi servi vanae gloriae, tertii filii temperantiae. Primorum

Fervet avaritia, miseraque cupidine pectus
Quaerit, et inventis miser abstinet, et timet uti.
His dicit Dominus: »Nolite thesaurizare vobis thesauros in terra, ubi aerugo et tinea demolitur [66 1Kb] .« Secundi vident

Quod genus et formam regina pecunia donat.
[Col. 0833D] Et ideo,

Serviet aeternum, quod parvo nesciet uti.
De quibus dicitur: »Praecipe divitibus hujus saeculi non altum sapere nec sperare in incerto divitiarum [67 1Kb] .« Tertiis:

Virtus est medium vitiorum utrinque reductum.
His dicitur: »Si multum fuerit, tribue abundanter; si exiguum, etiam illud stude libenter impertiri [68 1Kb] .« Figuram primi tenuit ille dives cui dixit Dominus: »Si vis perfectus esse, vende omnia quae habes et da pauperibus [69 1Kb] .« Figuram secundi dives ille purpuratus, [Col. 0834A] qui »epulabatur quotidie splendide [70 1Kb] .« Figuram tertii, illi qui dicebant: »Ecce nos reliquimus omnia et secuti sumus te [71 1Kb] .« Ex his est pax mundi, hinc ait Ezechias: »Bonus sermo Domini, tamen sit pax in diebus meis [72 1Kb] .« Sed vos »rogate quae ad pacem sunt Jerusalem [73 1Kb] .« Haec est pax vera quae de coelo descendit. Est pax vera, est verior, est verissima. Vera est inter fratres unanimitatis gratia, verior est in tribulatione patientia, verissima Dei virtus et Dei sapientia. Prima est vera, quia fratribus est »anima una et cor unum [74 1Kb] ;« secunda verior, quam non dissolvit impetus tentationum; tertia verissima, quia »est pax nostra quae fecit utraque unum [75 1Kb] .« De prima: »Pacem sequimini cum omnibus et sanctimoniam, sine qua [Col. 0834B] nemo Deum videbit [76 1Kb] ;« de secunda: »Cum his qui oderunt pacem eram pacificus [77 1Kb] ;« tertia est »pax Dei quae exsuperat omnem sensum.« De duabus primis dicit propheta: »Domine, dabis pacem [78 1Kb] ,« pacem quia in te speravimus; de tertia dicit: »Ecce ego declino in eos, ut flumen pacis [79 1Kb] .« In hac pace nostram aestimamus requiem, vel exspectamus; unde: »In pace in idipsum dormiam et requiescam [80 1Kb] .« Ponamus turrim, et sit Christus in fundamentis, apostoli in parietibus, martyres in propugnaculis. Haec habet altitudinem et fortitudinem. Audi fortitudinem: »Venerunt flumina, flaverunt venti, et impegerunt in domum illam, et non potuit moveri: fundata enim erat supra firmam petram [Col. 0834C] [81 1Kb] ,« scilicet Christum. Audi et altitudinem: »Qui sunt isti qui ut nubes volant et quasi columbae ad fenestras suas [82 1Kb] ?« Hi enim aedificant nobis aliam turrim. In inferiori statione ejus, sunt opera hominum; in media, opera angelorum; in suprema, opera Dei. Opera hominum sunt poenitentia in se, misericordia in proximum, pietas in Deum. Opera angelorum sunt, Deum laudare, fungi ejus legatione, nos visitare. Opera Dei tria sunt: sunt enim opera conditionis, opera reparationis, opera informationis. De primo dicitur: »In principio creavit Deus coelum et terram [83 1Kb] .« De secundo: »Ecce veniet propheta magnus, et ipse renovabit Jerusalem.« De tertio: »Qui reformabit corpus humilitatis nostrae configuratum corpori claritatis suae [84 1Kb] .« Item aedificatur [Col. 0834D] nobis turris, et in fundamento est umbra, in pariete corpus, in summo spiritus. Vel aliis verbis idem: In fundamento est figura, in pariete res, in summitate veritas. Figura fuerunt ea quae facta sunt sub lege naturali, et sub lege scripta. Res sunt sacramenta novae legis, quae sunt visibilia, et in praedictis significata, ut baptismus. Spiritus vel veritas est spiritualis gratia et invisibilis, per illa visibilia sacramenta nobis collata. Moraliter vero turris erigitur: in hac est fundamentum, cogitatio recta, paries, meditatio provida, summitas, contemplatio [Col. 0835A] clara. In hac charitas praecipit, ratio disponit, sensus perficit. Qui sunt in hac turri clamant: »Esto nobis, Domine, turris fortitudinis a facie inimici [85 1Kb] .« Et Dominus ibi confregit potentias, arcum, scutum et gladium et bellum. In arcu fraudulenta adversatio, in gladio aperta impugnatio, in scuto occulta peccatorum suorum defensio, in bello vero aperta sui erroris protectio. Hanc ultimam turrim dicimus esse duo ubera moralia, scilicet rationem et affectionem, et ubera mea sicut turris.


Ego sum murus.

[CARD.] Addit quoque: et ubera mea sicut turris, ex quo facta sum coram eo quasi pacem reperiens. Beata siquidem Virgo murus est nostrae defensionis et super eam aedificavit tota Trinitas propugnacula argentea. [Col. 0835B] Hoc enim ad defensionem Ecclesiae tota Trinitas aedificavit in ea, ut precibus suis bene sonantibus inimicum repellat, et hoc signatur in argento, quod caeteris metallis dulcius sonat. Cum ergo dixisset: Ego sum murus, subjunxit: Et ubera mea sicut turris. Ac si dicat: Misericordia mea et pietas mea, quibus quasi uberibus, suffragiorum dulcedine, lacto filios Ecclesiae, sunt turris munimentum, scilicet refugium et securitas peccatorum, et hoc ita ex quo sic accepta, sic grata, sic placita facta sum coram eo, ut essem quasi pacem reperiens, id est vere pacem reperiens; et faciens inter Deum et hominem, ut essem pacifica, tanquam murus veri pacifici, mediatrix mediatoris murus. Quod autem dicitur: Si ostium [Col. 0835C] est, compingamus illud tabulis cedrinis, sic intelligite. Siquidem Christus se vocat ostium, et murus hic vocatur ostium, sed aliter et aliter. Nam Christus dicitur ostium, id est apertura, sive via per quam intratur ad vitam: quod ipsi soli convenit, unde de se ipso discretive dicit: »Ego sum ostium [86 1Kb] ,« et non alius. Ostium quoque dicitur compactio tabularum, per quam malevolis clauditur ingressus in domum. Unde et hic dicitur: Si ostium est, compingamus illud tabulis cedrinis. Beata virgo ostium est in Ecclesia, quae malignis obsistit spiritibus, ne ad devotos suos intrent et accedant sicut volunt, et hoc ostium tot tabulis est compactum a sancta Trinitate, quot in ea sunt virtutes et privilegia dignitatum. Et hae tabulae cedrinae dicuntur, quia imputribiles [Col. 0835D] sunt, et odorificae, et per humilitatem in profundum radicatae, creverunt in immensum. Sequitur:


Vinea fuit pacifico in ea quae habet populos. Tradidit eam custodibus, vir affert pro fructu ejus mille argenteos.

[THO.] Loquitur Ecclesia adolescentulis suis. Pacificus est sponsus, scilicet faciens pacem. In cujus pace fuit vinea eadem, scilicet quae est Ecclesia, de qua in Evangelio: »Simile est regnum coelorum homini patrifamilias, qui exit primo mane conducere operarios in vineam suam [87 1Kb] .« Haec habet populos [Col. 0836A] quae de Judaeis et gentibus est congregata. Custodes hujus vineae sunt prophetae, apostoli successoresque eorum. Custodes sunt angeli, qui pro eo curam gerunt. Vir affert pro fructu ejus mille argenteos. Vir in hoc loco dicitur quilibet perfectus, qui omnia temporalia sua bona relinquit, ut habeat fructum ejus. Fructus autem laborum qui pro Domino temporaliter fiunt, perceptio est cum Domino sempiternae quietis et regni, unde ait: »Posui vos ut eatis et fructum afferatis, et fructus vester maneat [88 1Kb] .« Haec vinea est anima cujus quatuor hic ostenduntur provectus vineae cuilibet congruentes. In primis aura temperata, secundo post haec germina, tertio custodia, quarto fructuum copia: aura pacis, germina virtutis, custodia circumspectionis, [Col. 0836B] fructus aeternae retributionis. In aura pacis novitas nutritur; in germine virtutis, nutrita roboratur; in custodia circumspectionis ne deficiat praecavetur; in fructu aeternae remunerationis, labor ejus consumetur. Ad auram pacis invitat Apostolus cum dicit: »Ecce nunc tempus acceptabile, ecce nunc dies salutis, nemini dantes ullam offensionem [89 1Kb] .« Ad robur virtutis invitabat, dicens: »Obsecro vos ut digne ambuletis vocatione qua vocati estis, cum humilitate et mansuetudine, cum patientia supportantes invicem in charitate [90 1Kb] .« Custodiam admonebat Christus in Evangelio: »Si sciret, ait, paterfamilias qua hora fur venturus esset, vigilaret utique et non sineret perfodi domum suam [91 1Kb] .« Ad [Col. 0836C] fructum animabat, cum diceret illud quod jam posuimus: »Ego elegi vos et posui vos ut eatis et fructum afferatis et fructus vester maneat.« Igitur prius ad nutriendum novitatem, necessaria est aura pacis, ne aura pestilens aquilonis, novitatem exstinguat. Haec enim in tribus solet nocere, scilicet gelu, grandine, pluvia: gelu torporis, grandine adversitatis, pluvia prosperitatis. Torpor enim ingerit futurae asperitatis horrorem et impedit conversationem. Adversitatis grando ferit cum impetu et frangit jam adultum virtutis germen. Alluvio prosperitatis blanditur et marcescere facit internae devotionis et exterioris ad exemplum ostensae honestatis florem. De primo ait Salomon: »Piger propter frigus arare noluit, mendicabit ergo in aestate et non dabitur [Col. 0836D] ei [92_93 1Kb] .« Item: »Abscondit piger manum suam sub axella nec ad os suum applicat eam [94 1Kb] .« De secundo dicitur: »Exterminavit eam aper de silva, et singularis ferus depastus est eam [95 1Kb] .« Et illud: »Omnes persecutores ejus apprehenderunt eam inter angustias [96 1Kb] .« Et Ezechias: »Generatio mea ablata est et convoluta est a me, quasi tabernaculum pastorum [97 1Kb] .« De tertio ait propheta: »Flos Libani elanguit [98 1Kb] .« Et Jeremias: »Quomodo obscuratum est aurum, mutatus est color optimus [99 1Kb] ?« Idem: »Egressus est a filia Sion omnis decor ejus [100 1Kb] .« Et illud: »Omnes qui glorificabant eam, spreverunt [Col. 0837A] illam, quia viderunt ignominiam ejus [1 1Kb] .« Ecce de vinea quae fuit pacifico in ea, id est in aura pacis. Sequitur de germinibus virtutum. Haec enim sunt populi in anima habitantes. Quod sic dicitur in loco: Qui habet populos, id est 175 virtutes in anima habitantes.

Ut igitur crescant germina virtutum, oportet ut vinea, anima scilicet, divina rigetur gratia. Rigatur itaque devotione, cujus sunt tres species: Zelus, compassio, benevolentia, Tripliciter igitur rigatur, scilicet zelo, compassione, benevolentia. Devotio est bonus fervor mentis quem mens non valens continere, certis demonstrat indiciis; haec itaque habet in se zelum in eos qui contra Dei voluntatem sunt; compassio vero est in eos qui sustinent calamitatem; [Col. 0837B] benevolentia est, qua se roganti promptum exhibet homo. Sed ut verum fatear, oportet ut rigetur de fontibus Israel. Septem fontes Israel sunt septem dona Spiritus sancti, quae frequenter dicta sunt, scilicet: Spiritus sapientiae, spiritus intelligentiae, spiritus consilii, spiritus fortitudinis, spiritus scientiae, spiritus pietatis, spiritus timoris Domini. De spiritu sapientiae profluit aqua doctrinae, spiritus intelligentiae emittit rivulum providentiae, de fonte consilii procedit vena solatii, de fonte rectitudinis procedit robur boni operis, emittit fons scientiae gemitum doloris, qui enim addit scientiam addit et dolorem, reddet autem fons pietatis debitum compassionis, rivulus vero timoris, dat fructum confessionis. His itaque vinea quasi septem [Col. 0837C] fontibus rigatur, ut germina virtutum crescant. Inter septem dona Spiritus sancti, primus est timor qui congruit humilibus; de quibus dicitur: »Beati pauperes spiritu [2 1Kb] ,« non inflati, non alta sapientes, sed timentes [3 1Kb] ; secunda est pietas, quae convenit mitibus, qui enim pie quaerit, honorat sancta, non reprehendit, non resistit, quod est mitem fieri; tertia scientia quae convenit lugentibus, pro his quibus malis usi sunt; quarta fortitudo quae convenit esurientibus et sitientibus, quia desiderantes gaudium, laborant de veris bonis, a terrenis cupientes averti, quinta consilium convenit misericordibus, quia unicum remedium est de tantis malis exui, dimittere aliis et commodare, sicut volumus [Col. 0837D] nobis fieri; sexta, intellectus convenit mundis corde, qui purgato oculo possunt videre quod oculus non vidit; septima, sapientia convenit pacificis. In quibus nullus motus est rebellis, sed omnia obtemperant spiritui. Ecce quomodo aura pacis nutrit novitatem, quomodo etiam germina virtutum crescant. Sed pro nihilo laboravimus nisi custodiamus, unde sequitur:

Tradidit eam custodibus. Custodes autem virtutum diximus circumspectionem. Sunt autem quatuor quibus circumspectio exercetur: Timor, cura, necessitas, affectus. Timor est anxietas periclitandi, [Col. 0838A] cura est sollicitudo evadendi incommodi aut commodi adipiscendi, necessitas est debitum dandi aut indigentia accipiendi, affectus est desiderium perfruendi. Timor premit, cura trahit, necessitas ligat, affectus vulnerat. Sic cum ramos arboris extendimus, aut supponimus ei pondera, quae deorsum premant, aut subtus alligamus, quae deorsum trahant, aut juxta affigere stipites curamus et alligare ramos, ne sursum eleventur, sed in latum diffundant, aut ipsi nudo trunco infigimus surculos ut ibi crescentes arborem vestiant. Timor igitur est quasi pondus superpositum, cura quasi pondus subtus appensum, necessitas est similis stipiti qui ligat, affectus est quasi surculus qui infixus vulnerat. Ista quatuor nascuntur ex quatuor generibus [Col. 0838B] malorum, quae homo sustinet in hoc mundo, haec sunt: Ira Dei, vanitas mundi, infirmitas humanae conditionis, invidia diaboli. Ira Dei est, cum flagellis atterimur; vanitas mundi est, cum modum excedendo necessitatis, in voluptatem abimus; infirmitas humanae conditionis est quod facile laedimur adversis, et difficile ad bona agenda convalescimus; invidia diaboli est, cum ipso instigante ad vitia inflammamur. Igitur ira Dei timore premit, vanitas mundi curas supervacuas invitando vel immittendo deorsum trahit, infirmitas humanae conditionis, diris nos necessitatibus ligat, invidia diaboli, illicitis desideriis nos inflammando vulnerat. Igitur caute haec circumspiciendo, lapsum facilius vitamus. Igitur [Col. 0838C] sic, custoditis germinibus virtutum, restat ut, omnia relinquentes, ad fructus percipiendos tendamus. Hoc est enim relinquere omnia, afferre mille argenteos. Unde, quomodo »beati pauperes spiritu?« ecce relinquitur timor superbiae, sed accipitur fructus, scilicet: »quoniam ipsorum est regnum coelorum [4_5 1Kb] .«---»Beati mites,« ecce relinquitur crudelitas, accipitur fructus, scilicet: »quoniam ipsi possidebunt terram,« scilicet hic animae suae, in futuro vero corporis et animae vel coelestis patriae. »Beati qui lugent,« ecce relinquitur gaudium mundi, sed accipiunt fructus, »quoniam ipsi consolabuntur a Domino [6 1Kb] .«---»Beati qui esuriunt et sitiunt justitiam,« reliquisti proximum et Dei injuriam, sed accipis fructum, »quoniam ipsi saturabuntur [Col. 0838D] [7 1Kb] :«---»Ut edatis et bibatis super mensam in regno meo,« ait Dominus [8 1Kb] . »Beati misericordes,« reliquisti duritiam cordis, sed fructum audi, »quoniam ipsi misericordiam consequentur [9 1Kb] ,« in judicio ubi remittetur eis. »Beati mundo corde,« reliquisti immundas mundi illecebras, sed sequitur fructus: scilicet visio Dei, »quoniam, ait, ipsi Deum videbunt [10 1Kb] .«---»Beati pacifici,« reliquisti seditiones, sed fructus est esse filium Dei, »quoniam, ait, filii Dei vocabuntur [11 1Kb] .«---»Beati qui persecutionem patiuntur,« reliquisti ultionem et murmurationem, sed habes fructum, scilicet [Col. 0839A] »regnum coelorum [12 1Kb] .« Vir igitur istas affert virtutes, contraria relinquit et fructum accipit.


Vinea fuit pacifico in ea.

[CARD.] Igitur amici et sodales Christi, tanquam respondentes ad verbum Virginis, quae dixerat: Facta sum coram eo quasi pacem reperiens; subjiciunt de illa pace, quam invenit domina, quid factum sit in ea. Et dicitur quod in illa pace, quam invenit in beneplacito Domini tunc quando in ejus utero, in osculo reconciliationis et pacis, humanae naturae unita est divina. In illa, inquam, pace facta fuit vinea pacifico viro, scilicet Salomoni. Et ut intelligatur de vinea spirituali, subdit: Quae habet populos, tradidit eam custodibus. Ac si dicatur: Illa vinea quae facta fuit pacifico ut ejus [Col. 0839B] esset, ipsa habet populos, quia ipsa Ecclesia ex multis populis adunata, et ipse pacificus tradidit eam custodibus, videlicet Ecclesiarum praelatis. Quem autem fructum Dominus vineae, quem fructum custodes habeant ex vinea, sequens sermo ostendit cum dicitur: Vir affert pro fructibus ejus mille argenteos. Vir, scilicet Christus dominus vineae, qui solus est vere vir per virorem immarcescibilem, ipse affert pro fructu ejus, id est loco fructus, mille argenteos, hoc est laudem perfectam, nam per mille perfectio, per argentum sonus laudis exprimitur, assignaturque divinae perfectioni, cui nihil deest, nihil aliud accrescit ex vinea sua, nisi laus et laudis materia. Quantum autem Dominus diligat hanc vineam ostendit brevis interpositio, [Col. 0839C] tanquam ex persona Domini subjecta, dicentis:


Vinea mea coram me est. Mille tui pacifici, et ducenti his qui custodiunt fructus ejus.

[THO.] Vinea mea coram me est, etc. Ut prius quam ad solitam explanationem perveniam non nulla forsan non contemnenda praemittam, videamus quanta sit Domini nostri sollicitudo pro Ecclesia sua; nam per vineam intelligi Ecclesiam, et in prophetis et in Evangelio attestantur qui sacram Scripturam tractant omnes. Vinea igitur, inquit, mea coram me est; unde in Evangelio Dominus: »Semper vobiscum sum, usque ad consummationem saeculi [13 1Kb] .« Ipse igitur Dominus misericors semper habet vineam suam prae oculis suis nec [Col. 0839D] deficit ei in necessariis. Dedit priusquam abiret, unde virtutum sumeret incrementa, dedit unde contra vitia sumeret antidota, septem videlicet ecclesiastica sacramenta. Neque tamen in necessitatibus ille deest, quin etiam in singulis palmitibus miserationis suae proventum ostendit, usque adeo ut nusquam oculos miserationis suae ab ea deflexisse videatur, ut vere semper dicere posset: Vinea mea coram me est. Coram te, inquam, Domine, non ut quam punias pro peccatis, sed ut cui subvenias in necessitatibus. »Deliciae enim tuae cum filiis hominum [14 1Kb] « Neque vis »mortem peccatoris, sed [Col. 0840A] ut convertatur et vivat [15 1Kb] .« Caeterum cum ita sit, quod vinea Domini semper est coram eo, magna nobis incussa est caute vivendi necessitas, cum cuncta agamus coram oculis cuncta cernentis, et de cunctis districtissimam rationem exacturi. Verum ut cognoscamus quanto sit ad miserendum quam ad puniendum paratior. Vinea, inquit, mea coram me est: non dicit vinea hominum aut, ut vere dicere posset, vinea peccatorum, sed vinea mea; de qua tamen Jeremias [16 1Kb] : »Ego plantavi te vineam electam, omne semen verum: quomodo ergo conversa es mihi in pravum, vinea aliena?« Si igitur in veritate steterit et semen verum servaverit, vinea Domini erit, alioquin vinea aliena; vinea, inquam, diaboli, quam Dominus »exspectat ut faciat uvas [Col. 0840B] et facit labruscas [17 1Kb] .« Et ideo »nequaquam calcator uvae solitum celeuma cantabit [18 1Kb] .« Vineae autem Domini corruptio vinitoribus magna ex parte imputanda est, nam qui eam construere debent saepe demoliuntur. Unde conqueritur Dominus: »Pastores multi demoliti sunt vineam meam [19 1Kb] .«

His praelibatis, ut ad calcem operis altius inquirendi occasionem demus, ad instituta redeamus.

Vineam meam, ait dilectus, tradidi custodibus, ut eam excolerent verbis et exemplis, sed sic ut nihilominus, quid in ea agatur, intendam, quo quisque animo, qua industria laboret, aspiciam. His enim qui modo praedicto omnia reliquerunt, sicut dictum est, retribuam; sed hos qui eam custodiunt, amplius remunerabo, quia custodiunt fructus ejus. [Col. 0840C] Millenarius enim et centenarius, quia uterque perfectus est numerus, uterque positus est pro retributione aeterna; quae perfecta erit. Sed centenarius duplicatus, ampliora doctorum perfectorum praemia designat, unde Apostolus: »Qui bene praesunt presbyteri, duplici honore digni habeantur, maxime qui laborant in verbo et doctrina [20 1Kb] .« Ac si dicat: Mille tui argentei pacifici, et ducenti argentei pacifici his qui custodiunt fructus ejus. Qui enim geminum in praesenti laborem subeunt, et ipsi »sobrie, et juste, et pie vivendo [21 1Kb] ,« et Ecclesiae fructus ne deficiant, ne ab hostibus diripiantur, sua praedicatione tutando, gemina dona consequentur. Pacifici dicuntur argentei, id est bona quae hic faciunt, [Col. 0840D] quia in recipiendo praemio pro eis pacem aeternam habebunt. Quidam sunt quos Dominus repellit, quidam a quibus faciem suam avertit, quidam quos coram facie sua constitui. De quibus: Vinea mea coram me est. De primis est peccator, qui »cum venerit in profundum malorum, contemnit [22 1Kb] ;« de secundis est ille quem Dominus ad tempus cadere permittit, et fortior resurgit; de tertiis est ille quem Dominus post lapsum relevat, et deinceps se custodit. Primos plangit David sic: »Utquid, Deus, repulisti in finem, iratus est furor tuus super oves pascuae tuae [23 1Kb] ?« De secundis: [Col. 0841A] »Avertisti faciem tuam a me, et factus sum conturbatus [24 1Kb] ;« unde ipse rogat: »Ne avertas faciem tuam a me, ne declines in ira a servo tuo [25 1Kb] .« De tertio nos idem admonet sic: »Praeoccupemus faciem ejus in confessione [26 1Kb] ;« unde Jacob exsultabat, dicens: »Vidi Dominum facie ad faciem et salva facta est anima mea [27 1Kb] .« Primi non formidant judicis severitatem, secundi cognoscunt suam infirmitatem, tertii sentiunt Dei benignitatem. De primis dicitur: »Secundum duritiam autem tuam et cor impoenitens thesaurizas tibi iram in die irae et revelationis justi judicii Dei [28 1Kb] .« Secundi dicunt cum Paulo: »Non invenio in me, id est in carne mea, bonum [29 1Kb] ;« et cum Job: »Ecce non est auxilium mihi in me [30 1Kb] ;« et cum David: »Miserere [Col. 0841B] mei, Domine, quoniam infirmus sum; sana me, Domine, quoniam conturbata sunt omnia ossa mea [31 1Kb] .« Tertii dicunt: »Tu, Domine, suavis et mitis et multum misericors omnibus invocantibus te [32 1Kb] .« Ista est vinea de qua dicit: Vinea mea coram me est: scilicet a simili custodientis vineam. Quam enim habet ante faciem suam custodit; alias videtur negligere quae sunt a 176 tergo.

Vide igitur quomodo sit haec vinea coram dilecto. Suscipit revertentes, refovet desperantes, liberat calumniam patientes: sustinet martyrio laborantes, jucundat amantes, revertentes recipit in gratiam, desperantes invitat ad veniam. Falso calumniatorum liberat innocentiam, diligentibus multiplicat [Col. 0841C] gaudium. Receptorum in gratiam personam repraesentat prodigus ille filius revertens: »Cito, ait pater, proferte stolam primam, et induite eum [33 1Kb] ,« ecce receptus est in gratiam. De his Paulus: »Potens est Dominus omnem gratiam facere abundare in nobis [34 1Kb] .« Desperantes qui invitantur ad veniam, figurat illa mulier deprehensa in adulterio.« Audi invitatam ad veniam: »Nemo te condemnavit, mulier?« ait Dominus. Et illa: »Nemo, Domine.« Et ille: »Nec ego te condemno. Vade, jam amplius noli peccare [35_36 1Kb] .« Unde: »Non veni vocare justos, sed peccatores ad poenitentiam [37 1Kb] .« Falso calumniatorum personam tenet Susanna. Audi quomodo liberatur innocentia: »Suscitavit Dominus spiritum pueri junioris, et convicit sacerdotes, et liberatus [Col. 0841D] est sanguis innoxius in die illa [38 1Kb] ;« unde: »Non privabis bonis eos qui ambulant in innocentia, Domine virtutum; beatus homo qui sperat in te [39 1Kb] .« Laborantium personam tenet Stephanus. Audi quomodo ostensum erat ei praemium: »Video, inquit, coelos apertos, et Jesum stantem a dextris virtutis Dei [40 1Kb] ;« inde est istud: »Beati qui persecutionem patiuntur, quoniam ipsorum est regnum coelorum [41 1Kb] .« Diligentes attendimus in Joanne evangelista, qui privilegio amoris super pectus Domini in coena recubuit [Col. 0842A] [42 1Kb] . Ibi multiplicata sunt ejus gaudia, ut posset dicere: »Gaudens gaudebo in Domino, et exsultabit anima mea in Deo meo [43 1Kb] .« His igitur qui custodiunt fructus ejus, sunt parata praemia. Sed custodum quidam de ea retribuuntur temporaliter, quidam spiritualiter, quidam aeternaliter. Temporaliter qui ob solam naturalem custodiunt pietatem, ut obstetrices in Aegypto naturali motae pietate, pueros Hebraeorum observabant. Propter quod Dominus fecit ei domos in Aegypto. Spiritualiter simul et temporaliter remunerantur qui ex debito officii sui custodiunt. Unde Apostolus: »Presbyteri qui bene praesunt, duplici honore digni habeantur [44 1Kb] ,« id est exterius apud homines; interius apud Deum, qui auget in eos gratiam. Isti et remunerantur aeternaliter. [Col. 0842B] Tertii vero solum aeternaliter remunerantur qui ex sola gratia hoc faciunt, non ex debito officio. Et ideo hic non accipiunt honoris retributionem, et ideo forsitan in coelo majorem, unde apud Danielem [45 1Kb] : »Qui ad justitiam erudierint multos, fulgebunt quasi stellae in perpetuas aeternitates.« Sed negligentibus erit retributio poena aeterna; unde cum filii Israel fornicarentur cum mulieribus Madianitis, et a magistris eorum istud peccatum neglectum est, dictum est a Domino: »Suspendite principes populi in patibulis [46 1Kb] .« Praelati vero super alios coronabuntur qui strenue egerunt. Eis enim debentur aurea et aureola, quae erant in tabernaculo super mensam appensa. His autem qui sola gratia hoc agunt, major istis; unde Jacob ad Joseph [Col. 0842C] filium suum ait: »Do tibi unam partem extra fratres tuos, quam tuli de manu Amorrhaei, in gladio et arcu meo [47 1Kb] ,« id est illam gloriam quam diabolo abstuli per potentiam meam. Haec vinea est Ecclesia ex praesentibus et praeteritis et futuris collecta. In futuris, est coram Deo praedestinatione; in praesentibus, bonae vitae conversatione; in praeterito, quia jam fruuntur Dei visione. De primis: »Mille anni ante oculos tuos tanquam dies hesterna, quae praeteriit [48 1Kb] ;« de secundis ait Daniel: »Non me contaminaverunt leones, quia coram eo justitia inventa est in me [49 1Kb] ;« de tertiis dicitur: »Laetabuntur coram te sicut laetantur in messe, et sicut exsultant victores capta praeda quando dividunt [Col. 0842D] spolia [50 1Kb] .« Primos Deus vocat, secundos justificat, tertios magnificat. Primos in misericordia, secundos in gratia, tertios in gloria. De primis: »Quos praedestinavit, hos et vocavit [51 1Kb] ;« de secundis: »Quos et vocavit, hos et justificavit [52 1Kb] ; de tertiis: Quos et justificavit, hos et magnificavit [53 1Kb] .« Primis dicit: »Quid hic statis tota die otiosi? Ite in vineam meam, et quod justum fuerit dabo vobis [54 1Kb] .« Secundis dicit: »Ego sum vitis vera, vos palmites [55 1Kb] ;« tertiis ait: »Non bibam amodo de [Col. 0843A] hoc genimine vitis, donec illud bibam novum in regno meo [56 1Kb] .« Sed nunc de profectu vineae, quae coram Deo est in bona conversatione, videamus quomodo proficiat. Primo culturae recipit utilitatem, secundo lascivit in palmitem, tertio in florem, quarto exuberat in racemum, quinto exhilaratur in vinum. Primo enim per poenitentiam redit ad novitatem, secundo operatur per bonam voluntatem, tertio ingreditur spei securitatem, quarto sequitur charitativam unitatem, quinto gaudet praesumens extremam felicitatem. Primo colere vineam suam docebat Dominus Joannem Baptistam, cum diceret: »Ecce constitui te hodie super gentes et regna, ut evellas et destruas, et disperdas, et dissipes, et aedifices, et plantes [57 1Kb] .« Ut evellas spinas cogitationum [Col. 0843B] malarum a corde in contritione, et destruas in confessione, et disperdas mala opera in satisfactione, et dissipes impetus tentationum, et aedifices in corde tuo Domino habitaculum, et plantes germina virtutum; ecce cultus vineae. Audi quomodo lascivit in palmitem bonae voluntatis. Bona voluntas primo contemnit mundi vanitatem, secundo sequitur Dei voluntatem, tertio excedit suam possibilitatem. In primo motus animalis contemnitur, in secundo affectus spiritualis extenditur, in tertio ratio transcenditur. Ad primum invitabat Joannes cum diceret: »Nolite diligere mundum, nec ea quae in mundo sunt [58 1Kb] .« Illa quae sequitur Dei voluntatem, primo se habet in proponendo, secundo in operando, tertio in perseverando. Inde Apostolus ait: [Col. 0843C] »Ut quaeramus quae sit voluntas bona, beneplacens et perfecta [59 1Kb] .« De tertia idem ait: »Velle mihi adjacet; perficere autem bonum non invenio [60 1Kb] .« Ecce quomodo lascivit palmes bonae voluntatis.

Sequitur quomodo pubescit in florem spei, exuberat in racemum charitatis, exhilaratur in vinum jucunditatis. Primum reddit hominem certum, secundum largum, tertium facit donum acceptum. »Sperent in te omnes qui noverunt nomen tuum, quoniam non dereliquisti quaerentes te, Domine [61 1Kb] ;« de secundo: »Charitas Dei diffusa est in cordibus nostris per Spiritum sanctum qui datus est nobis [62 1Kb] ;« item: Si dederit homo omnem substantiam domus suae pro dilectione, quasi nihilum despiciet eam. De tertio dicitur: »Hilarem datorem [Col. 0843D] diligit Deus [63_64 1Kb] .« Item primum ad superna erigit, secundum voluntatem dirigit, tertium gaudium porrigit. De primo Apostolus: »Confugimus ad spem tenendam, quam sicut anchoram animae tenemus tutam ac firmam, et incendit usque ad interiora velaminis [65 1Kb] ;« de secundo: »Adhuc excellentiorem vitam vobis demonstro [66 1Kb] ,« loquens de charitate; de tertio: »Laetare, Jerusalem, et diem festum agite, omnes qui diligitis eam [67 1Kb] .« Et quia hilariter facietis, sequitur ut potemini a lacte et satiemini a voluptate civitatis ejus. Et cum [Col. 0844A] avulsi fueritis a lacte, epulemini ab introitu gloriae ejus [67 1Kb] .

Mille tui pacifici, et ducenti iis qui custodiunt fructus ejus. Millenarius designat omnem denarium qui datur omnibus laborantibus in vinea [68 1Kb] , »haec est aurea. Centenarius insuper additus debetur prae caeteris custodibus vineae praelatis. Haec est aureola, sed duplicatur, quia prae caeteris glorificabuntur et corpore et anima. Sed nunc de fructibus quos custodiunt agamus. Est in Ecclesia fructus spiritualis, est fructus virginalis, est fructus coelestis. Primus est justitiae, secundus in charitate, tertius est gloriae. Primus facit puritatem, secundus sanitatem, tertius ostendit veritatem. Primum ergo custodiunt informando ad religionem, secundum praedicando [Col. 0844B] Christi incarnationem, tertium invitando ad retributionem. De primo fructu dicitur: »Fructus autem justitiae est charitas, pax, patientia, bonitas, benignitas [69 1Kb] ;« de secundo dicitur ad Mariam: »Ave, Maria, gratia plena, Dominus tecum, benedicta tu in mulieribus, et benedictus fructus ventris tui [70 1Kb] ;« de tertio dicitur apostolis: »Posui vos ut eatis et fructum afferatis, et fructus vester maneat [71 1Kb] ;« item: »Qui vicerit, dabo illi edere de ligno vitae, quod est in paradiso Dei mei [72 1Kb] .« Operemur ergo primum, credamus secundum, speremus tertium. Primus enim nobis proficiet, secundus nos amicos Dei perficiet, tertius nos gloria et honore reficiet. Ad quam gloriam perducat nos Deus noster Christus, »cui honor est et gloria in saecula [Col. 0844C] saeculorum. Amen [73 1Kb] .«


Vinea mea coram me est.

[CARD.] Ac si diceret: Ad vineam meam Ecclesiam semper habeo faciem meam, et oculos, tanquam ad mihi beneplacitam et dilectam. Hoc est quod per Isaiam dicit ad Ecclesiam: »In manibus meis descripsi te, muri tui coram oculis meis semper [74 1Kb] .« Post impositionem vero istam, verbum resumunt sodales Christi, et sub aliis verbis sententiam repetunt quam dixerant, ut continuent quod coeperant. Dirigunt autem sermonem ad illam dominam quae pacem reperit, in qua facta est vinea pacifico, et dicunt: Mille pacifici tui, et ducenti his qui custodiunt fructus ejus. Ac si dicat: Mille sunt pacifici tui Christi, quem tu pacifica genuisti. [Col. 0844D] Haec est eadem sententia cum illa quae praecessit. Vir affert pro fructibus ejus mille argenteos. Ducenti quoque sunt his praelatis, qui custodiunt fructus vineae; nam pro suis meritis habent auream, et aureolam pro custodia vinearum. Sequitur:


Quae habitas in hortis, amici auscultant, fac me audire vocem tuam.

[THO.] Ac si aperte dilectus dicat: Quia in longum sermonem protraximus, qui jam claudendus est, audi quid a te deposcam: Nihil mihi dulcius, quam te baptizare in hortis, id est in spiritualium [Col. 0845A] cultura fructuum, mansionem tibi locare, ut illic fixa mente meum exspectes adventum. Secundum est quod a te requiro, scilicet ut me facias audire vocem tuam praedicando. Nam amici auscultant, scilicet angeli, quos tibi custodes et adjutores in certaminibus dedi quotidianis, et animae justorum, quos de tuo coetu assumens, ad visionem meae gloriae, ad quam ventura es aliquando collegi. Tria promittuntur sponsae. In hortis habitatio; amicorum, id est angelorum et sanctarum animarum auscultatio, et sponsi petentis ut fiat vocis auditio. In hortis enim Ecclesiae, sponsa proximis dat praedicationem, id est cum angelis et animabus sanctis, laudando Deum, gratiarum actionem, ipsi Deo pro se et proximo orationem. Sed quia his tribus [Col. 0845B] aliquid petere intendimus, pro oratione accepta, in theologia, tres species orationis invenimus. Tres enim sunt species orationis: Supplicatio, postulatio et insinuatio. Supplicatio est sine determinatione petitionis, humilis et devota precatio; postulatio est determinatae petitioni inserta narratio; insinuatio est sine petitione per solam voluntatis narrationem facta significatio. Tres sunt species supplicationis: captatio, exactio, pura oratio. Captatio fit ante postulationem ad praeparandum animum auditoris, quod fit tribus modis. Primo enim aliquid dicimus quod personam vel causam nostram commendet, sive meritum, sive infirmitatem, sive quid aliud enumerando, quod ad nostram personam vel causam [Col. 0845C] commendandam valeat, apud eum cui nostram petitionem 177 offerimus; secundus modus captationis est, cum aliquid in laudem ejus proferimus, quem oramus, per quod in animo nostro charum eum et acceptabilem esse significamus, ut nostra charitate vicissim ejus dilectionem mereamur; tertius modus captationis est, cum aliquid dicimus per quod in animo auditoris causa adversarii nostri sive persona deprimitur, ut odio ejus potius quam amore digna videatur. His tribus modis fit captatio. Hoc genere supplicationis frequenter utitur divina Scriptura; hoc agimus ubicumque laudes Dei canimus, ubicumque infirmitatem nostram, ubicumque militiam adversariorum nostrorum [Col. 0845D] recitamus, et omnino quidquid auribus Dei dignum, et nostrae necessitati congruum, et ante petitionis pronuntiationem loquimur. Exactio est, quae fieri solet post factam postulationem, quando auditorem, ne petitio nostra apud eum in oblivionem veniat, quadam importunitate et constantia frequenter memorem facimus. Haec memoria tribus modis renovatur, scilicet quando aliquid vel de persona ejus, vel de persona nostra, vel de causa nostra iterato dicimus, unde petitionem nostram in ejus animo renovamus. Hoc genus quod importunum dicimus apud homines, apud Deum laudabile [Col. 0846A] est et gratum. Pura oratio est, quando ex abundantia devotionis mens ita accenditur, ut cum se ad Deum postulatura convertit, prae amoris ejus magnitudine, et petitionis suae obliviscatur, et dum amore ejus quem videt, perferri vehementer concupiscit, totaque jam illi vacare desiderat, illud etiam pro quo venit, libenter postponat. Hoc genus orandi uniforme est et prae caeteris omnibus unicum, tamen est apud Deum prae caeteris pretiosum. Sed inter haec tria supplicationum genera, infimum locum captatio, medium exactio, supremum et excellentissimum pura oratio obtinet, quia captatio timorem, exactio fiduciam, pura oratio perfectum amorem habet. Horum primum et in hortis convenit proximo, secundum amicis, tertium Deo. Supplicatio [Col. 0846B] aliquando est per sola nomina, aliquando per sola verba, aliquando per verba et nomina. Primum, sicut est illud: »Misericordia mea et refugium meum [75 1Kb] ,« secundum, sicut illud: »Respicere, probare [76 1Kb] ,« tertium sic est: »Verba mea auribus percipe, Domine, intellige clamorem meum [77 1Kb] .« Postulatio est determinatae petitioni inserta narratio, sicut illud: »Cor mundum crea in me, Deus, et spiritum rectum innova in visceribus meis [78 1Kb] .« Haec tribus modis fit, obsecrando, rogando, suppliciter postulando. Obsecratio est, quando vehemens necessitas devotis precibus insistere et per sacra orare cogit; rogatio fit quando nostrae necessitatis causam mediocrem ostendimus; supplex postulatio, quando non adjecta causa postulamus. [Col. 0846C] In summis itaque causis obsecramus, in mediocribus rogamus, in minimis suppliciter postulamus; haec tria in hoc differunt quod excellentissimum est obsecrare, medium rogare, minimum suppliciter postulare. Insinuatio est sine petitione, per solam narrationem voluntatis facta significatio. Hoc quoque tribus modis fit, timore, fiducia, contemptu; timore fit, quando vel causa quam agimus magna est, vel magna est persona quam rogamus, sicut est illud: »Domine, si fuisses hic, frater meus non fuisset mortuus [79 1Kb] ,« rogare voluit ut fratrem resuscitet, sed prae magnitudine causae et reverentia personae extimuit, et ideo potius insinuare quam postulare elegit; fiducia fit insinuatio, quando de [Col. 0846D] facilitate causae et de benevolentia personae confidimus, et ideo desiderium nostrum patienter exprimere negligimus, quia nos obtinere posse sola insinuatione speramus, sicut Mater Domini in nuptiis, vino deficiente: »Vinum non habent [80 1Kb] ,« ait; contemptu fit insinuatio, quando vel causa vilis est, vel persona quae rogatur humilis. Haec autem omnino ab oratione divina excluditur, apud homines vero superbos et potentes exercetur. Insinuatio ex fiducia perfectis convenit, ex timore incipientibus, ex contemptu malis. Ex his diligens lector attendit, quia quando miserias nostras in [Col. 0847A] causa proponimus, vel de Deo aliquid praedicamus, sponsa cum his qui in hortis cum ea habitant loquitur, et cum proximis; cum vero ad laudes judicis, ad captandam benevolentiam, vel ad refrenandas gratiarum actiones se extollit, cum amicis qui auscultant, causam agit; cum vero puram offert orationem, nulla sua praetendendo merita, dilectus vocem ejus audit. Ad extremum sciendum quod petitiones nostrae tripliciter innotescunt apud Deum, scilicet ut ad Patrem dirigatur intentio, intellectus illuminetur a Filio, affectus inflammetur a Spiritu sancto. Et tripliciter innotescit unaquaeque persona: Pater sic: »Nunquid non ipse est pater tuus qui possedit te et fecit et creavit te [81_82 1Kb] ?« creavit in massa, fecit in persona, possidet in [Col. 0847B] justitia, possessurus in gloria. Filius tripliciter: »Ego sum via, veritas et vita [83 1Kb] ,« via quae tendit, veritas quae ostendit, vita quae comprehendit. Spiritus sanctus in tribus declaratur: »Ille arguet mundum de peccato, et de justitia et de judicio [84 1Kb] .« Spiritus rectus, scilicet Spiritus sanctus principalis, corrigens, dirigens, exigens. Arguet mundum de peccato corrigens peccatum, de justitia dirigens justitiam, de judicio erigens judicium. Pro primo dicitur: »Dirigatur, Domine, oratio mea sicut incensum in conspectu tuo [85 1Kb] ;« ut secundum habeamus, oratur sic: »Mentes nostras, Domine, lumine tuae visitationis illustra [86 1Kb] ,« pro tertio: »Illo nos igne, quaesumus, Domine, Spiritus sanctus inflammet, [Col. 0847C] quem Dominus noster Jesus Christus misericorditer infudit terrae et voluit vehementer accendi [87 1Kb] .«


Quae habitas in hortis, amici auscultant, fac me audire vocem tuam.

[CARD.] Igitur in fine hujus operis, in hoc Christus verba concludit, assignat siquidem matri officium, quod gerat in patria, dicens: O tu dilecta mea, quae habitas in hortis gratiarum et virtutum, fac me audire vocem tuam in precibus. Sonet enim vox tua in auribus meis, quia amici, scilicet angeli auscultant, ut quod a me petieris, statim officiose peragant ministerio. Beata autem Virgo libenter obsecundans filio, et tanquam gaudens de injuncto tali officio, statim assurgit ad preces, dicens:


[Col. 0847D] Fuge, dilecte mi, et assimilare capreae, hinnuloque cervorum super montes aromatum.

[THO.] Hic quidem sermo et de triumpho Dominicae ascensionis, et de his quae in Ecclesia sancta quotidie geruntur, recte potest accipi. Fugit enim dilectus postquam allocutus est sponsam et sororem suam, quia completa dispensatione nostrae redemptionis ad coelestia redit. Assimilatur autem capreae hinnuloque cervorum super montes aromatum, quia saepe per gratiam compunctionis fidelium suorum cordibus apparet. Qui montes aromatum sunt, quia despectis terrenis coelestium amore tenentur, et [Col. 0848A] spretis vitiorum fetoribus, spiritualium virtutum sunt odore referti. Caprea et hinnulus quamvis silvestria sunt, et inter homines nolunt habitare, tamen montes solent frequentare. Sic dilectus licet post ascensionem non habuerit conversationem inter homines, tamen frequenter visitat montes et spiritualium mentes; moraliter etiam fugit quando ad tempus suam gratiam subtrahit; fit similis capreae hinnuloque cervorum, cum facili saltu redit. Tres sunt dilecti fugae: Prima corporalis, secunda spiritualis, tertia glorificatae carnis. Prima fuit nobis in exemplum, secunda ad defectum vel incrementa virtutum, tertia in resurrectionis ejus argumentum. Justus enim in prima Christum imitatur, in secunda deficit vel proficit, in tertia resurrectionis [Col. 0848B] gloria declaratur. In prima illa corporali tria nobis ostendit Deus. Legimus enim in Evangelio ipsum fugisse, cum a Judaeorum maligno concilio observaretur, sic enim ait: »Jesus autem abscondit se et exivit de templo [88 1Kb] ;« fugit etiam cum in regem eligeretur: turbae enim volebant eum rapere ut facerent eum regem [89 1Kb] ; fugit quoque cum ab Herode ad occidendum quaereretur, ait enim angelus ad Joseph: »Tolle puerum et matrem ejus, et fuge in Aegyptum [90 1Kb] .« In primo nos monet fugere concilia malignorum, ut auferamus peccandi occasionem; in secundo nos docet fugere saeculares dignitates, ut liberiorem habeamus Deo vacationem; in tertio aliquando nos monet debere fugere mortem, [Col. 0848C] ut nos reservemus ad majorem nostri vel fratrum utilitatem. Secundam fugam fecit Joannes Baptista, cum fugit in desertum [91 1Kb] , ne levi saltem maculare vitam famine posset, et Paulus: »Nemo militans Deo implicet se saecularibus negotiis [92 1Kb] .« Primam vero docebat Paulus: »Obsecro vos ut abstineatis ab omni fratre inordinate ambulante [93 1Kb] ;« et David: »Odivi ecclesiam malignantium et cum impiis non sedebo [94 1Kb] .« Tertiam Paulus ostendit in sportam per murum demissus [95 1Kb] , et Christus apostolis: »Si vos persecuti fuerint in unam civitatem, fugite in aliam [96 1Kb] ;« haec est illa fuga dilecti corporalis.

Secunda quae spiritualis dicta est, nihilominus triplex est. Fugit enim aliquando dilectus de corde [Col. 0848D] hominis pro gravi culpa, fugit secundo dum ad tempus justo subtrahitur gratia, fugit tertio dum virtus exponitur in tribulationis angustia. In prima fit peccator obstinatior, in secunda virtus resurgit fortior, in tertia fit probatior. De prima dicitur: »Spiritus sanctus disciplinae effugiet fictum et auferet se a cogitationibus quae sunt sine intellectu, et corripietur a superveniente iniquitate [97 1Kb] .« Illa »sapientia non habitat in corpore subdito peccatis [98 1Kb] ,« sed clamat: »Infixus sum in limo profundi, et non est substantia [99 1Kb] .« De secunda dicitur: »Domine, in voluntate tua praestitisti decori [Col. 0849A] meo virtutem. Avertisti faciem tuam a me, et factus sum conturbatus [100 1Kb] ,« et Apostolus: »Datus est mihi stimulus carnis meae, angelus Satanae, qui me colaphizet [1 1Kb] .« De tertia clamat Christus in passione: »Eli, Eli, ut quid me dereliquisti [2 1Kb] ?« et David: »Usquequo, Domine, oblivisceris me in finem [3 1Kb] ?« sed ignis probat aurum, et justos tribulationis tentatio [4 1Kb] . Tertia fuga quae dicta est glorificatae carnis, etiam ipsa triplex est. Prima fuit celebrata in Christi resurrectione, secunda in ejus ascensione, tertia erit in judicii consummatione. Prima fuit ad resurrectionis indicium, secunda ad invitandum Spiritum sanctum, tertia ad separationem bonorum et malorum. Prima fuit coram discipulis quando evanuit ab oculis eorum [5 1Kb] , secunda [Col. 0849B] quando »elevatis manibus ferebatur in coelum [6 1Kb] ,« tertia erit quando dicet: »Ite, maledicti, in ignem aeternum [7 1Kb] ,« et: »Venite, benedicti, percipite regnum [8 1Kb] .« In prima facta est spei et fidei regeneratio, in secunda charitatis diffusio, in tertia reproborum erit confusio. De prima: »Benedictus Deus qui regeneravit nos in spem vivam, in haereditatem incorruptibilem, et incontaminatam, et immarcescibilem conservatam in coelis [9 1Kb] ;« de secunda Paulus: »Charitas Dei diffusa est in cordibus nostris per Spiritum sanctum, qui datus est nobis [10 1Kb] ,« in tertia erit confusio quando tolletur impius ne videat gloriam Dei, quando induentur sicut diploide confusione sua [11 1Kb] . Tres sunt montium regiones. Sunt enim montes Armeniae, sunt [Col. 0849C] montes Israel, sunt montes aromatum. In montibus Armeniae arca requievit post diluvii fluctus nimios [12 1Kb] ; montes Israel expandunt ramos suos; montes aromatum dant odores suavissimos. Montes isti sunt justi; quidam sunt montes Armeniae, quod dicitur grave vel mons vellicatus, scilicet qui suis laboribus gravibus arcam, id est Ecclesiam in pace quasi montes fortiter detinent; secundi sunt montes Israel, quod dicitur videns Deum, hi scilicet qui Deum speculantes »in charitate radicati et fundati [13 1Kb] ,« ramos suae devotionis ad Deum expandunt; montes aromatum sunt hi qui in coelo cum Christo jam sunt et futuri sunt, odorem laudis emittentes suavissimum. Ad primos venit dilectus sicut [Col. 0849D] caprea et hinnulus visitans eos ut roborentur; ad secundos, ut rore virtutum et jucunditate florum, scilicet devotionum dulciter exhilarentur; tertios visitabit quando transferet eos in regnum, ut cives glorientur. De primis dictum est: »Omnes montes qui in circuitu ejus sunt, visitet Dominus, a Gelboe autem transeat [14 1Kb] ; »de secundis:« Montes Israel, ramos vestros expandite et florete [15 1Kb] .« De tertiis: »Montes et colles cantabunt coram Deo laudes [16 1Kb] ,« quia veniet Dominus dominator in regnum aeternum: [Col. 0850A] »Suscitans de pulvere egenum, et de stercore erigens pauperem, ut sedeat cum principibus et solium gloriae teneat [17 1Kb] .«

Itaque si ad montem illum post dilectum volumus ascendere, prius maneamus in valle, secundo in planitie, tertio in colle, quarto in monte. In valle lacrymarum, in planitie morum, in colle virtutum, in monte speculationum. In primo abluimur, in secundo ungimur, in tertio pascimur, in quarto illuminamur. Per primum enim praeparamus nobis pulchritudinem, per secundum mansuetudinem, per tertium fortitudinem, per quartum videmus altitudinem. In primo erat David, quando »ascensiones in corde suo disposuit in valle lacrymarum [18 1Kb] ;« in secundo cum diceret: »Perambulabam in innocentia [Col. 0850B] cordis mei, in medio domus meae [18* 1Kb] ;« in tertio cum diceret: »Diligam te, Domine fortitudo mea, Dominus firmamentum meum et refugium meum [19 1Kb] ;« et: »Si consistant adversum me castra, non timebit cor meum. Si exsurgat adversum me praelium, in hoc ego sperabo [20 1Kb] .« In quarto erat cum diceret: »Oculi mei semper ad Dominum [21 1Kb] .« Item in primo erat Job cum diceret: »Si fuero lotus quasi aquis nivis, et fulserint velut mundissimae manus meae, tamen sordibus intinges me, et abominabuntur me peccata mea [22 1Kb] .« Audi in secundo: »Frater draconum et socius struthionum [23 1Kb] .« Audi in tertio: »Foris non mansit peregrinus, et ostium meum patuit viatori [24 1Kb] ,« etc., quae enumerat ibi opera virtutum. Audi in quarto: »Auditu [Col. 0850C] auris audivi te, nunc autem oculus meus videt te [25 1Kb] .« Itaque vallis est holocautomatum, planities dogmatum, collis charismatum, mons aromatum. In primo enim in corde contrito immolamur; in secundo corde pacato erudimur; in tertio propter virtutes quae in nobis sunt, donis coelestibus accumulamur; in quarto illuminati Spiritu sapientiae et intellectus, odore supernae felicitatis perfundimur. Audi holocaustum in valle: »Convertimini ad me in toto corde vestro, in jejunio et fletu et planctu, et scindite corda vestra et non vestimenta vestra [26 1Kb] .« Audi eruditionem in planitie: »In mansuetudine suscipite insitum verbum, quod potest salvare animas vestras,« ait Apostolus [27 1Kb] . Ad charismata [Col. 0850D] invitabat Dominus discipulos suos, dicens: »Sedete in 178 civitate, quoadusque induamini virtute ex alto [28 1Kb] .«

In monte sensit odorem Joannes evangelista, cum dixit: »Odor tuus in me concupiscentias excitavit aeternas;« et: »Curremus in odore unguentorum tuorum [29 1Kb] .« Sunt aromata quae mortua corpora prohibent a corruptione, sunt quae languidos sanant ab infirmitate, sunt quae jucundos sanant suavitate. Primis unctus est dilectus in passione, secundis in [Col. 0851A] resurrectione, tertiis in ascensione. Propter prima, caro ejus non est putrefacta nec vermibus corrosa; unde: »Non dabis Sanctum tuum videre corruptionem [30 1Kb] .« Propter secunda, nostram quam assumpserat deposuit infirmitatem, quia »Christus exsurgens a mortuis jam non moritur [31 1Kb] .« In tertiis sensit supernae patriae severitatem, unde et tertio unctus est. Unctus est aromatibus in sepulcro [32 1Kb] , unxit Maria Magdalena pedes unguento [33 1Kb] , et unxit caput nardo [34 1Kb] . Propter primum dicit sponsa: »Fasciculus myrrhae dilectus meus mihi [35 1Kb] .« Propter secundum Isaac: »Ecce odor filii mei sicut odor agri pleni, quem benedixit Dominus [36 1Kb] .« Propter tertium in Apocalypsi: »Stetit angelus juxta altare templi habens thuribulum aureum in manu [Col. 0851B] sua, et data sunt ei incensa multa, ut adoleret in conspectu Domini [37 1Kb] .« Itaque ut sequamur dilectum, si mortui sumus mundo, habeamus aromata poenitentiae quae nos conservent a putredine vitiorum; et aromata virtutum, quae infirmitatem nostram roborent contra impetus tentationum; et aromata affectuosi amoris, quibus post dilectum ascendimus super montes aromatum, scilicet suavitatem supernorum gaudiorum. Primis unctus est Jacob mortuus in Aegypto [38 1Kb] , ne putresceret, a Joseph filio suo qui dicitur augmentum, et sic referret eum ad terram promissionis de tenebris hujus mundi, quia Aegyptus tenebrae dicitur. Secunda portabant Ismaelitae in Aegyptum, quae item dicitur [Col. 0851C] tribulatio, et Ismaelitae auditiones Dei; qui emerunt Joseph [39 1Kb] , id est Christum sublimatum in tribulationibus hujus mundi, quia »factus est obediens Patri usque ad mortem, mortem autem crucis; propter quod et Deus illum exaltavit [40 1Kb] .« Itaque Christum emunt Ismaelitae, id est audientes Christum, qui aromata virtutum portant in Aegyptum [41 1Kb] : ut per ea sint tuti contra impetus tribulationum. Tertia aromata attulit regina Saba Salomoni in Jerusalem [42 1Kb] . Saba successio interpretatur, regina Saba est anima justa quae divino amore succensa regit gressus suos in Jerusalem, quae dicitur visio pacis; ibi manet Salomon pacificus, scilicet Christus qui »est pax nostra, qui fecit utraque unum [43 1Kb] .« Cui talis anima praesentat [Col. 0851D] aromata devotionis, desiderii et amoris, ut assimiletur ei super montes aromatum et supernorum gaudiorum. In primis assimilatur hinnulo cervorum, dum transilimus spineta paternorum vitiorum; in secundis assimilatur capreae, dum pascimur in excelsis rupibus virtutum; in tertiis assimilatur dilecto, dum toto corde suspiramus ad montes aromatum, id est supernarum beatitudinum. »Quoniam tunc similes ei erimus, quando videbimus eum sicuti est [44 1Kb] ,« cum diceret nobis: »Messui [Col. 0852A] myrrham meam cum aromatibus meis [45 1Kb] .«

Adhuc habemus quod de montibus istis vobis dicamus. Ad primum venit ut esset exemplar, ad secundum ut esset fundamentum, ad tertium fugit, ubi est »Rex regum et Dominus dominantium [46 1Kb] .« Exemplar ad quod fieret Moysi tabernaculum, fundamentum aedificii civitatis vergentis ad austrum, Rex regum civitatis sanctae Jerusalem, cujus sunt plateae quasi aurum [47 1Kb] . De primo ait Dominus ad Moysen: »Vide ut omnia facias ad exemplar quod tibi ostensum est in monte [48 1Kb] ;« de secundo ait Ezechiel: »Duxit me vir in montem altum et ostendit mihi aedificium civitatis vergentis ad austrum [49 1Kb] ;« de tertio ait Joannes in Apocalypsi: »Duxit me angelus in montem magnum valde et [Col. 0852B] altum et ostendit mihi civitatem sanctam Jerusalem novam a Deo descendentem sicut sponsam ornatam viro suo [50 1Kb] .« Primus est mons Armeniae qui dicitur grave; quia in eo Christo tabernaculum aedificantes multam sustinent gravitatem; secundus mons Israel quod dicitur videns Dominum, quia in eo habitantes nunc per Scripturas, nunc per contemplationem fidei cognoscimus veritatem; tertius dicitur mons aromatum quae suaviter redolent, quia in eo habitantes perpetuam possidebunt beatae vitae suavitatem. In primo aedificatur in quolibet justo singulariter; in secundo Ecclesia universaliter; in tertio civitas beatorum mansura aeternaliter. Prima aedificatio fit ex moribus, secunda ex sacramentis spiritalibus, tertia ex angelis et hominibus. [Col. 0852C] Prima aedificatio est passionum Christi conformitas, secunda est fraterna unanimitas, tertia laudantium Deum solemnitas. De primo: »Quos praescivit, praedestinavit conformes fieri imaginis Filii sui [51_53 1Kb] ; de secundo: »Servate unitatem spiritus in vinculo pacis [54 1Kb] ;« pro tertio plangit Jeremias: »Viae Sion lugent, eo quod non sunt qui veniant ad solemnitatem [55 1Kb] .« Item de prima: »Nos qui sumus in tabernaculo isto ingemiscimus gravati [56 1Kb] ;« de secunda: »Ecce quam bonum et quam jucundum, habitare fratres in unum [57 1Kb] ;« de tertia: »In hoc ingemiscimus, habitationem quae in coelo est supervestiri cupientes [58 1Kb] .« Prima habitatio est cujuslibet justi persona placendi Deo studiosa, secunda [Col. 0852D] in certamine laborans adhuc Ecclesia, tertia civitas Dei gloriosa. In prima debemus Deum suscipere, in secunda adorare, in tertia in pace perpetua cum ipso habitare. Sicut de his ait David in Psalmis; de primo: »Si dedero somnum oculis meis et palpebris meis dormitationem et locum tabernaculum Deo Jacob [59_60 1Kb] ;« de secundo ibidem: »Introibimus in tabernaculum ejus, adorabimus in loco ubi steterunt pedes ejus;« de tertio de eodem: »Elegit Dominus Sion, elegit eam in habitationem [Col. 0853A] sibi. Haec requies mea in saeculum saeculi [61 1Kb] .« Primae itaque habitationis fuit Christus exemplar in passione, secundae in ascensione et Spiritus sancti missione, tertiae in transfiguratione. Si modo volumus primam ad ejus exemplar aedificare, cum ipso patiamur; in secunda ipsum captivam ducentem captivitatem [62 1Kb] sequentes adoremus, et per ignem sancti Spiritus unanimes habitemus in domo; in tertia nos resurrecturos in ea claritate quam ostendit speremus. De prima enim ipse ait: »Solvite templum hoc, et post triduum reaedificabo illud [63 1Kb] ;« de secunda: »Factus est repente de coelo sonus tanquam advenientis spiritus vehementis, et replevit totam domum, ubi erant sedentes [64 1Kb] ,« id est Ecclesiam in qua erant [Col. 0853B] apostoli Spiritum sanctum praestolantes; unde: »Sedete in civitate quoadusque induamini virtute ex alto [65 1Kb] ;« tertiam Petrus desiderabat cum diceret: »Domine, faciamus hic tria tabernacula: tibi unum, Mosi unum et Eliae unum [66 1Kb] .« Hujus tabernaculi habitatio fit in monte Armeniae quod dicitur grave, propter Christi passionem. Unum in monte Sinai quod dicitur rubus, exemplar ostensum est [67 1Kb] .

Considerandum ergo prius est exemplar. Primo enim materia ejus est collecta, secundo fabricata, tertio est erecta, quarto copulata, quinto consummata. Collecta de Libano virginali, fabricata afflictione corporali, erecta in ligno vitali, copulata clavorum confixione poenali, consummata resurrectione [Col. 0853C] potentiali. In primo enim »lapis abscisus de monte sine manibus« statuam Nabuchodonosor usque ad pedes luteos »comminuit [68 1Kb] ;« secundo Samson illusus a Philistaeis, in mala laboravit [69 1Kb] ; tertio serpens exaltatus in ligno vulneratos a serpentibus sanavit [70 1Kb] ; quarto lapis angularis utrumque parietem copulavit [71 1Kb] ; quinto Elisaeus filium mulieris Sunamitis suscitavit [72 1Kb] . In primo enim fuit Agnus Dei qui peccata mundi abstulit [73 1Kb] ; in secundo »flos Libani elanguit [74 1Kb] ;« in tertio vides quod »languores nostros ipse tulit et dolores nostros ipse portavit [75 1Kb] ;« in quarto venit »Pax nostra, qui utraque unum fecit [76 1Kb] ;« in quinto Sol qui prius erat in nubilo refulsit [77 1Kb] . Itaque ad exemplar istud debemus tabernaculum nostrum aedificare. Et ut omnia [Col. 0853D] ad ejus imitationem faciamus, prius debemus aedificare, secundo custodire, tertio cum aedificato ascendere. Aedificare primum, custodire transferendo ad secundum, ascendere ad tertium. In primo ut Deus inveniat in nobis mansionem, in secundo ne diabolus in nobis machinetur dispensationem, in tertio ut perveniamus ad incorruptionem. Sed nec istud sine Dei possumus adjutorio, unde David: »Nisi Dominus aedificaverit domum, in vanum laboraverunt qui aedificant eam [78 1Kb] ;« ecce de primo: [Col. 0854A] »Nisi Dominus custodierit civitatem, frustra vigilat qui custodit eam [79 1Kb] ,« ecce de secundo: »Surgite postquam sederitis [80 1Kb] ,« ecce de tertio; et idem: »Illuc enim ascenderunt tribus, tribus Domini [81 1Kb] .« Primo igitur aedificemus in monte quod est Christus ad exemplar; ligna igitur sunt montes et virtutes. Haec ergo primo collecta fuit in Libano munditia, fabricata fermento regularis disciplinae, erecta in cruce passionis Dominicae, copulata quasi clavis longanimi claritate, consummata, ut resurgens cum Christo vivat coelesti conversatione. Audi munditiam: »Lectulus noster floridus [82 1Kb] ;« audi ligna: »Tigna domorum nostrarum cedrina. Laquearia nostra cypressina [83 1Kb] .« In lectulo florido accipitur munditia; per tigna cedri quae semper [Col. 0854B] crescit, virtutum incrementa; per laquearia cypressina quae bene redolent, opera proximis ad aedificationem apparentia. De munditia ait Apostolus: »Sobrie et juste et pie vivamus in hoc saeculo [84 1Kb] .« Quasi quibusdam ferramentis disciplinae, docebat Christus ligna ista dolare cum diceret: »Cum facis eleemosynam, noli tuba canere; cum jejunatis, nolite fieri sicut hypocritae tristes; cum oras, intra in cubiculum tuum: et clauso ostio ora Patrem tuum [85 1Kb] .« Ab his enim virtutibus vanam gloriam quasi hastulas superfluas docebat abscindere; et Paulus: »Sine simulatione dilectio [86 1Kb] .« Sequitur quomodo erigantur ligna. Eriguntur per fervoris odorem, unde propheta: »Manus dissolutas erigite et genua debilia roborate [87 1Kb] .« In hujus [Col. 0854C] figura erexit Jacob lapidem in Jerusalem »fundens oleum desuper [88 1Kb] .« Per lapidem designatur fortitudo patientiae, per oleum amoris suavitas; compaginantur cum longanimitas adhaereat passioni inseparabiliter ei affixa, quasi quibusdam clavis desideriorum pungentium. Unde Apostolus: »Quis nos separabit a charitate Christi? tribulatio, an angustia, an persecutio [89 1Kb] ?« etc. »Si enim complantati sumus similitudini mortis illius, simul et resurrectionis erimus [90 1Kb] .« Haec est tabernaculi consummatio, unde: Cum consummatum esset tabernaculum, »nubes operuit illud, et gloria Domini implevit illud [91 1Kb] .« Consummatur in nobis dum his adimpletis, certissimam habemus spem [Col. 0854D] gloriosae resurrectionis; sed quia »non videmus nisi per speculum in aenigmate, nondum apparuit quid erimus [92_95 1Kb] ;« et ita nubes operit illud. Sed quia gaudium interius concipimus, gloria Domini implet illud. Sed ut gloriae hujus sint alii participes, debet in eo inveniri unguentum, panis, vestimentum: unguentum infirmis, panis famelicis, vestimentum nudis. Primo ut sanentur, secundo ut reficiantur, tertio ut ornentur. Unguentum misericordis compassionis, panis consolatoriae [Col. 0855A] refectionis, vestimentum honestae conversationis; ne forte qui hoc tabernaculum aedificat, cogatur dicere illud Isaiae: »Non sum medicus et non est in domo mea panis neque vestimentum [96 1Kb] .« Unde magnopere cavendum est, ne in tabernaculo isto inveniantur ea quae Deum ejiciant de tabernaculo. Sunt enim tria quae ejiciunt hominem de tabernaculo suo: fumus, stillicidium, mala uxor. Fumus est ignorantia quae obscurat veritatem; stillicidium, gratia a Deo infusa, sed neglecta, potius corrubiginat quam afferat utilitatem; mala uxor, caro suggerens voluptatem. Virtutum triplex est fumus: primus est ignorantia veri, secundus defectus boni, tertius confusio animadversionis Dei. De primo hic habemus; de secundo: [Col. 0855B] »Defecerunt sicut fumus dies mei [97 1Kb] ;« de tertio: »Ascendit fumus in ira ejus [98 1Kb] .« Stillicidium quoque triplex est: primum est utilitas quae ex adventu Salvatoris confertur, secundum est gratia quae infunditur et gratanter suscipitur, tertium est gratia quae infunditur et negligitur. De primo: »Descendit sicut pluvia in vellus, et sicut stillicidia stillantia super terram [99 1Kb] ;« de secundo: »In stillicidiis ejus laetabitur germinans [100 1Kb] ;« tertium est hoc stillicidium quod ejicit hominem de domo sua. Mala uxor nihilominus triplex est: prima est mala suggerendo, secunda murmurando, tertia superbiendo. Prima enim suggerit voluptatem, secunda murmurat propter adversitatem, tertia [Col. 0855C] indignatur vilitatem. Prima est Eva quae Adam illecebris seduxit [1 1Kb] ; secunda, uxor Job quae de flagello Dei contra maritum murmuravit [2 1Kb] ; tertia, Michol filia Saul quae David humiliantem se coram arca Domini despexit [3 1Kb] . Ut autem hanc custodiamus habitationem, oportet ut ad Ecclesiam eam transferamus, »Vae enim soli, quia si ceciderit, non habet sublevantem se [4 1Kb] .« Igitur aedificetur secunda, id est Ecclesia. Sit ergo prius aedificata, secundo ornata, tertio dedicata; aedificata in fortitudine, ornata de corde, dedicata sanctitate; primum ut resistat inimico, secundum ut placeat amico, tertium ne consentiat impudico. Primum experta est domus illa in quam venerunt fluvia, flaverunt venti, et non mota est [5 1Kb] ; de secundo: »Domine, dilexi decorem domus [Col. 0855D] tuae [6 1Kb] ;« de tertio: »Sanctificavit tabernaculum suum Altissimus [7 1Kb] . Haec aedificatur in montibus Israel, id est apostolis videntibus Deum. Qui expandunt ramos suos [8 1Kb] , in quibus sunt folia praedicationum, flores operum, fructus, lucrum animarum. Aedificatur ergo ex lignis, lapidibus, et metallis, id est ex infirmis in tentatione, ex fortibus in 179 poenitentiali afflictione, ex robustis qui se opponunt pro aliis in persecutione, in quo statu erat Paulus, cum diceret: »Datus est mihi stimulus carnis meae, angelus [Col. 0856A] Satanae, qui me colaphizet [9 1Kb] .« In secundo cum diceret: »Libenter gloriabor in infirmitatibus meis; cum enim infirmor tunc potens sum [10 1Kb] .« In tertio cum diceret: »Omnibus omnia factus sum, ut omnes lucrifacerem [11 1Kb] .« Ornatur picturis, caelaturis, et gemmis; picturis morum, caelaturis operum, gemmis miraculorum. Ex primo enim fit gratiosa, ex secundo negotiosa, ex tertio gloriosa. De primo dicitur: »Mulier gratiosa habebit gloriam [12 1Kb] .« De secundo dicitur de muliere forti: »Quaesivit lanam et linum; et operata est consilio manuum suarum [13 1Kb] ;« item: »Panem otiosa non comedit [14 1Kb] .« De tertio: »Omnis gloria ejus filiae regis ab intus [15 1Kb] ,« ab interiori enim virtute foras prorumpit in miraculum. In dedicatione tria sunt: [Col. 0856B] debet enim divinis usibus cedere, se voto astringere, alienum excludere. Primum, ut sponso exhibeat obsequium; secundum, ne sit momentaneum; tertium, ne committat adulterium. In primo offertur obedientia, in secundo constantia, in tertio pudicitia. Ad haec tria invitabat Apostolus Ecclesiam, dicens: »Aemulor vos Dei aemulatione:« ut Deo obsequium perhibeatis. »Despondi vos uni viro,« ut quasi mulier viro perpetuo ei adhaereatis; »virginem, castam exhibere Christo [16 1Kb] :« ut castitatem ei custodiatis. Haec enim se debet exhibere gloriosam non habentem maculam aut rugam [17 1Kb] ; ut cum sponso fugiat ab hac calamitate ad montem aromatum; ut una facta cum superna Ecclesia, perpetuam possideat [Col. 0856C] gloriam. »In his montibus faciet Dominus convivium pinguium medullatorum,« sicut ait per Isaiam [18 1Kb] ; ut simul recipiat sponsa epithalamium et nuptiale convivium; ut tandem suo potita sit desiderio, quo petebat: »Osculetur me osculo oris sui [19 1Kb] .« Hoc est convivium de quo dicitur: »Anno tertio imperii sui fecit Assuerus convivium principibus et pueris suis et fortioribus et inclytis et praefectis provinciarum [20 1Kb] .« Principes sunt apostoli, unde: »Gloriosi principes terrae; et nunc confortatus est principatus eorum.« Pueri sunt confessores, unde: »Quasi modo geniti infantes, fortiores sunt martyres;« unde: »Fortes facti sunt in bello; inclyti, sunt virgines [21_23 1Kb] «, ab intus et , quod est gloria: quia »omnis gloria ejus filiae regis ab intus [Col. 0856D] [24 1Kb] .« Praefecti provinciarum sunt angeli qui praesunt regionibus: unde Michael praepositus dicitur paradisi; Assuerus dicitur beatitudo eorum, id est Christus.

Hic triplex facit convivium nuptiale, primum in hoc exsilio, secundum in judicio, tertium in regno. In primo prorogat misericordiam, in secundo faciet judicium et justitiam, in tertio dabit gloriam. Inde legimus tres nuptias in Evangelio, in primis instruitur homo ut teneat inferiorem locum [25 1Kb] , in [Col. 0857A] secundis damnatur homo non habens nuptiale vestimentum [26 1Kb] , in tertiis aqua mutatur in vinum [27 1Kb] . In primis quaeritur humilitas, in secundis virtutum honestas, in tertiis dabitur immortalitas; in primis comeditur agnus paschalis, in secundis exigitur vestis nuptialis, in tertiis bibetur vinum quod laetificat cor hominis [28 1Kb] . In primo non solum agnus sed haedus, sed agnus paschalis, sed vitulus saginatus [29 1Kb] ; Christus enim immolatus facit in nobis tria, si digne sumatur. Haedus sumitur ad peccatorum remissionem; agnus, ut simus fortes contra tentationem; vitulus saginatus, ut pinguescamus per devotionem. De agno dicitur filiis Israel ut immolarent eum [30 1Kb] ; de hirco: »Juxta quem ritum tolletis et haedum [31 1Kb] .« Vitulum saginatum immolavit [Col. 0857B] pater filio prodigo [32 1Kb] .« Hircus ergo, sicut praediximus, occiditur, excoriatur, decoquitur. Primo enim debemus peccatum occidere, secundo veterem conversationem relinquere, tertio in agenda poenitentia fervere. De primo: »Mortificate membra vestra quae sunt super terram [33 1Kb] ;« de secundo: Exuentes veterem hominem cum actibus suis, induite novum [34 1Kb] ;« de tertio: »Concaluit cor meum intra me et in meditatione mea exardescet ignis [35 1Kb] .« De primo sponsa: »Lavi pedes meos, quomodo inquinabo illos [36 1Kb] ?« de secundo: »Exspoliavi me tunica mea, quomodo induar illa [37 1Kb] ?« de tertio: »Nolite me considerare quod fusca sim, quia decoloravit me sol [38 1Kb] .« In agno paschali tria dicuntur: »Renes vestros accingetis, calceamenta, habebitis in pedibus, [Col. 0857C] tenentes baculos in manibus [39 1Kb] .« Primum contra luxuriam, secundum contra terrenorum concupiscentiam, tertium contra diaboli violentiam. De primo: »Sint lumbi vestri praecincti [40 1Kb] ;« de secundo: »Nolite diligere mundum nec ea quae in mundo sunt [41 1Kb] ;« de tertio: »Resistite diabolo et fugiet a vobis [42 1Kb] .« In tertio pater honoravit filium: moderatus est symphoniam et chorum: ut comederet cum gaudio vitulum saginatum [43 1Kb] . Ut enim digne vitulum saginatum comedamus, oportet ut simus ornati virtutibus; modulemur symphoniam quae sonat ab interiori, referendo gratiarum actiones pro collatis donis spiritualibus; modulemur et chorum, qui a superiori sonat, exsultando in spe [Col. 0857D] de bonis coelestibus. De veste cum sensisset Isaac vestimentorum fragrantiam, ait: »Ecce odor filii mei sicut odor agri pleni [44 1Kb] .« De symphonia Paulus: »Primus fui blasphemus et persecutor, etc., gratia Dei sum id quod sum [45 1Kb] ;« et: »Cantabo Domino qui bona tribuit mihi [46 1Kb] .« De choro: »Commonentes nosmetipsos in psalmis et hymnis et canticis spiritualibus [47 1Kb] ;« et: »Jubilate Deo, omnis terra, servite Domino in laetitia [48 1Kb] .« In secundis nuptiis, quae erunt [Col. 0858A] in judicio, vae homini illi qui inventus fuerit non vestitus veste nuptiali [49 1Kb] . Ibi non assumet perizomata Adae, ad tegenda pudenda sua [50 1Kb] , sed induetur diploide confusionis [51 1Kb] , ut confundatur in corpore et anima, unde: »Omnes sicut vestimentum veterascent [52 1Kb] ,« et: »Quasi vestimentum quod comeditur a tinea [52* 1Kb] .«---»Subter te sternetur tinea: et operimentum tuum erunt vermes [53 1Kb] .« Ibi invenientur in veste nuptiali, qui venient digni ad convivium Assueri [54 1Kb] . In terra enim sua duplicia possidebunt sicut dictum est de muliere forte: »Omnes domestici ejus vestiti sunt duplicibus [55 1Kb] .« Sedebit enim Rex vestitus splendore paternae gloriae, beata Virgo Sole justitiae, angeli auro sapientiae; apparebit enim Christus clarus in majestate; Maria splendida Solis [Col. 0858B] quem peperit, claritate; angeli clari sapientia, qua Deum vident in veritate, ministrant in sanctitate, laudant in puritate. Christus clarus erat, quia »amictus lumine sicut vestimento [56 1Kb] ;« unde canitur: »In principio erat Verbum [57 1Kb] ;« et sequitur: »Quod factum est in ipso vita erat: et vita erat lux hominum [58 1Kb] .« Maria splendida sole; est enim »mulier amicta sole, et luna sub pedibus ejus [59 1Kb] ;« unde canitur: »Felix namque es, sacra Virgo Maria, et omni laude dignissima; quia ex te ortus est Sol justitiae Christus Deus noster [60 1Kb] .« Angeli fulgent sapientia qua Dominum vident in charitate; unde: »Angeli vident assidue faciem Patris [61 1Kb] ;« ministrant in sanctitate; unde: »In habitatione sancta coram ipso ministravi [62 1Kb] ;« laudant in puritate, unde dicitur: [Col. 0858C] »Te sanctum Dominum laudant omnes angeli dicentes: Te decet laus et honor decusque [63 1Kb] .« Sequuntur prophetae vestiti nube vitrea, apostoli mappa mundi in coloris differentia, martyres in veste purpurea. Prophetae, quia viam Christi venientis praenuntiaverunt, in obscura visione, apostoli diversitatem gentium congregaverunt praedicatione, martyres rubricati sunt sanguinis effusione; prophetae vestiti sunt nube vitrea, unde: »Vidi angelum fortem descendentem de coelo amictum nube [64 1Kb] .« Haec est quam vidit puer Eliae in Carmelo: »Video, inquit, nubem quasi vestigium hominis [65 1Kb] .« Haec est columna nubis quae duxit filios Israel per desertum praebens eis viam [66 1Kb] . In prima omnium canitur de [Col. 0858D] Joanne: »Inter natos mulierum non surrexit major Joanne Baptista [67 1Kb] ,« qui viam Domino praeparavit in eremo. Apostoli vestiti sunt mappa mundi, unde: »In veste poderis quam habebat Aaron erat totus orbis terrarum [68 1Kb] ;« quia »in omnem terram exivit sonus eorum [69 1Kb] .« Per totum enim orbem alios informaverunt ad virginitatem, alios ad confessionem, alios ad martyrium, alios ad contemplationem; unde canitur de eis: »Qui sunt isti [Col. 0859A] qui ut nubes volant [70 1Kb] ? »Candidiores nive,« propter virgines, »nitidiores lacte,« propter confessores, »rubicundiores ebore antiquo,« propter martyres, »sapphiro pulchriores [71 1Kb] ,« propter contemplativos. Martyres vestiti sunt purpura rosea sanguinis, inde canitur: »Laverunt stolas suas in sanguine Agni et clamaverunt et salvi facti sunt [72 1Kb] .« De quibus significatum creditur: »Purpura et byssus indumentum ejus [73 1Kb] ;« unde de Christo: »Quare ergo rubrum est indumentum tuum [74 1Kb] ?« Veniunt confessores vestiti superhumerale et rationale, conjuncti catenulis aureis [75 1Kb] . In superhumerali designatur quod onus disciplinae tulerunt patienter, in rationali quod opera sua et affectus ordinaverunt prudenter, in catenis aureis stringentibus, quod [Col. 0859B] voluntatem carnis et mundi refrenaverunt viriliter et resplenduerunt exemplariter; unde canitur: »Sint lumbi vestri praecincti, et lucernae ardentes in manibus vestris [76 1Kb] .« Offeruntur et virgines vestiti sindone munda et florida, unde: »Sindonem fecit, et vendidit, et cingulum tradidit Chananaeo [77 1Kb] ;« unde: »Sicut lilium inter spinas, sic amica mea inter filias [78 1Kb] .« Hi offerunt incomparabiles divitias virginitatis; inde: »Considerate lilia agri, quae non laborant neque nent; amen dico vobis, quod nec Salomon vestitus est sicut unum ex his in omni gloria sua [79 1Kb] .« Inde canitur: »Afferentur regi virgines post eam, proximae ejus afferentur tibi [80 1Kb] .« Ergo beata vere mater Ecclesia, quam sic honor dignationis divinae illuminat, quam victoriosorum gloriosus sanguis [Col. 0859C] martyrum exornat, quam inviolatae confessionis candida induit virginitas, et sic floribus ejus nec rosae nec lilia desunt, sed nec violae. Vere honor divinae dignationis illuminat, primo per Christum »qui illuminat omnem hominem venientem in hunc mundum [81 1Kb] ,« secundo per beatam Virginem quae peperit Solem, cujus splendor illuminat genus humanum, tertio per prophetas in spirituali revelatione, quarto per apostolos in praedicatione. Martyrum sanguis exornat rosulenta effusione, inviolatam conservat viola confessorum assidua disciplinae observatione; candida induit virginitas suae munditiae jucunditate et delectatione. In his secundis nuptiis examinatos transferet ad tertias nuptias [Col. 0859D] regni Assuerus noster [82 1Kb] , id est beatitudo nostra Christus. Hoc est tertium convivium quod facit tertio anno imperii sui.

Tres enim sunt anni imperii Christi. Primus sub gratia, secundus in judicio, tertius in regno. Primus est annus benignitatis, secundus annus retributionis, tertius annus plenitudinis vel jubilationis. In primo, dedit peccatoribus misericordiam, in secundo, omnibus faciet judicium et justitiam [83 1Kb] , in tertio, dabit Dominus electis gratiam et gloriam [84 1Kb] . [Col. 0860A] De primo: »Benedices coronae anni benignitatis tuae [85 1Kb] ;« in hoc enim apparuit benignitas et humanitas Salvatoris nostri Dei. De secundo: »Annus retributionis meae venit [86 1Kb] ,« quando »reddet unicuique juxta opera sua [87 1Kb] .« Tertius erit jubilaeus, quando redibit unusquisque ad possessionem suam, et propriam familiam. In hoc erit istud nuptiale convivium, in quo mutabitur aqua nostra in vinum [88 1Kb] , id est corruptio in incorruptionem [89 1Kb] .« Vini est a sordibus seipsum mundare, corda hominum laetificare, facies colorare. Itaque mundificat, laetificat et colorificat. Mundificat a sordibus vitiorum, laetificat, ut sint sine gravamine dolorum, colorificat, ut sint conspicui in conspectu angelorum. Per primum erunt irreprehensibiles, per secundum [Col. 0860B] incorruptibiles, per tertium spectabiles. Primum enim vinum erit vinum de vineis Engaddi [90 1Kb] : quod interpretatur fons haedi, quia peccatores lavat, secundum de vinea Soree, quod dicitur electa: quia boni a malis eligentur: ut sint sine misericordia. Tertium de vinea Naboth [91 1Kb] , quod dicitur conspicuus, quia et »ipsi Deum videbunt [92 1Kb] « et ipsi videbuntur ab omnibus in gloria. De his tribus ait David: »Asperges me, Domine, hyssopo et mundabor [93 1Kb] ;« ecce primum: »Lavabis me et super nivem dealbabor [94 1Kb] ,« ecce tertium: »Auditui meo dabis gaudium et laetitiam [95 1Kb] ;« ecce secundum. Item de primo: »Sedebit conflans et emundans argentum et purgabit filios Levi [96 1Kb] .« Audi laetitiam: »Laetabuntur coram te sicut laetabitur in messe, et [Col. 0860C] sicut exsultant victores capta praeda quando dividunt spolia [97 1Kb] .«---»Fulgebunt justi, et tanquam scintillae in arundineto discurrent [98 1Kb] .« De hoc vino ait Salvator: »Non bibam amodo de hoc genimine vitis donec bibam illud novum vobiscum in regno meo [99 1Kb] .« Vitis ista est Ecclesia quae tria portat genimina: emisit culpam, dolorem, obscuritatem, quae bibit Christus in cruce, quando »languores nostros ipse tulit, et dolores nostros ipse portavit [100 1Kb] .« Sed novatum est in regno, quia culpa mutata est in munditiam, dolor in laetitiam, obscuritas in claritatem; ecce Assuerus noster hoc facit nobis convivium, ecce cui sponsa in hoc epithalamio quaerendo tot laboribus insudavit, cum quo [Col. 0860D] tot altercationibus verborum contulit, ad quem tot desideriis suspiravit, quem invitavit in hortum, cui floridum praeparavit lectulum, a quo in principio petivit osculum oris proprii, a quo nec suscipitur ad convivium, jam laeva ejus sub capite sponsae posita est, et dextera sponsi eam amplexatur, 180 jam eam osculo oris sui osculatur, id est praesentia delectatur, qua perpetuo fruatur, ipsa praestante, qui cum Patre et Spiritu saneto aeternaliter gloriatur. Amen.


[Col. 0859] Finis commentariorum optimorum ven. P. Thomae monachi Cisterciensis in Cantica cantic.


[Col. 0861A] Fuge, dilecte mi, assimilare capreae, hinnuloque cervorum, super montes aromatum.

Fuge autem dicit prophetice. Ac si dicat: Scio, dilecte mi, quod tu fugies aliquando abscondendo notitiam tuam, subtrahendo vel non apponendo gratiam; verumtamen hoc rogo, hoc supplico, ut qui es assiduus super montes aromatum, id est super [Col. 0862A] illos qui comparabiles sunt aromaticis montibus, assimileris capreae hinnuloque cervorum, quae de montibus consueverunt ad convalles descendere, ut videlicet illos ad revisendos misericorditer recurras, qui sunt in vallibus et faecibus peccatorum. Amen.


[Col. 0861] Finem accepit expositio eximii sacrae paginae professoris M. Joannis Algrini; aliter ab Abbatisvilla, quondam cardinalis Sabinensis et decani Ambianensis et Abbatisvillae cantoris, super Cantica canticorum, anno ab incarnato Christo, millesimo ducentesimo tricesimo tertio, calculo Romano tempore domini Gregorii papae noni approbata.


Impressa autem impensis et accuratione Jodoci Badii Ascensii bibliopolae jurati in inclyta Parisiorum academia, ad Nonas Febr. sub Pascha 1521 Deo gratiae.




ANNO DOMINI MCXCVIII
COELESTINUS III PONTIFEX ROMANUS




[Col. 0863]
NOTITIA HISTORICA
(MANSI, Concil., XXII, 593)

[Col. 0863A] Coelestinus tertius, patria Romanus, qui auctore Rogero prius Hyacinthus diaconus cardinalis Sanctae Mariae dictus fuerat, subrogatus est Clementi tertio anno Domini 1191, quarto Idus Aprilis. In vigilia Paschae sacerdos, ipso Paschae die pontificatum est consecutus. Henricum sextum ejus nominis regem Germaniae, una cum uxore ejus Constantia, imperiali consecratione Romae donavit. Postridie factae coronationis, Tusculana civitas ad petitionem senatus Romani tradita, solotenus est desolata. Cumque imperator Apuliam et Siciliam, quam Tancredus invaserat, recuperare volens, magno exercitu Salernitanam civitatem expugnasset, et ad obsidionem Neapolis se contulisset, Constantiam imperatricem, quam Salernitani apud se relictam [Col. 0863B] proditioneque interceptam ad Tancredum in Sicilia regnantem transmiserant, Coelestinus pontifex per dominum Aegidium cardinalem diaconum e captivitate Tancredi liberatam ad imperatorem in Germaniam, quo morbus pestifer exercitum ejus invadens ab obsidione Neapolitana eum fugarat, suis expensis honorifice remisit.

Philippum Francorum regem expugnata Accone, olim Joppe dicta, ex Palaestina reversum, magna animi constantia aliquoties admonuit, ut Botildam regis Daniae filiam, quam praetextu consanguinitatis alia superinducta dimiserat, non obstante sanguinis propinquitate, super qua ad instantiam regis dispensaverat, ad torum reciperet. Ad instantiam [Col. 0863C] Aleonorae matris Henricum imperatorem et Leopoldum ducem Austriae comminatione censurarum ecclesiasticarum monuit ut Richardum regem Angliae, quem post aliquot victorias contra Soldanum obtentas, ex Palaestina, initis cum Soldano triennalibus induciis, redeuntem, in sinu Adriatico naufragantem, et ad territorium Viennense appellentem, Leopoldus dux Austriae, ideo quod vexillum ejus loco signi in hospitio suspensum in cloacam projici mandaverat, intercepit, captumque Henrici imperatoris arctissimae custodiae tradidit, a captivitate unius anni et sex septimanarum liberarent, redditisque obsidibus, eam etiam quam extorserant a captivo, ingentem pecuniarum summam integro [Col. 0864A] restituerent. Vinculis solutum regem matri Aleonorae per Moguntinum et Coloniensem archiepiscopos reddiderunt, pecuniam vero restituere contumaciter recusantes, pontifex merito gladium, quo solet punire, ecclesiasticum evaginando, utrumque excommunicavit. Leopoldus, contemptor censurae ecclesiasticae, gravem Dei vindictam in se subditisque suis expertus, tandem resipuit, et impetrata absolutione excommunicationis, magno corporis cruciatu spiritum emisit.

Henricus imperator in ea contumaciter obsurdescens, praeter eam quam in Terram Sanctam miserat expeditionem, nihil pie ac laudabiliter egisse invenitur. In Siciliam veniens, in eos Normannos qui defuncto Tancredo favissent, tam principes superstites [Col. 0864B] quam subditos incarcerando, et ementulando, carnificinam exercuit tantam, ut Constantia Augusta, ejus uxor, unica Normannorum regia superstes propago, eumdem tanquam gentis suae exterminium indigne ferens, adversus virum suum rebellando exercitumque armando, tandem coegerit, ut quas ipsa conjux volebat pacis conditiones acciperet. In Sicilia existens acerbissimam misit ad Alexium imperatorem Constantinopolitanum legationem, ab ipso petens quidquid terrarum olim in Oriente Wilielmus rex Siciliae ab Epidauro usque ad Thessalonicam civitatem occupasset, vel ut pro his tributum penderet. Summam talentorum sexdecim auri purissimi expilatione ecclesiarum et [Col. 0864C] piorum locorum male collecti impetrasset, si non morte preventus fuisset. Nam dum haec agebantur in Oriente, post oblatam regi Angliae satisfactionem, petitamque ab excommunicationis sententia sibi inflicta absolutionem, mortuus est mense Septembri anno Domini 1197, Friderico secundo regni Siciliae haerede relicto. Quem pontifex optimus corona regia insignivit, postquam mater ejus Constantia, juxta decretum pontificium, a communi fama de partus sui suppositione se per juramentum expurgasset. Duces Palestinae, obitu imperatoris cognito, cum Saladini filium adversus se venire audissent, milites ad praeliandum paratos ignominiose deserentes fugarunt. De obitu Coelestini, suique in [Col. 0865A] locum illius subrogatione, Innocentius III in epistola ad Hierosolymitanum patriarcham ista ait: »Sane felicis memoriae Coelestino, Patre ac praedecessore, sexto Idus Januarii, anno Christi 1198, viam universae carnis ingresso, et in Lateranensi basilica sepulto, tanta fuit inter fratres nostros super pontificis substitutione concordia, ut eo coelitus desideriis ipsorum aspirante, qui facit utraque unum, [Col. 0866A] et concurrentes parietes in se angulari lapide copulavit, omnes universaliter unum saperent, et idem singulariter postularent, nos in summum pontificem ipso die depositionis ejusdem praedecessoris nostri unanimiter assumentes,« etc. Unde patet sex annis, novem mensibus minus duobus diebus Coelestinum Romanae Ecclesiae praefuisse.




[Col. 0865]
NOTITIA DIPLOMATICA.
(Philippus JAFFE, Regesta Romanorum pontificum, p. 886. Berolini 1851, 4o.)

Epistolis Coelestini III ascripti pontificatus anni sunt. Bullae praebent sententiam hanc: PERFICE GRESSUS MEOS IN SEMITIS TUIS

Testes subscripti sunt:

    Ep. Albanensis Albinus a 2 Mai. 1191 ad 12 Jul. 1196
    Ep. Ostiensis et Velletrensis Octavianus a 2 Mai. 1191 ad 10 Sept. 1197
    Ep. Portuensis et S. Rufinae Petrus a 2 Mai. 1191 ad 10 Sept. 1197
    Ep. Praenestinus Joannes a 2 Mai. 1191 ad 9 Febr. 1196
    Tit. S. Clementis cardinalis et Tuscanensis episcopus Joannes a 3 Jun. 1191 ad 27 Jul. 1197
    Pr. card. tit. S. Anastasiae Romanus a 3 Jun. 1191 ad 14 Jul. 1194
    Pr. card. basilicae XII apostolorum Pandulfus a 2 Mai. 1191 ad 13 Febr. 1196
    Pr. card. tit. S. Caeciliae Petrus a 2 Mai. 1191 ad 28 Mai. 1197
    Pr. card. SS. Joannis et Pauli tit. Pammachii Melior a 27 Dec. 1191 ad 26 Jan. 1197
    Pr. card. tit. S. Laurentii in Lucina Cinthius a 8 Jun. 1191 ad 28 Mai. 1197
    Pr. card. tit. S. Marcelli Fidantius a 5 Mart. 1193 ad 25 Jun. 1196
    Pr. card. tit. S. Mariae trans Tiberim tit. Calixti Guido a 13 Jun. 1191 ad 10 Sept. 1197
    Pr. card. tit. S. Martini tit. Equitii Hugo a 28 Jul. 1191 ad 10 Sept. 1197
    Pr. card. tit. S. Petri ad vincula tit. Eudoxiae. Petrus a 3 Jun. 1191 ad 27 Jun. 1191
    Bernardus a 5 Mart. 1193 ad 10 Sept. 1197
    Pr. card. tit. S. Praxedis, episc. Ariminensis Rufinus a 8 Jun. 1191 ad 13 Jun. 1191
    Pr. card. tit. S. Praxedis Soffredus a 5 Mart. 1193 ad 27 Jul. 1197
    Pr. card. tit. S. Priscae Joannes a 25 Jul. 1193 ad 10 Sept. 1197
    Pr. card. tit. S. Pudentianae tit. Pastoris Jordanus a 2 Mai. 1192 ad 12 Mai. 1197
    Pr. card. tit. S. Stephani in Celio monte Joannes a 8 Jun. 1193 ad 27 Jul. 1197
    Pr. card. tit. S. Susannae Joannes Felix a 3 Jun. 1191 ad 13 Nov. 1193
    Diac. card. S. Adriani Gerardus a 2 Mai. 1191 ad 10 Sep. 1197
    Diac. card. S. Angeli Gregorius a 13 Jun. 1191 ad 10 Sep. 1197
    Diac. card. SS. Cosmae et Damiani Gratianus a 2 Mai. 1191 ad 28 Mai. 1197
    Diac. card. S. Georgii ad Velum aureum Gregorius a 8 Jun. 1191 ad 10 Sept. 1197
    Diac. card. S. Luciae in Orthea (Orchea, Orffea) Centius a 3 Mart. 1193 ad 14 Jul. 1194
    Diac. card. S. Mariae in Aquiro Gregorius a 3 Jun. 1191 ad 10 Sept. 1197
    Diac. card. S. Mariae in Cosmidin Nicolaus a 3 Jun. 1191 ad 28 Mai. 1197
    Diac. card. S. Mariae in Porticu Gregorius a 2 Mai. 1191 ad 10 Sept. 1197
    Diac. card. S. Mariae in Via lata Soffredus a 2 Mai. 1191 ad 26 Febr. 1193
    Petrus a 5 Mart. 1193 ad 29 Apr. 1195
    Diac. card. S. Mariae Novae Bernardus a 3 Jun. 1191 ad 26 Febr. 1193
    Diac. card. S. Nicolai in carcere Tulliano Aegidius a 7 Jul. 1192
    Diac. card. SS. Sergii et Bacchi Lotharius a 3 Jun. 1191 ad 27 Jul. 1197
    Diac. card. S. Theodori Joannes a 3 Jun. 1191 ad 4 Oct. 1192
    Bobo a 5 Mart. 1193 ad 27 Jul. 1197
    Datae bullae sunt p. m.
    Moysis S. R. E. subdiaconi vicem agentis cancellarii a 20 Apr. 1191 ad 2 Mai. 1191
    Moysis S. R. E. subdiaconi Lateranensis canonici a 13 Mart. 1192 ad 7 Apr. 1192
    et d 13 Julii. 1192 ad 8 Mart. 1194
    Aegidii S. Nicolai in carcere Tulliano diac. card a 3 Jun. 1191 ad 14 Jul. 1194
    Centii S. Luciae in Orthea diac. card. domini papae camerarii a 6 Nov. 1194 ad 10 Sept. 1197






[Col. 0867]
COELESTINI III PONTIFICIS ROMANI EPISTOLAE ET PRIVILEGIA ORDINE CHRONOLOGICO DIGESTA. De libris adhibitis vide Indicem bibliographicum tomo CLXXIX praefixum





[GENUINA.]



ANNO 1191
[Col. 0867A]


I. Ecclesiae Portuensi asserit concessionem ab abbate S. Joannis Ravennate factam. (Laterani, April. 19.)
[FANTUZZI, Monum. Ravennat. Eccl. VI, 56.]

COELESTINUS episcopus, servus servorum Dei, dilectis filiis priori et conventui Portuensis Ecclesiae, salutem et apostolicam benedictionem.

Quanto ferventius, favente Domino, regulari observantiae insudatis tanto sincerius universitatem vestram diligimus, et profectibus vestris ac commodis, ubi cum Deo possumus attentius debemus et volumus providere. Eapropter justis vestris postulationibus [Col. 0867B] concessionem quam dilecti filii nostri abbas et conventus S. Joannis evangelistae Ravenn. super acquisitis et acquirendis possessionibus de jure ipsorum provida vobis et aequa consideratione fecerunt, sicut in scripto eorum authentico continetur, auctoritate apostolica confirmamus, et praesentis scripti patrocinio communimus, statuentes ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum apostolorum ejus Petri et Pauli, se noverit incursurum.

Datum Laterani XIII Kal. Maii, pontificatus nostri anno I.



II. Ecclesiae S. Joannis Rastorfensis protectionem suscipit, possessionesque ac privilegia confirmat. (Romae, ap. S. Petrum, Maii. 2.)
[SCHANNAT, dioecesis Fuldensis, p. 266.]
[Col. 0867C]

COELESTINUS episcopus, servus servorum Dei, dilectis filiis CONRADO praeposito ecclesiae Sancti Joannis, et fratribus in Ratesdorf, tam praesentibus quam futuris canonicae substituendis in perpetuum.

Effectum justa postulantibus indulgere, et vigor postulat aequitatis, et ordo exigit rationis, praesertim quando petentium voluntas et pietas adjuvat et [Col. 0868A] veritas non relinquit. Eapropter, dilecti in Domino filii, vestris justis postulationibus clementer annuimus et praefatam ecclesiam Sancti Joannis Baptistae, et Sanctae Caeciliae in Radesdorf, in qua divino mancipati estis obsequio ad exemplar felicis recordationis Clementis papae, praedecessoris nostri sub beati Petri et nostra protectione suscipimus, et praesentis scripti privilegio communimus, statuentes, ut quaecunque bona, quascunque possessiones eadem ecclesia impraesentiarum juste et canonice possidet, aut in futurum, concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant, in quibus haec propriis duximus [Col. 0868B] exprimenda vocabulis: Locum ipsum in quo praefata ecclesia sita est, cum omnibus suis pertinentiis; ecclesiam Sancti Laurentii in Ussine cum ipsa villa et omnibus pertinentiis suis; Daftaha, Ingumarestat, Sulaha, cum earum appendiciis; Geintistat Issileibes, Negilstete cum earum pertinentiis; Melre, Clettistete cum omnibus suis pertinentiis; Keistreiche Nenderich, cum pertinentiis suis; Datinbeche, Scherlinges, Gozoldesdorp, Hasalahe, cum aliis villis et pertinentiis omnium supradictarum villarum. Praeterea libertates et immunitates curialium claustralium vestrarum, nec non antiquas et rationabiles consuetudines ecclesiae vestrae concessas, et hactenus observatas, ratas habemus, et eas futuris temporibus illibatas manere sancimus: auctoritate [Col. 0868C] quoque apostolica nihilominus duximus prohibendum, ne advocatus vester, qui pro tempore fuerit, locum ipsum, vel quae ad eum pertinent gravare, seu quibuslibet indebitis exactionibus tam in forestis et nemoribus, quam novalibus ecclesiae vestrae fatigare praesumat; sed his quae antiquitus sibi concessa sunt, et ad justitiam suam pertinent contentus existat.

Sancimus etiam, sicut ex scripto authentico illustris memoriae Ottonis, quondam imperatoris statutum dignoscitur ut non liceat cuilibet seu etiam abbati Fuldensis monasterii de rebus ipsius auferre [Col. 0869A] temere vel minuere, vel aliqui in beneficium concedere; nec licitum sit eidem abbati in vos et res ecclesiae vestrae exactionis seu vendicationis angariam exercere, salvo antiquo canone, qui eidem abbati vel fratribus ejus aut canonicis specialiter debetur. Decernimus ergo ut nulli omnino hominum liceat praefatam ecclesiam temere perturbare vel ejus possessiones auferre, ablatas retinere, minuere, seu quibuslibet vexationibus fatigare, sed omnia integre conserventur eorum pro quorum gubernatione et sustentatione concessa sunt usibus omnimodis profutura, salva sedis apostolicae auctoritate. Si qua igitur in futurum ecclesiastica persona hanc nostrae constitutionis paginam sciens, contra eam temere venire tentaverit, secundo tertiove commonita, [Col. 0869B] nisi reaTum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiat, et apud districtum judicem praemia aeternae pacis inveniat. Amen, amen, amen.

    Ego Coelestinus, catholicae Ecclesiae episcopus.
    Ego Albinus, albanensis episcopus.
    Ego Octavianus, Ostiensis et Velitrensis episcopus.
    [Col. 0869C] Ego Joannes, Praenestinus episcopus.
    Ego Petrus, Portuensis et S. Rufinae episcopus.
    Ego Pandulfus, Basilicae XII apostolorum presb. card.
    Ego Petrus, tit. S. Ceciliae presb. cardinalis.
    Ego Jordanus, presb. cardinalis S. Pudentianae tit. Pastoris.
    Ego Gratianus, SS. Cosmae et Damiani diac. card.
    Ego Gerhardus, Sancti Adriani diac. cardinalis.
    Ego Gofredus, S. Mariae in Via Lata diac. card.
    [Col. 0869D] Ego Gregorius, S. Mariae in Porticu diac. card.


Data Romae apud S. Petrum, per manum Moysi sanctae Romanae Ecclesiae subdiaconi, vicem agentis cancellarii, VI Non. Maii, indict. IX, anno Incarnat. Dom. 1191, pontificatus vero domini Coelestini papae III, anno primo.



III. Archiepiscopis, episcopis, abbatibus prioribus et caeteris ecclesiarum praelatis Petrum quondam archiepiscopum Tarentasiensem, sanctorum ordinibus ascriptum nuntiat. (Romae, ap. S. Petrum Maii 10.)
[Acta SS., Maii t. II, 347.]

COELESTINUS episcopus, servus servorum Dei, venerabilibus [Col. 0870A] fratribus, archiepiscopis, episcopis, et dilectis filiis abbatibus, prioribus, et caeteris ecclesiarum praelatis salutem et apostolicam benedictionem.

Divinae laudis gloriam circa sacratissimam sanctorum memoriam universis mortalibus admirandam, tam singulariter quam communiter assiduis praeconiis; sed praecipue diebus memorialibus seu festivis solemnitatibus extollendam, universitatis Conditor invisibilis, quibusdam visibilibus signis, veluti quibusdam fulgoribus seu tonitruis per diversa, non tamen adversa, sed potius consona Scripturae sacrae testimonia manifestat, edocet et confirmat; dum de ipso, qui est sine fine laudabilis et in omnibus suis operibus admirabilis, voce Davidica [Col. 0870B] nuntiatur: Laudate Dominum in sanctis ejus (Psal. L, 1). Et illo: Mirabilis Deus in sanctis suis (Psal. LXXXVII, 36). Et de ipsis sanctis sub quadam admiratione prophetico sermone proponitur: Qui sunt isti qui ut nubes volant? etc. (Isai. LX, 8.) Et cum sit idem optimus et infinitus, innumerabiles volens habere, de quibus debeat collaudari, sicuti ab aeterno secundum suae potentiae divitias ordinavit, sanctis sanctos aggregat et adjungit, ut innuitur in ipsius laudis abundantiam redundare dum dicit: Laudate eum secundum multitudinem magnitudinis ejus (Psal. CL, 2). Quod autem in sanctis quasi specialiter se laudabilem exhibet, et in eis mirabilis invenitur, in ipsorum doctrina fructifera et operatione [Col. 0870C] salubri miracula concedendo, et eorum numerum augmentando, ad nostram procul dubio, si diligenter velimus attendere, noscitur pertinere salutem. Et tanto majori devotione debemus cognoscere, quod in servis suis ad nostrae salutis augmentum omnipotens Deus operatur, prout in similibus Patres nostri commendabiliter et pie fecisse noscuntur, quanto major fructus inaubitanter creditur adfuturus.

Sane intelleximus ex quodam rescripto felicis recordationis Lucii papae praedecessoris nostri, quod ab eo per duos abbates ordinis Cisterciensis, viros providos et discretos, humiliter et instanter ex parte ipsius ordinis fuerit postulatum, ut beatae recordationis Petrum quondam Tarentasiensem archiepiscopum [Col. 0870D] canonizare deberet. Qui petitioni sibi porrectae placitum praebuisset assensum, nisi quaedam temporum et rerum incommoditas facultatem tunc postulati operis denegasset. Nec de ipsius ullatenus meritis dubitavit, sed nihil eo tempore de miraculis et conversatione ipsius aliquibus fuerat litteris adnotatum, et decuit fratrem postulato communitatis consilio differre, mandans ut de actibus et conversatione memorati Patris ea quae certa essent interim redigerentur in scriptis; ut cum tempus opportunum adesset, Ecclesia Dei certam et indubitabilem firmitatem haberet, cui circa ea quae petita fuerant, concedenda securius et fiducialius posset inniti. Quoniam ergo, juxta jam dictum praefati praedecessoris nostri mandatum, ea quae beatus ille vir virtutibus [Col. 0871A] emicans gessit in vita, et miracula, quae Deus per ipsum post ipsius obitum operatus est, collecta sunt fideliter et redacta in scriptum, quod multorum testimonio commendatum reddimus comprobatum; cum de his per magnas et honestas personas, ut decebat fieri, simus redditi certiores, supradictae petitioni nobis, quanquam immeritis, in sede apostolica residentibus, item ad Romanam Ecclesiam destinatae, praebentes assensum, non tam pro supradicti ordinis reverentia, cui libenter acquiescere disposuimus in omnibus piis et justis postulationibus, quam pro gloria Domini dilatanda; jam dictum memorabilem virum, de communi fratrum meorum consilio, canonizavimus, et canonizatum universae Ecclesiae Dei per scripta sedis apostolicae [Col. 0871B] nuntiamus, statuentes ut in universis ecclesiis seu monasteriis vestris ipsius gloriosi, sancti videlicet Petri, quondam Tarentasiensis archiepiscopi, veneranda memoria singulis annis, tertio Idus Septembris, quo gloriosum corpus ejus fuit de sepulcro cum pia devotione levatum, solemniter celebretur.

Datum Romae apud Sanctum Petrum, VI Idus Maii, pontificatus nostri anno primo, Incarnationis vero Dominicae anno 1191.



IV. Abbatem et conventum Bellae-Vallis de Petro, quondam archiepiscopo Tarentasiensi, in sanctorum numerum relato certiorem facit. (Romae, ap. S. Petrum, Maii 10)
[Acta SS., Maii t. II, 348]
[Col. 0871C]

COELESTINUS episcopus, servus servorum Dei, dilectis filiis abbati et conventui Bellae-Vallis, salutem et apostolicam benedictionem.

Divinae laudis gloriam circa sacratissimam sanctorum memoriam universis mortalibus admirandam, etc., sicut supra, usque: Statuentes ut in vestro et in universis vestri ordinis monasteriis ipsius gloriosi, sancti videlicet Petri, quondam Tarentasiensis archiepiscopi veneranda memoria singulis annis III Idus Septembris, quo gloriosum corpus ejus fuit de sepulcro cum pia devotione levatum, solemniter [Col. 0871D] celebretur.

Ad haec cum divina misericordia vobis tantam concesserit gratiam, ut jam dictum pretiosum corpus in vestro monasterio requiescat, universitatem vestram attente monemus et propensius exhortamur, ut ad ipsius pretiosi sancti memoriam solemniter celebrandam usque adeo unanimiter intendatis, quod omnipotens Dominus in vestris actibus honoretur, et ex illius imitatione vobis aeterni praemii cumulus augeatur, ita quod, auctore Domino, manifeste possit agnosci, qualiter succus illius sanctae radicis atque doctrina in ramorum fructibus maneat et servetur.

Datum Romae, apud Sanctum Petrum, VI Idus Maii, pontificatus nostri anno primo.



V. Gaufrido electo Eboracensi promittit, Hugonem, episcopum Dunelmensem, ei post acceptam consecrationem subjectum iri. (Romae, ap. S. Petrum, Maii 11.)
[Monast. Anglic., III, 148.]
[Col. 0872A]

COELESTINUS episcopus, servus servorum Dei, dilecto filio GAUFRIDO Eborum electo, salutem et apostolicam benedictionem.

Quamvis Ecclesia Romana dixerit aliquis praelalatis ecclesiarum, diversis respectibus deferendis; cum tamen ipsa mater Ecclesia, prout congrue visum fuerit, reducere voluerit oculos ad jura debita conferenda, nullatenus est moleste ferendum, sed potius aequanimiter tolerandum. Hinc est quod tuae [Col. 0872B] diligentiae per scripta praesentia duximus indicandum, quod licet personam venerabilis fratris nostri Hugonis Dunelmensis episcopi, sicut honorabile membrum Ecclesiam sedem apostolicam providerit et duxerit honorandam. Quia tum juri et statui Eborum Ecclesiae nos oportuit, et docuit providere cum nimium absonum videretur, quod eadem Ecclesia diutius permaneat tanti et unici in regno Angliae suffraganei solatio destituta; nec quidquam de suo jure minuetur, si jus alterius conservetur, ei dedimus in mandatis, atque praecipimus tibi, sicut suo metropolitano, exemptione qualibet obtenta pro eo a Romana Ecclesia nonobstante, et ante consecrationem, et cum fueris consecratus assistat; et cum eum et Ecclesiam suam decrevimus tibi et Ecclesiae [Col. 0872C] tuae, jure metropolitico per omnia conservato, de communi fratrum consilio, subjacere, debitam tibi obedientiam et reverentiam, sublato cujuslibet contradictionis et appellationis obstaculo, impendere non pos ponat.

Datum Romae, apud Sanctum Petrum, V Idus Maii, pontificatus nostri anno primo.



VI. Monasterii Sanctae Mariae et Sancti Joannis evangelistae Lubecensis protectionem suscipit bonaque confirmat. (Romae, ap. S. Petrum, Maii 21.)
[SHUM, histor af Danmark, VIII, p. 696.]

COELESTINUS episcopus, servus servorum Dei, [Col. 0872D] dilectis filiis ARNOLDO abbati et conventui Sanctae Mariae et S. Joannis evangelistae in Lubeca, salutem et apostolicam benedictionem.

Cum a nobis petitur quod justum est et honestum tam vigor aequitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationihus grato concurrentes assensu praedictam ecclesiam, in qua divino estis obsequio mancipati, sub beati Petri et nostra protectione suscipimus, et praesentis scripti patrocinio communimus, statuentes ut ordo canonicus, qui secundum Deum et beati Benedicti Regulam in eodem loco noscitur institutus, perpetuis ibidem temporibus inviolabiliter observetur. Praeterea quascunque [Col. 0873A] possessiones, quaecunque bona idem monasterium impraesentiarum juste et canonice possidet aut in futurum justis modis, procurante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Dimidiam villam in Rantzivelt, villam Cleve, dimidiam decimam in Gladeburge majori, et dimidiam in Gladeburge minori, dimidiam decimam Stuthestorp, totam decimam Eteodenwinde, areas in civitate Lubeca, agros in campo ejusdem civitatis, unam super rivum Strieneze, saline in Todeslo, villam Tribernerthorph; in Oldenbruch tres mansos in Tescaio.

Sepulturam quoque ipsius loci liberam esse decernimus, ut eorum devotioni et extremae voluntati, [Col. 0873B] qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris secundum Dei timorem et beati Benedicti Regulam providerint eligendum.

Nulli ergo omnino hominum liceat hanc paginam nostrae confirmationis, protectionis et constitutionis infringere, vel ei ausu temerario contraire. Si quis autem hoc attentare praesumpserit, indignationem [Col. 0873C] omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, XII Kal. Junii, pontificatus nostri anno primo.



VII. Monasterii S. Mariae et Sancti Joannis evangelistae in Cismar protectionem suscipit, et privilegia confirmat. (Romae, ap. S. Petrum, Maii 23.)
[Ibid.]

COELESTINUS episcopus, servus servorum Dei, dilectis filiis ARNOLDO abbati et conventui Sanctae Mariae et Sancti Joannis evangelistae in Cismar, salutem et apostolicam benedictionem.

[Col. 0873D] Quoties postulatur a nobis quod religioni et honestati convenire dignoscitur, animo nos decet libenti concedere et juxta petentium voluntatem consentaneam, rationi effectu prosequente complere. Eapropter, dilecti in Domino filii, vestris justis postulationibus grato concurrentes assensu, praedictam ecclesiam, in qua divino estis obsequio mancipati, sub beati Petri et nostra protectione suscipimus et praesentis scripti patrocinio communimus. Liceat quoque vobis clericos vel laicos liberos et absolutos e saeculo fugientes, ad conversionem recipere et eos absque contradictione aliqua retinere. Prohibemus insuper, ut nulli fratrum vestrorum, post factam in eodem loco professionem, fas sit, nisi arctioris religionis obtentu, de eo discedere. Discedentem vero [Col. 0874A] absque communium litterarum cautione nullus audeat retinere. Cum autem generale interdictum terrae fuerit liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare.

Nulli ergo omnino hominum liceat hanc paginam nostrae protectionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud Sanctum Petrum, X Kal. Junii, pontificatus nostri anno primo.



VIII. R[eginaldo], episcopo Bathoniensi, et abbatibus de Radinges et de Waltham mandat, ut quae Balduinus archiepiscopus monachis Cantuariensibus abstulerit, restituant. (Romae, ap. S. Petrum, Maii 28.)
[TWYSDEN H. A. Scr., II, 1572.]
[Col. 0874B]

COELESTINUS episcopus, servus servorum Dei, venerabili fratri R. Bathoniensi episcopo, et dilectis filiis de Radinges et de Waltham abbatibus, salutem et apostolicam benedictionem.

Molestias et injurias quas per bonae memoriae B, Cantuariensem archiepiscopum conventus ejus loci passus est, discretionem vestram non credimus ignorare. Quoniam igitur jam dictus archiepiscopus, quamvis de reformando statu fratrum ipsorum [Col. 0874C] in integrum mandatum felicis recordationis Urbani et Clementis praedecessorum nostrorum suscepisset, nondum cum iter peregrinationis arripuit reformarat ad plenum, per apostolica vobis scripta mandamus atque praecipimus, quatenus omni dilatione, contradictione et appellatione cessante, ecclesias cum fructibus inde perceptis et alia quae saepe dictus archiepiscopus ipsis absque juris ordine abstulit, nostra freti auctoritate, cum integritate restitui faciatis, et eorum detentores, si opus fuerit, censura non differatis ecclesiastica coercere, modis omnibus observantes, ne in loco quem apostolica condemnavit auctoritas divina de caetero celebrentur, sed potius capella ibidem, ut dicitur, [Col. 0874D] erecta funditus destruatur, et sicut a Patribus nostris decretum esse dignoscitur, canonicorum institutionem revocantes, in irritum eos denuntietis et teneatis suspensos, qui in loco ipso post prohibitionem apostolicam divina scienter praesumpserunt officia celebrare, donec ad sedem apostolicam veniant absolvendi. Illos quoque qui sententiam piae recordationis papae Clementis incurrisse noscuntur, cautius ab omnibus faciatis evitari, donec Ecclesiae satisfactione competenti exhibita, per nos mereantur absolvi. Qui vero hujusmodi communicaverunt scienter, congrue ad arbitrium vestrum satisfaciant.

Haec autem omnia tanto districtius vestrae discretioni duximus injungenda, quanto in injuriam apostolicae [Col. 0875A] sedis redundare videtur eadem, toties inaniter iterare mandatis, et religionem vestram minus deceret, si mandatum apostolicum segnius exsequ e remini, nec possemus sine molestia tantum in vobis neglectum aliquatenus sustinere, nullis litteris juri eorum praejudicium facientibus, si quae apparuerint a sede apostolica impetratae, obstantibus. Quod si omnes his exsequendis nequiveritis interesse, duo vestrum ea nihilominus exsequantur.

Datum Romae, apud Sanctum Petrum, V Kalendas Junii, pontificatus nostri anno primo.



IX. Prioris et conventus ecclesiae Christi Cantuariensis privilegia a Balduino quondam archiepiscopo restituit. (Romae, ap. S. Petrum, Maii 28.)
[Ibid.]
[Col. 0875B]

COELESTINUS episcopus, servus servorum Dei, dilectis filiis priori et conventui ecclesiae Christi Cantuariae, salutem et apostolicam benedictionem.

Sicut ad apostolatus nostri debitum pertinere dignoscitur his, quae rite et recte ordinata consistunt, vigorem conferre perpetuum, ita nimirum, eis quae secus fiunt quam deceat vires detrahere, enervare et infirmare tenemur. Eapropter, dilecti in Domino filii, cum B. quondam archiepiscopus sive motu proprio, sive instinctu alieno vos et ecclesiam vestram molestiis multis et injuriis quandoque [Col. 0875C] afflixerit, et scripta aliqua a sede apostolica in praejudicium juris vestri falsa suggestione, ut dicitur, impetravit, quem magis tranquillitati vestrae dare operam decuisset; paci vestrae paterna volentes in posterum sollicitudine providere, omnia quae per memoratum archiepiscopum circa vos vi vel metu acta sunt auctoritate apostolica revocamus in irritum, et nominatim ea quae, legato Romanae Ecclesiae praesente et contradicente, contra mandatum sedis apostolicae facta dicuntur, sicut in authentico ejusdem legati, Joannis videlicet Anagnini quondam presbyteri cardinalis, ob causam vestram in Angliam directi continetur, et quaecunque contra jus vestrum vel privilegiorum vestrorum tenorem idem archiepiscopus impetravit, viribus [Col. 0875D] carere decrevimus, statuentes ut nullus unquam hominum ea quae male gessit trahere audeat in consequentiam, neque possint ea quae tacita veritate a sede apostolica impetravit, juri vestro aut privilegiis ullo unquam tempore aliquod praejudicium generare.

Nulli ergo omnino hominum liceat hanc nostrae constitutionis paginam infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud Sanctum Petrum, V Kalendas Junii.



X. Ecclesiam Sancti Laurentii Florentinam tuendam suscipit ejusque bona ac jura confirmat. (Romae, ap. S. Petrum, Jun. 3.)
[LAMI, Eccl. Florent. monum., II, 935.]
[Col. 0876A]

COELESTINUS episcopus, servus servorum Dei, dilectis filiis ILDEBRANDO priori S. Laurentii Florentinae civitatis, ejusque fratribus, tam praesentibus quam futuris canonice substituendis in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat, et utilitas postulata vires indubitanter assumat. Eapropter, dilecti in Domino filii, vestris postulationibus clementer annuimus, et praefatam ecclesiam Sancti Laurentii, quae caput Florentinae [Col. 0876B] Ecclesiae fuisse videtur, in qua divino obsequio mancipati estis, ad exemplar felicis recordationis Nicolai, Alexandri II, Alexandri III, Lucii, Clementis III, Paschalis II, praedecessorum nostrorum Romanorum pontificum, sub beati Petri et nostra protectione suscipimus, et praesentis scripti privilegio communimus; statuentes ut quascunque possessiones, quaecunque bona, eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis: [Col. 0876C] Parochiam vestrae ecclesiae pertinentem sicut hactenus habuistis; hospitale quod juxta ecclesiam supradictam Beati Laurentii situm est cum omnibus pertinentiis suis; hospitale, quod dicitur Cigreti, in pleberio Sancti Stephani in pane constructum cum omnibus pertinentiis suis; ecclesiam Sancti Marci cum omnibus pertinentiis suis; montem Sancti Laurentii, qui ex uno latere proximatur terrae Sancti Joannis et duabus viis decurrentibus, et ex alio Sancti Romuli, tertio Sanctae Mariae, quarto decurrit ei Via Regia, cum decimis et primitiis suis; montem Conii, qui de una parte a rivo Tersunula cingitur, ex alia terrae Sancti Romuli jungitur, a tertia parte Sancti Joannis, a quarta decurrit ei via quae dicitur Subtus, cum decimis et primitiis [Col. 0876D] suis; citinas Sancti Laurentii ibi juxta positas cum decimis et primitiis suis; abataticum portae Sancti Laurentii cum ipsa etiam congregatione; ecclesiam Sancti Bartholomaei sitam in Faltignano, cum omnibus pertinentiis suis, et possessiones omnes quas in eadem curia possidetis; ecclesiam S. Andreae in Percussina. Quaecunque etiam a praedictis Romanis pontificibus vobis concessa sunt, et ecclesiae vestrae cum privilegiis confirmata, similiter roboramus. Sane diebus solemnibus in claustro vel in atrio ecclesiae processiones facere et missas ad tertiam cantare, nullius contradictio vos inhibeat; sed modis omnibus studeatis omnipotentem Dominum glorificare, et saluti animarum vestrarum ipso praetante vigilanter insistere. Prohibemus quoque ut [Col. 0877A] nemini liceat infra terminos parochiae vestrae sine auctoritate dioecesani episcopi, et vestro assensu ecclesiam vel oratorium de novo aedificare, salvis privilegiis Romanorum pontificum. Libertates praeterea et immunitates antiquas et rationabiles consuetudines ecclesiae vestrae concessas, et hactenus observatas, habemus ratas, et eas perpetuis temporibus illibatas permanere sancimus. Statuimus insuper ut non liceat episcopo vestro in vos vel ecclesiam vestram sine manifesta et rationabili causa excommunicationis vel interdicti sententiam promulgare.

Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus [Col. 0877B] obsistat, salva tamen justitia illarum ecclesiarum, a quibus mortuorum corpora assumuntur. Obeunte vero te, nunc ejusdem loci priore, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem providerint eligendum.

Decernimus ut nulli omnino hominum liceat praefatam ecclesiam temere perturbare, vel ejus possessiones auferre aut ablatas retinere, minuere seu quibuslibet vexationibus fatigare, sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate, et Florentini [Col. 0877C] episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertioque commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    [Col. 0877D] Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    Ego Pandulphus, presbyt. card. basilicae XII Apostolorum.
    Ego Petrus, presbyt. card. tituli Sanctae Caeciliae.
    Ego Petrus, presbyt. card. S. Petri ad Vincula Eudoxiae.
    Ego Jordanus, presbyt. card. Sanctae Pudentianae, tit. Pastoris.
    Ego Joannes, tit. Sancti Clementis card. Viterbiensis.
    [Col. 0878A] Ego Romanus, tit. Sanctae Anastasiae presbyt. cardinalis.
    Ego Gregorius, Sanctae Mariae in Porticu diac. card.
    Ego Joannes, Sancti Theodori diac. card.
    Ego Bernardus, Sanctae Mariae Novae diac. cardinalis
    Ego Gregorius, Sanctae Mariae in Aquino diac. cardinalis.
    Ego Lotarius., SS. Sergii et Bacchi diac. cardinalis
    Ego Nicolaus, Sanctae Mariae in Cosmedin diac. card.


Datum Romae, apud Sanctum Petrum, per manum Aegidii, Sancti Nicolai in Carcere diaconi cardinalis [Col. 0878B] III Nonas Junii, indictione IX, anno Incarnationis Dominicae 1191, pontificatus vero domni Coelestini papae III anno primo.



XI. Monasterii Nonantulani patrocinium suscipit et privilegia ac possessiones confirmat. (Romae, ap. S. Petrum, Jun. 8.)
[Vide TIRABOSCHI, Storia di Nonantola, II, 288.]




XII. Opizoni subdiacono Parmensi et magistro Joanni Bergomati mandat ut controversiam inter canonicos cathedralis ecclesiae Reginae et S. Prosperi clericos componant. (Romae, ap. S. Petrum, Jun. 16.)
[TIRABOSCHI, Memor. Moden., III, 119.]
[Col. 0878C]

COELESTINUS episcopus, servus servorum Dei, dilectis filiis OPIZONI subdiacono nostro canonico Parmensi et magistro JOANNI Pergamensi, salutem et apostolicam benedictionem.

Ex parte dilectorum filiorum nostrorum praepositi P. magistri scholarum et aliorum canonicorum Reginae ecclesiae nobis est querela proposita, quod praepositus Sancti Prosperi cum clericis suis ad ecclesiam eorum accedens, in Sabbato sancto tertiam partem officii celebrare contendens, et baculum pastoralem ad manutenendum in officium exsequendum nitens, illis renitentibus, obtinere, quem jam dictus magister P. ad suam dignitatem spectare proponit, magnas illi injurias irrogavit. Quidam [Col. 0878D] enim ex clericis Sancti Prosperi epistolarum librum de manu cujusdam presbyteri praefati Regini praepositi auferentes ipsum manibus violentis injectis plurimum inhoneste tractarunt. Praeterea cujusdam diaconi ad annuntiandum Evangelium praeparati albam, qua indutus erat, temerario ausu sciderunt, et alios etiam excessus praesumpsere committere, qui vobis melius poterunt explanari. Is vero qui pro parte praepositi et clericorum Sancti Prosperi proponebat, asseruit quod praescripti praepositus et canonici instrumentum de ipsorum justitiis confici sibi fecerunt, et super injuriis candelarum, et instrumentis communibus exhibendis, et de appellatione ad nos interposita super quibusdam testibus producendis, et super baculo etiam pastorali a praeposito ipso [Col. 0879A] Sancti Prosperi in Sabbato sancto tenendo, et officiis etiam quae pro tertia parte exsequi consueverunt, gravem ipsis injuriam praesumpserunt in magnum praejudicium juris eorum inferre. Quia igitur ex tam diversis assertionibus de rei nobis serie constare nequivit, de nuntiorum utriusque partis assensu idem vobis duximus negotium committendum, discretioni vestrae per apostolica scripta mandantes quatenus, partibus ad vestram praesentiam convocatis, audiatis hinc inde proposita, et eidem negotio, nullius contradictione vel appellatione obstante, finem debitum imponatis. Si quos vero manus violentas in clericos constiterit temere injecisse, tandiu sicut excommunicatos denuntietis ab omnibus arctius evitandos, donec passis injuriam [Col. 0879B] congrue satisfaciant, et cum litteris vestris ad sedem veniant apostolicam absolvendi.

Testes autem quos utraque pars ad suam assertionem nominaverit, si timore vel gratia se subtraxerint eos appellatione remota per censuram ecclesiasticam compellatis, ut testimonium perhibeant veritati.

Datum Romae, apud S. Petrum, IV Idus Junii, pontificatus vero nostri anno primo.



XIII. Ecclesiae S. Sigismundi protectionem suscipit, bonaque ac possessiones confirmat. (Romae, ap. S. Petrum, Jun. 13.)
TIRABOSCHI, Memor. Moden., IV, p. 3.]

COELESTINUS episcopus, servus servorum Dei, dilecto [Col. 0879C] filio ALBERTO presbytero ecclesiae Sancti Sigismundi de Sablono, ejusque successoribus canonice substituendis, in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat, et utilitas postulata vires indubitanter assumat. Eapropter, dilecte in Domino fili, tuis justis postulationibus clementer annuimus, et praefatam ecclesiam Sancti Sigismundi de Sablono, cui, auctore Deo, praeesse dignosceris, ad exemplar felicis recordationis Alexandri et Lucii praedecessorum nostrorum Romanorum pontificum, sub beati Petri et nostra protectione suscipimus, et praesentis scripti privilegio communimus, statuentes [Col. 0879D] ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi et illibata tuisque successoribus omnino permaneant. In quibus haec propriis duximus exprimenda vocabulis:

Locum ipsum in qua praefata ecclesia sita est cum pertinentiis suis et terminis; qui termini per hos fines distinguuntur: A strata usque ad vineam dominorum de Saviola, et a vinea filiorum Madelgisilii usque in fundum fossati Castelli. In Guavaseto mansum unum supra Carrubium quatuor bubulcas terrae, in ripa Rami duas bubulcas, sub Gavageto [Col. 0880A] tres bubulcas prati, in Fontanili quatuor bubulcas terrae, in via de Porotheso unam petiam terrae, in Carzeto duas bubulcas prati, in Sabone in Braida de Noceto viginti duas bubulcas, in Pirumplatum quatuor, ibi prope unam, ad meridiem Rami in duabus petiis tres bubulcas, in Runco Joannis presbyteri septem bubulcas, et molendinum in eodem loco; in Cloza unam bubulcam, ibi prope Linarium juxta viam Ursimadii duas petias, juxta viam de Bonizolis duas petias, juxta quercetum Malaquisti unam petiam, in Linario presbyteri Angeli octo bubulcas, et in eodem loco vadum molendini, ibi prope duas petias, in ripa Beccadossi unam petiam, supra viam de Feligaria unam, in clausura dominicata sex bubulcas, ibi prope petiunculam unam, medietatem [Col. 0880B] molendini de Panario, et duas partes spaldi, in ripis Tresnariae unam petiam, in Braida vicedominorum unam bubulcam, ibi prope unam petiam, juxta Canterellos vineam, in Lammis unam bubulcam prati, in via de Dosis unam bubulcam, in Felegaria campum, qui dicitur Sancti Dalmatii, et mansum Jannulini datum per Araldum et uxorem, quod est decem et septem bubulcarum: decimam praeterea omnium dominicatorum octo procerum, videlicet Guidonis et Attonis, in Sablano et in Runcadellis quae colligitur per cervum a fossato Martanorum sicut vadit via usque ad puteum de Gurda contra Tresnariam et decimam totius dominicatus Willelmi de Bomissima et filiorum Corradini, et partem decimae Michaelis de Bona in Gavaseto; decimas [Col. 0880C] quoque quas ecclesia tua quadraginta annis inconcusse possedit, et impraesentiarum possidet. Libertates et immunitates eidem ecclesiae rationabiliter indultas et hactenus observatas, ipsi ecclesiae auctoritate apostolica nihilominus confirmamus. Quia vero decimae ministris ecclesiarum tam veteri quam nova lege noscuntur esse concessae, sub interminatione anathematis prohibemus, ut nullus laicus decimas a vobis exigere vel extorquere praesumat. Praeterea decimam, sicut vadit via a castello ad crucem Araldellorum, et inde per Cluzam et Cumuniolam usque in . . . . . et via a castello ad crucem Pedeti usque in finem Frascaritii, exceptis tenuta Spitii de Araldellis singulis et Petrozolis, decimam a clausura Rainerii Malaracti, sicut via vadit usque ad [Col. 0880D] Valescellam de Araldellis usque in Tresnariam, exceptis tenutis de manso Gisoni, et Siguli, et Stanteis, decimam feudi Brunichi et filiorum Girardi; decimam illius terrae quam dedit ecclesiae Araldus et domina Caecilia, decimam vinearum Petrocini Romae . . . . . . . . Joannis Stantis et Joannis Madelgisii; decimam illarum terrarum quae dantur ecclesiae, bubulcam terrae quam dedit Richardus, et unam Felegariae, et unam quam emit magister Albertus a Foliata juxta Runcum Joannis presbyteri, et molendinum juxta Querzetum Malaquisti. Novas etiam et indebitas exactiones ab archiepiscopis, episcopis, archidiaconis, aliisque ecclesiasticis saecularibusque personis vobis prohibemus imponi.

[Col. 0881A] Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine [Col. 0881B] Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Alb . . . . , Albanensis episcopus.
    Ego Joannes, Praenestinus episcopus.
    Ego Pandulphus, basilicae XII Apostolorum presbyter cardinalis.
    Ego Petrus, titulo Sanctae Caeciliae presbyter cardinalis.
    Ego Jordanus, presbyter cardinalis Sanctae Pudentianae [Col. 0881C] titulo Pastoris.
    Ego Joannes, titulo Sancti Clementis cardinalis et Tuscanensis episcopus.
    Ego Rufinus, titulo Sanctae Praxedis cardinalis Ariminensis episcopus.
    Ego Gratianus, Sanctorum Cosmae et Damiani diaconus cardinalis.
    Ego Gerardus, Sancti Adriani diaconus cardinalis.
    Ego Soffredus, Sanctae Mariae in Via Lata diaconus cardinalis.
    Ego Gregorius, Sanctae Mariae in Porticu diaconus cardinalis.
    Ego Bernardus, Sanctae Mariae Novae diaconus [Col. 0881D] cardinalis.
    Ego Gregorius, Sanctae Mariae in Aquiro diaconus cardinalis.


Datum Romae, apud Sanctum Petrum, per manum Aegidii, Sancti Nicolai in Carcere Tulliano diaconi cardinalis, Idibus Junii, indictione VIII, Incarnationis Dominicae anno 1191, pontificatus vero domni Coelestini papae III anno primo.



XIV. Monasterium S. Petri Piscariense tuendum suscipit ejusque bona ac privilegia confirmat. (Romae, ap. S. Petrum, Jun. 13.)
[Anecdota Ughelliana, p. 411.]

COELESTINUS episcopus, servus servorum Dei, dilectis filiis JOBELI abbati monasterii S. Clementis [Col. 0882A] de Insula Piscariae, quae Casa aurea vocatur, ejusque fratribus tam praesentibus quam futuris regularem vitam professis, in perpetuum.

Religiosis votis annuere, et ea operis exhibitione complere officium nos invitat suscepti regiminis, et ordo videtur exigere rationis. Eapropter, dilecti in Domino filii, vestris justis postulationibus clementer annuimus, et praefatum monasterium ubi corpus B. Clementis papae et mart. requiescit, quod solius B. Petri juris existit, in quo divino estis obsequio mancipati, ad exemplar praedecessorum nostrorum Romanorum pontificum fel. mem. Leonis, Calisti, Adriani, ac Alexandri sub B. Petri et nostra protectione suscipimus et praesentis scripti privilegio communimus, ut soli Romanae Ecclesiae [Col. 0882B] subditum ab omnium ecclesiarum, sed personarum jugo liberum habeatur. In primis siquidem statuentes ut ordo monasticus, qui secundum Deum, et B. Benedicti Regulam in eodem monasterio institutus esse dignoscitur perpetuis ibidem temporibus inviolabiliter observetur. Mansuro igitur in perpetuum decreto statuimus, ut quascunque possessiones, quaecunque bona idem monasterium in praesenti legitime possidet, firma vobis vestrisque successoribus, et illibata permaneant. In quibus haec propriis duximus exprimenda vocabulis:

In comitatu Pinnensi castrum Insulae, Castellionem, Vinulam, Pesculum, Roccam de Soti, Corvarium, Petraniquam, Bectoritum, Alannae Farum, Casale Planum, Colledunum cum omnibus ecclesiis et [Col. 0882C] pertinentiis suis, castrum quod vocatur Casale S. Desiderii cum ecclesiis sancti Petri de Panepenna, S. Martini de Muscufo et S. Justae de Tagliano. In civitate S. Angeli, cellam S. Clementis, castellum S. Mori cum portu, et suis pertinentiis, ecclesiam S. Cirici de Monte Silvano, ecclesiam S. Salvatoris juxta flumen de Nora cum ipso portu et pertinentiis suis, ecclesiam S. Gervasii cum pertinentiis suis, priores qui cognomine dicuntur Palummani cum familiis et pertinentiis suis, ecclesias sancti Rustici de Saliano, S. Angeli in Monte Apriano, S. Flaviani, S. Mariae ad Cap., S. Mariae de Colle cum capella de Rocca et omnibus pertinentiis suis, ecclesiam S. Nicolai ad Cornisam cum pertinentiis suis. [Col. 0882D] In comitatu Theatino Bononisatum cum omnibus ecclesiis et pertinentiis suis, ecclesiam S. Mariae de Pesula, ecclesiam S. Angeli de Casula, ecclesiam S. Cesidii, monasterium S. Trinitatis de Lapidaria cum pertinentiis suis. In Caramanico ecclesiam S. Crucis, ecclesiam S. Nicolai cum cellis et aliis pertinentiis suis, ecclesias S. Martini ad Guttam, S. Joannis in Scaviari, S. Silvestri de Oligeto cum pertinentiis suis. In comitatu Aprutino, castrum Guardiae, castellum Vetulum, monachiscum, castrum S. Georgii cum omnibus ecclesiis et pertinentiis suis. In marchia, castrum Lori, castrum Caldarole, castrum Vestimani, montem Obtetanum, Rotellum, Bricciam, S. Vincentium, S. Angelum ad Favaram cum aliis ecclesiis et [Col. 0883A] pertinentiis suis. In comitatu Valven. casale quod dicitur S. Trinitatis cum cellis et pertinentiis suis, in civitate Sulmone oratorium, domum et palatium q. Simeonis, casas, casalia, et omnes possessiones, intra vel extra ipsam civitatem vestro monasterio attributas, ecclesiam Sancti Mauri de Amiterno cum pertinentiis suis, montem de Tarino cum rupibus et silvis eorum, cellam S. Clementis in Lisina cum pertinentiis suis. Concedimus etiam vobis vestrisque successoribus, omnem decimationem praedictarum literarum ecclesiae vestrae, et partem oblationum quae pro mortuis offeruntur.

Interdicimus insuper ut in supradictis locis nullus episcopus audeat synodum celebrare, vel aliqua jura episcopalia exercere, nisi a te vel a successoribus [Col. 0883B] tuis vocatus fuerit. Chrisma vero, oleum sanctum, consecrationes altarium seu basilicarum, ordinationes monachorum seu clericorum vestrorum, qui ad sacros ordines fuerint promovendi, a quocunque malueritis suscipiatis episcopo. Sepulturam quoque ipsius loci liberam esse decernimus, ut eorum devotioni, et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat. Quaecunque praeterea in futurum concessione pontificum, liberalitate principum, oblatione fidelium, vel aliis justis modis poteritis adipisci, firma vobis vestrisque successoribus et illibata permaneant. Obeunte vero te, nunc ejusdem loci abbate vel tuorum quolibet successorum, nullus in qualibet subreptionis astutia, [Col. 0883C] seu violentia praeponere, nisi quem fratres communi consensu, vel fratrum pars consilii sanioris secundum Dei timorem, et B. Benedicti Regulam duxerint eligendum, electus a Romano pontifice consecretur. Paci quoque et tranquillitati vestrae paterna in posterum sollicitudine providere volentes auctoritate apostolica prohibemus, ne quis infra ambitum domorum vestrarum furtum committere, ignem apponere, hominem capere, aut interficere audeat, seu vobis, vel rebus vestris, aut iis, qui ad vos confugerint, violentiam aliquam temeritate qualibet irrogare.

Decernimus ergo, ut nulli omnino hominum liceat praefatum monasterium temere perturbare, [Col. 0883D] vel ejus possessiones auferre, ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione, ac sustentatione concessa sunt usibus omnimodis profutura. Si qua igitur in futurum ecclesiastica, saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita nisi reatum suum digna satisfactione correxerit, potestatis, honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua [Col. 0884A] jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

    Ego Coelestinus, catholicae Ecclesiae episc.
    Ego Albinus, Albanen. episc.
    Ego Octavianus, Ostien. et Velletren. episc.
    Ego Joannes, Praenestin. episc.
    Ego Pandulfus, basilicae XII Apostolorum presb. card.
    Ego Petrus, presb. card. tit. S. Caeciliae.
    Ego Petrus, presb. card. S. Petri ad Vincula tit. Eudoxiae.
    Ego Jord., S. Pudentianae tit. Pastoris presb. card.
    [Col. 0884B] Ego Joannes, tit. S. Clementis card. Tuscan. episc.
    Ego Joannes Felix, tit. S. Susannae presbyt. cardin.
    Ego Roman., presb. card. tit. S. Anastas.
    Ego Guido, presb. card. S. Mariae trans Tiberim tit. Calisti.
    Ego Joannes, tit. S. Stephani in Caelio monte presbyt. card.
    Ego Cinthius, tit. S. Laurentii in Lucina presb. card.
    Ego Gratian., SS. Cosmae et Damian diac. card.
    Ego Berardi, S. Adriani diac. card.
    Ego Goffredus, S. Mariae in Via Lata diacon. [Col. 0884C] card.
    Ego Gregor., S. Mariae in Porticu diac. card
    Ego Joannes, S. Theodori diac. card.
    Ego Bernardus, S. Mariae Novae diac. card.
    Ego Gregorius, Sanctae Mariae in Aquiro diac. card.
    Ego Gregorius, S. Georgii ad Velum aureum diac. card.
    Ego Lotarius, SS. Sergii et Bacchi diacon. card.
    Ego Nicolaus, S. Mariae in Cosmedin diacon. card.
    Ego Gregorius, S. Angeli diac. card.


Dat. Romae, apud S. Petrum, per manum Aegidii S. Nicolai in Carcere Tulliano diac. card., Id. Junii, indict. IX, anno Incarnat. Dominicae 1191, pontif. vero D. Coelestini papae tertii anno primo.



XV. Priori et conventui Cantuariensi privilegia varia concedit. (Romae, ap. S. Petrum, Jun. 20)
[WILKINS, Concil., I, 494.]
[Col. 0884D]

COELESTINUS episcopus, servus servorum Dei, dilectis filiis, priori et conventui Cantuar., salutem et apostolicam benedictionem.

Sicut nobis imminet ex officio profectui religionis intendere, ita nihilominus ex eodem officio, cogimur his, quae statuta regularis ordinis impedire videntur, studio pastoralis sollicitudinis obviare. Eapropter, dilecti in domino filii, dignitatem ecclesiae vestrae studiosius attendentes, et reputantes [Col. 0885A] indignum, ut, cum sitis vinculo monasticae professionis astricti, debeatis alibi quam in vestro capitulo, si quando exceditis, conveniri, praesentibus vobis litteris indulgemus, ne quis fratrum vestrorum, si quando delinquit, ab archiepiscopo vestro cogi possit, ut extra capitulum vestrum judicio sistat, super his maxime qui contingunt beati Benedicti Regulam et vestri ordinis disciplinam; sed vos omnes ab eodem archiepiscopo regulariter et honeste tractari statuimus, prout antiqua et rationabilis ecclesiae vestrae consuetudo requirit. Illud etiam arctius interdicimus, ne praedictus archiepiscopus, aut alia quaelibet ecclesiastica saecularisve persona a vobis vel ab aliquo vestrum juramentum extorqueat, aut vobis impedimentum aliquod praestet, [Col. 0885B] quominus aliquos de vestris pro negotiis ecclesiae vestrae possitis ad apostolicam sedem libere destinare. Sed quoties necessitas vel utilitas postulaverit mittendo unum vel plures de fratribus vestris ad Romanam Ecclesiam, liberam vobis concedimus facultatem. Indulgemus etiam vobis ut secundum Deum ad profectum capituli libere possitis rebus vestris et quiete disponere, et sigillum vestrum sine contradictione cujuslibet retinere; nec idem archiepiscopus vel alia quaevis persona, dispositioni vel administrationi possessionum aut aliarum rerum vestrarum contra privilegia, quae vobis apostolica sedes indulsit, et contra ecclesiae vestrae consuetudinem se audeat immiscere.

Prohibemus insuper ne quis vestrum, non requisita [Col. 0885C] prioris et conventus licentia, septa ipsius ecclesiae exire praesumat; sed quoties archiepiscopus absens fuerit, priori et conventui, juxta ipsius ecclesiae consuetudinem fratribus exeundi licentiam, cum necessitas imminet, vel cum propter negotia vestra laborare ipsos oportet, sit liberum indulgere. Ad hoc nihilominus per hujus scripti paginam interdicimus, ne archiepiscopus priorem vestrum, cum institutus fuerit, contra statuta Lateranensis concilii et consuetudinem ecclesiae vestrae a prioratus administratione, sine manifesta et rationabili causa removeat, vel ab officii exsecutione suspendat.

Nulli ergo omnino hominum liceat hanc paginam [Col. 0885D] nostrae constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, XII Kalendas Julii, pontificatus nostri anno primo.



XVI. Priori et fratribus Camaldulensibus jus parochiale ecclesiae S. Margaritae asserit. (Romae, ap. S. Petrum, Jun. 1.)
[MITTARELLI Annal. Camaldul., App., p. 183.]

COELESTINUS, episcopus, servus servorum Dei, dilectis filiis priori et fratribus Camaldulensibus, salutem et apostolicam benedictionem.

[Col. 0886A] Cum a nobis petitur quod justum est et honestum et vigor aequitatis et ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus grato concurrentes assensu, jus parochiale quod ecclesia vestra Sanctae Margaritae per quadraginta annos tenuit inconcusse, donationes quoque seu concessiones quas patroni vel alii fideles juste fecerunt, decimas etiam et alia jura ecclesiae vestrae vobis competentia, sicut ea universa a quadraginta annis canonice et sine controversi a possidetis, vestrae devotioni auctoritate apostolica confirmamus, et praesentis scripti patrocinio communimus. Nulli ergo, etc. Si quis autem, etc.

[Col. 0886B] Datum Romae, apud Sanctum Petrum, Kal. Julii, pontificatus nostri anno primo.



XVII. Monasterium S. Anastasii apud Aquas Salvias tuendum suscipit et ejus possessiones ac bona confirmat. (Romae, ap. S. Petrum, Jul. 6.)
[RATTI, Storia di Genzano, p. 96.]




XVIII. Ad capitulum Narbonense.---Confirmat translationem Berengarii episcopi Ilerdensis ad metropolim Narbonensem. (Romae, ap. S. Petrum, Jul. 22.)
[MANSI, Concil., XXI, 614.]

[Col. 0886C] COELESTINUS episcopus, servus servorum Dei, dilectis filiis capitulo Narbonensi, salutem et apostolicam benedictionem.

Quod episcoporum mutationes utilitatis vel necessitatis causa possint auctoritate apostolica licite fieri, tam canonum statuta quam antiqua sanctorum Patrum exempla manifestius protestantur. Etenim beatus Petrus, magister noster et princeps, de Antiochia Romam translatus est, ut ibi magis proficeret. Eusebius quoque Alexandriam, Felix Ephesum pro eadem causa fuit hujus almae sedis auctoritate translatus. Hac itaque ratione considerationis et aliarum plurium mutationis exemplis inducti, nimirum respicientes ad utilitatem Narbonensis Ecclesiae et necessitatem temporis, quo in vestris [Col. 0886D] partibus haeresum et sectarum studia diversa guerrarumque conflictus solito amplius invaluisse dicuntur, inspecta etiam idoneitate personae, inquam, laudabiliter convenistis, licet ab initio contradictores aliqui obstitissent, de communi tamen fratrum consilio electionem quam de venerabili fratre nostro Berengario episcopo Ilerdensi fecistis ratam habemus, et, auctoritate apostolica confirmantes, ipsum vobis concedimus in pastorem. Mandamus itaque vobis atque praecipimus quatenus deinceps ei debitum honorem et obedientiam tanquam spirituali Patri vestro appellatione remota tam hilariter quam humiliter impendatis, et ita erga eum vos exhibere curetis, ut et ipse, sicut pater sollicitus, de regimine vestro debeat commendari, et vos tanquam [Col. 0887A] devotos filios de obedientia eidem exhibita digna laudum praedicatio prosequatur. Credimus siquidem et speramus quod qui in abbatia et episcopatu se gessit utiliter et honeste, in archiepiscopatu, opitulante Domino, ea poterit operari quae et in temporalibus Ecclesiae vestrae proficient, et in spiritualibus correctionem atque meliorationem divina cooperante virtute praestabunt.

Datum Romae, apud sanctum Petrum, XI Kalendas Augusti, pontificatus nostri anno primo.



XIX. Monasterii S. Gisleni protectionem suscipit, possessionesque ac jura confirmat. (Romae, ap. S. Petrum, Jul. 27.)
[REIFFENBERG, Monuments, t. VIII, p. 409.]

[Col. 0887B] COELESTINUS episcopus, servus servorum Dei, dilectis filiis abbati monasterii Sancti Gisleni ejusque fratribus, tam praesentibus quam futuris, regularem vitam professis, in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus et praefatum monasterium Sancti Gisleni, in quo divino estis obsequio mancipati, ad exemplar praedecessorum nostrorum felicis recordationis Alexandri et Lucii, Romanorum pontificum, sub beati Petri et nostra protectione suscipimus et praesentis scripti privilegio communimus, in primis siquidem statuentes [Col. 0887C] ut ordo monasticus, qui, secundum Deum et beati Benedicti Regulam, in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exponenda vocabulis:

Locum ipsum in quo praefatum monasterium situm est, cum omnibus pertinentiis suis; villam Hornut cum omnibus pertinentiis suis; in villa [Col. 0887D] Slogia, curtem dominicatam et carrucatam terrae arabilis, cum curtilibus et omni decima tam ipsius terrae quam omnium feudorum ejusdem villae; decimas quas habetis de terris Sancti Petri; decimam de vinea Hugonis; villare, quod dicitur Ultramontes cum appendiciis suis Harminiacum et Beweniis; decimam de curte et de terris Sancti Landelini; in Novella, terram arabilem unius carrucatae; quartam partem villae Blelgiis cum pertinentiis suis, et districto; villam Waherias et curtem dominicatam, ab omni advocatione et decima liberam; in villa, quae dicitur Wamia, allodium Gonteri et Aegidii, filii ejus, de Cing terramque Hugonis de Aengien cum aliis terris, curtilibus, redditibus, pratis et silvis: partem villae Durni cum [Col. 0888A] villa et districto; ecclesiam quam sub annuo censu centum solidorum Cameracensis monetae ab ecclesia Sancti Gaugerici possidetis; in villa Chasnen, curtem dominicatam, cum terris, pratis, aquis, silvis et curtibus, et portione decimae ab omni dominio libera et ab aliis partibus divisa; in villa, quae dicitur Harchies, tres fertones ad pondus Flandriae, quae Alnensis debet Ecclesia pro terra Heluidis (seu Helvidis); in Resbaco, curtem dominicatam et tres partes totius allodii, tam in terris quam in silvis, in aquis, pratis et redditibus, cum districto; apud Runcherias, sex marcas argenti, ad pondus coloniae, quas debet Camberonensis Ecclesia sub annuo censu pro ejusdem loci terris et altari, cum capella de Herieri ponte; altare de Cella cum appendiciis suis [Col. 0888B] Hornut, et quaternione; ecclesiam de Durno, cum appendiciis suis Blelgiis, Hercana, Astices et Slogio; ecclesiam de Villari, cum appendiciis suis Harminiaco et Bewengiis; ecclesiam de Wamia, cum suis pertinentiis Wamiolo et Resiniis; Basecles cum appendiciis suis; Altregium cum capella de villa, cum omnibus appendiciis suis, ab omni exactione liberum, praeter episcopi obsonium; apud Imbrechies, curtem et terras dominicatas cum pratis et aquis, duas partes communis allodii, ab omni exactione liberas; altare de Bossut, a personatu et ab omni exactione liberum, praeter aunuum sex solidarum redditum pro episcopi obsonio; altare de Baldurno, cum appendicio suo Villeroth, ab omni exactione liberum, praeter annuum trium [Col. 0888C] solidorum redditum pro episcopi obsonio; altare de Eligenies (Elignies) et de Tumaides; capellam de Ramegnies, liberam a personatu et omni exactione, praeter episcopi obsonium; Abechias, cum appendiciis suis Belchi, Molembais, Popiola, Pierwez et aliis appendiciis suis; altaria quoque a bonae memoriae Nicolao, quondam Cameracensi episcopo, vobis collata et ejusdem privilegiis confirmata; Harchies, cum appendiciis suis Grandi ecclesia, Stambrusia et capella de Equicampo; altare de Blatum, liberum et sine personatu; capellam de Wierez, liberam, praeter sonegium duodecim denariorum; altare de Thulin, cum appendicio suo Hainin; altare de Hunchignies; altare de Herselle; [Col. 0888D] altare de Rascengien; altare de Humbergher; altare de Gog cum terra et aliis appendiciis suis; altare de Louvignies cum appendiciis suis Volziis et capella de Squery; capellam Velfagt, et capellam de Herieriponte, liberas ab omni exactione et personatu; in villa Alemans, curtem dominicatam et decimam ipsius curtis et terrae ad eamdem curtem pertinentis, in terris, vineis, pratis et silvis; curtem et terras dominicatas apud Altregium et partes communis allodii in terris, aquis, pratis, silvis et redditibus, ab omni exactione et advocatione liberas; villam Bassecles cum omnibus appendiciis suis et villicationem ejusdem villae in eleemosynam monasterio vestro concessam. Praeterea quidquid terrae sive aquae continetur inter [Col. 0889A] Wamiam et Hanneton, ab exitu fontium suorum usque ad loca ubi in Hainam cadunt, et totam piscationem Roae, et totam piscationem a Cremba-Salice usque ad villam Sancti Gisleni, ex altera parte, usque ad Crembam-Salicem, et ex altera parte, versus Roam usque ad locum ubi Roa, adjuncta Hanneton, cadit in Hainam, excepto uno cartili quod ad nobilem mulierem Beatricem de Boussut pertinere dignoscitur, et quidquid juris habetis de venditione lignorum quae super ipsam Hainae ripam, quae Roae proxima est, deposita fuerint, quod Wiltragium nuncupatur, vobis nihilominus confirmamus. Sane novalium vestrorum, quae propriis manibus aut sumptibus colitis, sive de nutrimentis animalium vestrorum nullus a vobis [Col. 0889B] decimas exigere vel extorquere praesumat, liceatque vobis clericos vel laicos e saeculo fugientes liberos et absolutos ad conversionem recipere et eos, absque contradictione aliqua, retinere. Prohibemus insuper ut nulli fratrum vestrorum, post factam in loco vestro professionem, fas sit, absque abbatis sui licentia, de eodem loco, nisi arctioris religionis obtentu, discedere; discedentem vero, absque communium litterarum cautione, nullus audeat retinere. Cum autem omnibus generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Libertates praeterea et immunitates nec non antiquas et rationabiles consuetudines, ecclesiae vestrae [Col. 0889C] concessas et hactenus observatas, ratas habemus et eas futuris temporibus illibatas manere sancimus. Inhibemus insuper ne quis in vos vel ecclesias vestras, sine manifesta et rationabili causa, excommunicationis vel interdicti sententiam promulgare praesumat. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres [Col. 0889D] communi consensu vel fratrum pars consilii sanioris, secundum Dei timorem et beati Benedicti Regulam, providerint eligendum.

Decernimus ergo, ut nulli omnino hominum liceat praefatum monasterium temere perturbare aut ejus possessiones auferre, vel ablatas retinere, minuere seu quibuslibet vexationibus fatigare, sed omnia integra conserventur eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, [Col. 0890A] potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi, etc. Cunctis autem etc., quatenus et hic fructum bonae actionis percipiant et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Pandulphus, presbyter cardinalis basilicae XII Apostolorum.
    Ego Joannes, tituli Sancti Clementis, cardinalis, Tusculanus episcopus.
    Ego Romanus, tituli Sanctae Anastasiae, presbyter cardinalis.
    Ego Guido, presbyter cardinalis Sanctae Mariae, [Col. 0890B] trans Tiberim, tituli Calisti.
    Ego Cinthius, tituli Sancti Laurentii in Lucina, presbyter cardinalis.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    Ego Petrus, Portuensis, Sanctae Rufinae episcopus.
    Ego Gerardus, Sancti Adriani diaconus cardinalis.
    Ego Gregorius, Sanctae Mariae in Porticu diaconus cardinalis.
    Ego Joannes, Sancti Theodori diaconus cardinalis.
    [Col. 0890C] Ego Gregorius, Sanctae Mariae in Aquiro diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Nicolaus, Sanctae Mariae in Cosmedin diaconus cardinalis.


Datum Romae apud Sanctum Petrum, per manum Aegidii, Sancti Nicolai in Carcere Tulliano diaconi cardinalis, VI Kalendas Augusti, indictione nona, Incarnationis Dominicae 1191, pontificatus vero domni Coelestini III papae anno primo.



XX. Monasterio Cluniacensi monasterium Balmense asserit. (Romae, ap. S. Petrum, Jul. 28.)
[Bullar. Cluniac., 95.]
[Col. 0890D]

COELESTINUS episcopus, servus servorum Dei, dilectis filiis abbati Cluniacensis monasterii, ejusque fratribus, tam praesentibus quam futuris, regularem vitam professis, in perpetuam memoriam.

Gloriosa et admirabilis divinae providentia majestatis ad hoc diversos gradus et ordines in Ecclesia sua constituit, ut, dum inferiores superioribus debitam obedientiam et reverentiam exhiberent, una fieret ex diversitate connexio, et ordinabiliter gereretur officiorum administratio singulorum. Sicut autem filii obedientiae in sinu matris Ecclesiae gratiosae consolationis uberibus confovendi sunt, ita rebelles et elati, qui per inobedientiam suam quasi [Col. 0891A] peccatum ariolandi et idololatriae scelus incurrunt, severitatis ecclesiasticae disciplinis sunt arctioribus coercendi.

Balmense itaque monasterium, quod per fratres inibi congregatos et odore bonae opinionis et religionis decore splendescere ac florere debuerat, quia veterem hominem cum actibus suis sequebantur, in peccatis eorum, diabolo suadente, contabuit: unde tam in spiritualibus quam in temporalibus miserabiliter fuerat imminutum. Cum autem placuit ei qui ab aeterno cuncta disposuit, ut tantis malis finem imponeret et locum ipsum ad obsequium suum misericorditer revocaret facies eorumdem fratrum implere ignominia voluit, ut per hoc nomen suum inquirerent, et ad viam rectitudinis inviti etiam remearent.

[Col. 0891B] Hac itaque justitia praeeunte, felicis recordationis Eugenius papa, praedecessor noster praedictum Balmense monasterium cum pertinentiis suis Cluniacensi Ecclesiae in perpetuum statuit possidendum, et privilegii sui munimine confirmavit. Nos itaque tam ipsius Eugenii quam felicis recordationis Urbani papae praedecessorum nostrorum vestigiis inhaerentes, praefatum monasterium, sicut illud juste et rationabiliter vobis concessum esse dignoscitur, cum omnibus quae impraesentiarum juste et canonice possidet, aut in futurum justis modis, praestante Domino, poterit adipisci, vobis et per vos Ecclesiae vestrae auctoritate apostolica confirmamus, et praesentis scripti privilegio communimus, [Col. 0891C] ea videlicet ratione, ut ordo monasticus ibi secundum institutionem Cluniacensium fratrum futuris temporibus inviolabiliter observetur, et pro rebellione, contumacia et offensa, quam Balmensis monasterii abbas et fratres adversus sanctam Romanam exercuerunt Ecclesiam, quicunque regimen in eodem loco per vos pro tempore obtinuerit nunquam abbatis sed prioris nomen tantummodo sortiatur.

Decernimus ergo, ut nulli omnino hominum fas sit praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet exactionibus fatigare; sed omnia integra conserventur eorum pro quorum [Col. 0891D] gubernatione et sustentatione concessa sunt, usibus omnimodis profutura, salva nimirum apostolicae sedis auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco jura sua servantibus sit pax Domini nostri Jesu Christi, quatenus et hic fructum bonae actionis percipiant, [Col. 0892A] et apud districtum judicem praemia aeternae pacis inveniant. Amen, amen, amen.

    Ego Coelestinus catholicae Ecclesiae episcopus.
    Ego Joannes, tit. S. Clementis cardinalis Tusculanus episcopus.
    Ego Joannes Felix, tit. S. Susannae presbyter cardin.
    Ego Romanus, tit. S. Anastasiae presb. card.
    Ego Hugo presb. card. S. Martini tit. Equicii.
    Ego Cynthius, tit. S. Laurentii in Lucina presb. card.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    [Col. 0892B] Ego Petrus, Portuensis et S. Rufinae episcopus.
    Ego Gerardus, S. Adriani diac. card.
    Ego Gregorius, S. Mariae in Porticu diac. card.
    Ego Joannes, diac. card. S. Theodori.
    Ego Gregorius, S. Mariae in Aquiro diac. card.
    Ego Gregorius, S. Georgii ad Velum Aureum diaconus cardinalis.


Datum Romae, apud Sanctum Petrum, per manum Aegidii Sancti Nicolai in Carcere Tulliano diaconi cardinalis, V Kalendas Augusti, indictione IX Incarnationis Dominicae anno 1191, pontificatus vero domni Coelestini papae III anno primo.



XXI. Privilegium pro Henrico Leone et filiis ejus, ne qua excommunicari possint persona, nisi a summo pontifice vel legato ejus a latere. (Romae, ap. S. Petrum, Aug. 5.)
[Orig. Guelf., III, 563]
[Col. 0892C]

COELESTINUS episcopus, servus servorum Dei, dilecto filio nobili viro HENRICO duci, salutem et apostolicam benedictionem.

Si aliquando fidelium omnium mater, Romana videlicet Ecclesia cuiquam principum quem puram semper erga se devotionem habuisse recolit, aliquid praerogativae clementiae indulget; quod eam decet exsequitur, nec alicui videri grave debet aliquatenus vel absurdum. Eapropter, dilecte in Domino fili, tuis justis precibus inclinati et fervorem devotionis, quam erga praedecessores [Col. 0892D] nostros hactenus habuisti et ad personam nostram specialiter habere dignosceris, attendentes, ne cuilibet passim liceat te per ecclesiasticam sententiam temere praegravare, nobilitati tuae de benignitate sedis apostolicae indulgemus, ne quis in personam tuam, vel personas filiorum tuorum, excepto Romano tantum pontifice, vel legato specialiter ab ipsius latere destinato, nisi de speciali forte mandato nostro, seu illorum qui nobis successerint, excommunicationis sententiam audeat promulgare, nisi forte talis excessus fuerit, qui ex ipso facto poenam excommunicationis importet. Quod, si aliqua forte fuerit levitate praesumptum sententiam, talem, velut in contemptum sedis apostolicae latam, decernimus non tenere.

[Col. 0893A] Nulli ergo omnino hominum liceat hanc paginam indulgentiae nostrae infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli, apostolorum ejus se noverit incursurum.

Datum Romae, apud Sanctum Petrum, Non. Augusti, pontificatus nostri anno primo.



XXII. Monasterii S. Ragniberti Jurensis protectionem suscipit, disciplinamque ac possessiones confirmat. (Romae, ap. S. Petrum, Aug. 5.)
[GUICHENON, Histoire de Bresse et de Bugey, p. 234.]

COELESTINUS episcopus, servus servorum Dei, dilectis filiis HUMBERTO abbati Sancti Ragniberti Jurensis [Col. 0893B] ejusque fratribus, tam praesentibus quam futuris regularem vitam professis, salutem perpetuam.

Quoties postulatur a nobis quod religioni et honestati convenire dignoscitur, omnino nos decet libenter concedere, et petentium desideriis congruum suffragium impartiri. Eapropter, dilecti in Domino filii, vestris justis postulationibus clementer annuimus, et praefatum monasterium, in quo divino estis obsequio mancipati, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo monasticus, qui secundum Deum, ac beati Benedicti Regulam in eodem monasterio noscitur [Col. 0893C] institutus, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis, vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum in quo dictum monasterium situm est, cum omnibus pertinentiis suis, et cum burgo adjacenti; cellam de Chamon, ecclesiam Sancti Michaelis de Monte-Audrico, ecclesiam Sancti Petri de Villari Lagerio cum omnibus appendiciis earum; cellam de Villars Sales, ecclesiam [Col. 0893D] Sancti Juliani de Monte-Majori cum omnibus appendiciis earum, cellam Sanctae Mariae de Graveriis et ecclesiam Sancti Petri de Sanciaco, ecclesiam Sancti Petri de Asperomonte, ecclesiam Sancti Baldufi, ecclesiam de Manusco cum appendiciis earum, cellam Sanctae Mariae de Lueys, ecclesiam Sanctae Mariae de Janua, ecclesiam de Luziaco, ecclesiam Sancti Desiderii, ecclesiam de Campanieu cum appendiciis earum; ecclesiam Sancti Petri de Benoncia, ecclesiam Sancti Andreae de Tenayo, ecclesiam Sancti Mauritii de Argit, ecclesiam Sancti Martini de Vaugiis, ecclesiam Sancti Laurentii de Onciaco, ecclesiam Sancti Petri de Aranda, cellam Sancti Michaelis de Rupae, ecclesiam Sancti Mauritii de Langiis, ecclesiam Sancti Hilarii de Torciaco, [Col. 0894A] ecclesiam Sancti Martini de Cleysieu, ecclesiam Sancti Martini de Varey, ecclesiam Sancti Mauritii de Ambutriaco, ecclesiam Sancti Mauritii de Meyri, ecclesiam Sancti Andreae de Rigniaco, cellam Sancti Petri de Vilieu, ecclesiam Sanctae Mariae de Hospitalari, capellam Sanctae Magdalenae de Loyes, cellam Sancti Christophori de Burgo, cellam Sancti Vincentii de Faramans, ecclesiam Sancti Martini de Stingiaco, cum appendiciis earum. Liceat quoque vobis clericos et laicos, liberos et absolutos, de saeculo fugientes, ad conversionem recipere, et eos absque contradictione aliqua retinere. Prohibemus insuper, ut nulli fratrum vestrorum post factam in eodem loco professionem, sine abbatis sui licentia, nisi strictioris religionis obtentu, fas [Col. 0894B] sit ab eodem loco discedere. Paci quoque et tranquillitati vestrae paterna sollicitudine providere volentes, auctoritate apostolica prohibemus ut infra clausuras locorum, seu grangiarum vestrarum, nullus rapinam sive furtum committere, ignem apponere, hominem capere vel interficere, seu aliquam violentiam temere audeat exercere. Statuimus insuper ut nullus infra parochias vestras, ecclesiam vel oratorium de novo, sine vestra et dioecesani episcopi licentia, aedificare praesumat, salvis indulgentiis Romanorum pontificum. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Chrisma vero, oleum sanctum, consecrationes [Col. 0894C] altarium, seu basilicarum, ordinationes monachorum qui ad sacros ordines fuerint promovendi, a dioecesano episcopo, siquidem catholicus fuerit, et gratiam atque communionem apostolicae sedis habuerit, vobis sine pravitate aliqua praecipimus exhiberi.

Decernimus ergo ut nulli omnino hominum liceat praefatum monasterium temere perturbare vel ejus possessiones auferre, ablatas retinere, vel minuere seu quibuslibet vexationibus fatigare, sed omnia integra conserventur eorum, pro quorum gubernatione et sustentatione concessa sunt usibus omnimodis profutura, salva sedis apostolicae auctoritate, et dioecesani episcopi canonica [Col. 0894D] justitia. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi peccatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine; districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Romae, apud Sanctum Petrum, per manum [Col. 0895A] Aegidii Sancti Nicolai in Carcere Tulliano diaconi cardinalis, Nonis Augusti, indictione IX, Incarnationis Dominicae 1191, pontificatus vero domni Coelestini papae III, anno primo.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velleterensis episcopus.
    Ego Joannes, Praenestinus episcopus
    Ego Joannes, tituli Sancti Clementis, cardinalis Tusculanus.
    Ego Joannes Felix, tituli Sanctae Susannae presbyter cardinalis.
    Ego Guido, presbyter cardinalis Sanctae Mariae trans Tiberim, tituli Calisti.
    [Col. 0895B] Ego Hugo, presbyter cardinalis Sancti Martini.
    Ego Beraldus, Sancti Adriani diaconus cardinalis.
    Ego Gregorius, Sanctae Mariae in Porticu diaconus cardinalis.
    Ego Joannes, Sancti Theodori diaconus cardinalis.
    Ego Nicolaus, Sanctae Mariae in Cosmedin diaconus cardinalis.





XXIII. Praepositi et fratrum ecclesiae S. Nicolai Stendalensis privilegium confirmat, ut sacramenta ecclesiastica, si dioecesanus episcopus recusaverit tribuere, a quolibet episcopo accipiant. (Romae, ap. S. Petrum, ut videtur, Aug. 7.)
[RIEDEL, Cod. diplom. Brandenburg., I, V, 26.---Vide Privilegium iisdem a Clemente III concessum, Patrologiae tom. CCIV, sub num. 60.]
[Col. 0895C]




XXIV. 1. In ecclesia S. Nicolai Stendalensis, invitis fratribus, synodum fieri eamque interdicto affici vetat.---2. Praeposito et fratribus S. Nicolai Stendalensis asserit privilegium de animarum cura, a Lucio III datum. (Romae, ap. S. Petrum, ut videtur. Aug. 7.)
[Vide RIEDEL, ubi supra.]




XXV. Ecclesiae S. Nicolai Stendalensis protectionem suscipit. (Romae, ap. S. Petrum, Aug. 9.)
[Ibid.]

[Col. 0895D] COELESTINUS episcopus, servus servorum Dei, dilectis filiis praeposito S. Nicolai in Stendale ejusque fratribus tam praesentibus quam futuris canonice substituendis, in perpetuum.

. . . Vestris justis postulationibus clementer annuimus et praefatam ecclesiam S. Nicolai, in qua divino estis obsequio mancipati, ad exemplar piae recordationis Clementis papae praedecessoris nostri, in jus et proprietatem beati Petri sub apostolicae sedis protectione suscipimus, et in futurum concessione pontificali munimus, statuentes ut quascunque possessiones, etc.

Datum Romae, apud Sanctum Petrum, V Idus Augusti, anno Incarnationis Dominicae 1191, pontificatus Coelestini papae III anno primo.



XXVI. Ecclesiae S. Mariae et S. Joannis evangelistae Suerinensis protectionem suscipit, bonaque ac privilegia confirmat. (Romae, ap. S. Petrum, Oct. 24.)
[LUNIG, Spicil. eccles., II, Append., 154.]
[Col. 0896A]

COELESTINUS episcopus, servus servorum Dei, dilectis filiis canonicis Sverinensis Ecclesiae tam praesentibus quam futuris canonice substituendis, in perpetuum.

Apostolici moderaminis clementiae convenit ecclesiasticos viros diligere et eorum loca pia protectione munire. Dignum namque et honestati conveniens esse dignoscitur, ut qui ad ecclesiarum regimen assumpti sumus, eos a pravorum hominum [Col. 0896B] nequitia tueamur et apostolicae sedis patrocinio foveamus. Eapropter, dilecti in Domino filii, vestris justis postulationibus clementer annuimus et felicis recordationis Clementis papae praedecessoris nostri, vestigiis inhaerentes, praefatam Sverinensem Ecclesiam in honore beatae Dei genitricis Mariae et beati Joannis evangelistae dedicatam, et a nobili viro II. duce dotatam, in quo divino estis obsequio mancipati, sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione [Col. 0896C] fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

In Brezne XXX mansos, in Ylowe IV villas, Curiwiz, Mentina, Qvazentin, Insliz; in Suerin villam unam, Liscowe quae, mutato nomine, Alta villa vocatur; in Silasne Rampe, in Sadelbandingen Borist; ultra Albiam, Virichim et curias apud Todendorp; Nauliz juxta Lugouve; navale teloneum in Plote, parochiam in Sverin cum omni jure; medietatem decimae in Sclazne, tertiam partem decimae in Mikelenburch, tertiam partem decimae in Ylowe, tertiam partem decimae in Zareze, tertiam partem decimae in Warnowe, tertiam partem decimae in Mariz, totam decimam [Col. 0896D] in villis vestris per Sverinensem episcopatum. Ad decanatum ejusdem Ecclesiae II marcas denariorum ex reditibus episcopalibus, I in Mickelenburg, aliam in Ylowe, et II magnas mensuras annonae, quae wichs kepel appellantur; de molendino in aquilonari parte Sverinensis civitatis posito, annuatim I triticei brachii, alteram siliginis; ad luminaria ejusdem ecclesiae novellae teloneum in Plone, et tertiam partem de redditibus in Nauliz. Praeterea liberam electionem in eligendo decanos, praepositos et canonicos, et liberam dispositionem in colligendis stipendiis, sicut hactenus habuistis, auctoritate vobis apostolica confirmamus, et ad exsequias et ad tricesimum, et ad anniversarium, ad solvenda debita, ad servientes remunerandos [Col. 0897A] cujuslibet defuncti canonici, in ecclesia stipendium quod vivus habuit, post ejus obitum, sicut Ecclesiae vestrae consuetudinis est, per annum vacare decernimus. Honorem quoque et dignitatem pontificalis sedis, quam Sverinensis Ecclesia hactenus habuisse dignoscitur, per praesentis scripti paginam eidem loco auctoritate apostolica confirmamus. Universam quoque dotem ad usum episcopi assignatam perpetua stabilitate saepe dictae Ecclesiae nihilominus confirmamus, totam videlicet terram Butisowe cum omni utilitate et pertinentiis suis, VI villas in Ylowe, Moytz, Ledarsiz, Gugulvosei, Jastrowe, Pancoviz, Gnesdiz, Liuzchou, et Goderaoc; in Kizin, Wotencha, prope Dimin, cum aliis villis; villam in Muriz et aliam in Warnowe; insulam Sverin adjacentem [Col. 0897B] usque ad rivulum, et aliam insulam prope Dobin, quae Libiz dicitur.

Decernimus ergo, ut nulli omnino hominum liceat praefatam Ecclesiam temere perturbare, aut ejus possessiones auferre vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia.

Si qua igitur in futurum, etc.

Datum Romae, apud S. Petrum, per manum Aegidii S. Nicolai in Carcere Tulliano diaconi cardinalis, VIII Kalend. Novembris, indictione X, Incarnationis Dominicae anno 1191, pontificatus vero [Col. 0897C] domni Coelestini papae III anno primo



XXVII. [Umberto archiepiscopo Arelatensi?] concedit ut per censuras ecclesiasticas inordinationes in Provincia exortas compescat. (Laterani, Nov. 5.)
[PAPON, Histoire gén. de Provence, t. II, p. 27.]

COELESTINUS episcopus, etc.

Cum Redemptor humani generis pacem inter Deum et hominem reformaturus in terras descenderit, decet fraternitatem tuam inter tuos parochianos ad eam servandam diligenter intendere, et ad hoc pontificalem opem adhibere. Cum igitur tam in civitate tua quam burgo ipsius simultates audiverimus [Col. 0897D] plurimas pullulare, et ex his homicidia et alia dispendia mutua partium provenire, praesentium tibi auctoritate concedimus, ut illos cives tuos vel burgenses, qui pacem et concordiam, juxta commonitionem tuam, cum adversariis contempserint reformare, libere valeas maledicti et excommunicationis vinculo innodare, et eos qui naufragia patientes capiunt vel exspoliant, vel sua illis auferunt, et peregrinos seu mercatores et alios per strata euntes capere vel bona sua diripere, vel augere pedagia de novo praesumpserint, excommunicationis sententia feriendi liberam habeas facultatem; haereticos insuper et qui eos recipiunt et favorem illis impendunt, Aragonenses, Bramantiones, et familias illas extraneas, quae tuam dicuntur provinciam dissipare, [Col. 0898A] et illos praeterea qui eos conducunt, et in castris, villis et civitatibus recipiunt, aut vendunt illis, vel ab eis emunt, seu commercium aliquod cum illis ineunt, eadem possis nostra fretus auctoritate, cessante appellatione, punire.

Datum Laterani, Non. Novembris, pontif. nostri anno primo.



XXVIII. Compositionem inter ecclesias S. Mariae et S. Crucis Stampenses factam confirmat. (Laterani, Nov. 7.)
[FLEUREAU, Les Antiquitez de la ville et du duché d'Estampes, p. 390.]

COELESTINUS episcopus, servus servorum Dei, dilecto filio ODONI CLEMENTIS, abbati Sanctae Mariae [Col. 0898B] Stamparum, notario litterarum charissimi in Christo filii nostri Philippi, illustris Francorum regis, salutem et apostolicam benedictionem.

Causae, quae concordia vel judicio terminantur, ne resumant in posterum recidivam, apostolico convenit robore communiri. Inde est quod, tuis precibus inclinati, compositionem, quae inter ecclesiam tuam et ecclesiam Sanctae Crucis, de communi consensu partium intercessit, sicut in scriptis praescripti regis, et episcopi Parisiensis abbatis Sanctae Genovefae, decani, cantoris et cancellarii Parisiensis Ecclesiae delegatorum judicium plenius continetur; et inter vos sine pravitate aliqua intercessit, et hactenus est servata, auctoritate apostolica confirmamus, et praesentis scripti patrocinio communimus. [Col. 0898C] Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VII Idus Nov., pontificatus nostri anno primo.



XXIX. Bulla, qua in primis statuit ut in monte Crucenberg ordo S. Benedicti perpetuo observetur, deinde ut bona ejusdem perpetuo illibata permaneant, et in specie, Erctestedt, Saverhausen, Dsthaimb, Bolthaimb, Heit-Zelle, Ingelmarstadt, Rapuldis, domus ejusdem, et alia in Hersfeld, redditus salis in Salzungen. Insuper concedit generali edicto jus celebrandi divina officia cum allegatis conditionibus, item jus eligendi abbatem juxta Regulam D. Benedicti. (Laterani, Nov. 12.)
[WENCK, Hess. Landesg., III, Urk., 87.]
[Col. 0898D]




XXX. Monachis Clusanis sub excommunicationis poena praecipit ut monachorum Savilianensium diplomata, jam diu retenta, iis reddant. (Laterani, Dec. 2.)
[Historiae patriae Monum., Chartae, I, 970.]

COELESTINUS episcopus, servus servorum Dei, dilectis filiis abbati et monachis Clusinensibus, salutem et apostolicam benedictionem.

Sicut nolletis ab aliis infestari, sic ab aliorum [Col. 0899A] laesione deberetis cautius, sicut viri religiosi et timentes Dominum, abstinere. Ad audientiam siquidem apostolatus nostri, dilectis filiis abbate et fratribus de Savilliano significantibus, pervenisse noveritis quod vos ipsorum privilegia pro vestrae voluntatis arbitrio detinetis et saepius requisiti hactenus reddere contempsistis. Quia igitur eorum jacturam, sicut qui specialem de ipsis compellimur curam gerere, nolumus sine debita correctione relinquere discretioni vestrae, per apostolica scripta mandamus et districte praecipimus, quatenus eadem privilegia memoratis fratribus sine dilatione ac difficultate reddatis, alioquin noveritis nos venerabili fratri nostro Mediolanensi archiepiscopo firmiter mandavisse ut vos ad hoc, nostra fretus auctoritate, per [Col. 0899B] excommunicationes et interdicti sententiam cogere non postponat.

Datum Laterani, III Nonas Decembris, pontificatus nostri anno primo.



XXXI. Ad praelatos Angliae.---Pro Willelmo Eliensi episcopo. (Laterani, Dec. 2.)
[MANSI, Concil., XXII, 594.]

COELESTINUS episcopus, servus servorum Dei, venerabilibus fratribus archiepiscopis et episcopis in regno Angliae constitutis, salutem et apostolicam benedictionem.

Cum dilectus in Christo filius noster Richardus [Col. 0899C] illustris rex Anglorum, quando se suscepto signo crucis ad ulciscendam injuriam Redemptoris accinxit, tutelae regni sui curas, quod sicut vir intelligens et requirens Dominum duxit obsequium postponendum, sub apostolica protectione dimiserit, statutum regni sui ac jura et honorem ipsius tanto majori studio conservare volumus et debemus, quanto de nostra protectione confisus, majoribus periculis personam suam et res pro exaltatione sanctae religionis exposuit, et in obsequio Creatoris laudabilius, faciente Domino cum eo signum in bonum, atque ferventius, sicut ex suis operibus elucescit, cognoscitur se habere. Cum igitur quaedam tam contra regnum ipsum, quam contra venerabilem [Col. 0899D] patrem [f. fratrem] vestrum Willelmum, Eliensem episcopum, apostolicae sedis legatum, cui regnum tradidit gubernandum, per Joannem comitem Moretonii, et per quosdam alios, accepimus attentata, quae nonnulla in se suspicionis continent argumenta et, si vera sunt, non in modicam noscuntur sedis apostolicae contumeliam redundare: eidem praesumptioni tanto maturius duximus occurrendum, quanto ex mora ipsa jam dicto regi et terrae Hierosolymitanae gravius detrimentum ac nobis et Ecclesiae Romanae major inde posset ignominia provenire. Proinde universitati vestrae per apostolica scripta mandamus, et in virtute obedientiae praecipimus, quatenus si, prout nobis insonuit, memoratus comes, vel alius in jam dictum episcopum [Col. 0900A] manus violentas injicere, vel eum capere, vel juramentum quodlibet ab eo per violentiam extorquere, seu eum in captione tenere, seu statum regni a severitate regia in recessu suo dispositum aliquatenus immutare praesumpserit, omni occasione vel simultate postposita, convenientes in unum, praedictum comitem, et omnes antedictae praesumptionis consiliarios, auctores, complices et fautores, accensis candelis et pulsatis campanis, omni appellatione et excusatione, nec non et personarum acceptione postpositis, publice nuntietis vinculo excommunicationis astrictos. Et tandiu faciatis sic excommunicatos ab omnibus arctius evitari, nec non et in terris illorum, et in aliis quas invaserint, praeter poenitentias et parvulorum baptismata, [Col. 0900B] divina penitus sine appellationis obstaculo prohibeatis celebrari officia: donec jam dicto legato tam a captione quam a juramento primitus absoluto, et regno ipso in statum a praenominato rege in recessu suo dispositum reformato, cum testimonio litterarum ipsius legati, et vestrarum, pariter ad sedem veniant apostolicam absolvendi: scituri pro certo quod, si hujus nostri exsecutione praecepti negligentes fueritis aut remissi, non minorem in vos, praestante Deo, duximus ultionem, quam si praedicta injuria personae nostrae vel uni de fratribus nostris esset irrogata.

Datum Laterani, IV Nonas Decembris, pontificatus nostri anno primo.



XXXII. Monasterii S. Petri Savilianensis protectionem suscipit possessionesque confirmat. (Laterani, Dec. 5.)
[Historiae pat. Monum., Chart., I, 973.]
[Col. 0900C]

COELESTINUS episcopus, servus servorum Dei, dilectis filiis WILLELMO abbati et monachis Sancti Petri de Savilliano, tam praesentibus quam futuris, regularem vitam professis, in perpetuum.

Effectum justa postulantibus indulgere et . . . . . aequitatis et ordo exigit rationis, praesertim quando petentium voluntatem, et pietas adjuvat, et veritas non relinquit. Eapropter, dilecti in Domino filii, vestris justis postulationibus clementer annuimus et praefatum monasterium Sancti Petri de Savilliano, [Col. 0900D] in quo divino mancipati estis obsequio, quod ad jus et proprietatem beati Petri, nullo mediante, pertinere dignoscitur, ad exemplum felicis recordationis Lucii papae praedecessoris nostri sub beati Petri tutela et nostra protectione suscipimus et praesentis scripti privilegio communimus, in primis siquidem statuentes ut ordo monasticus, qui secundum Deum et beati Benedicti Regulam in eodem loco noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona praedictum monasterium in praesens juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis [Col. 0901A] vestrisque successoribus, et illibata permaneant. In quibus haec propriis duximus exprimenda vocabulis:

Quidquid habetis in Savilliano, in Strepeto Marenae, villa Maxi, Ricrossae Sarmatario, Duania, Monte Falcono, Sancto Gregorio, Fontana, Cabalario majore, Cavalario Leone, Solaria, Marchione, Salucia, Centallo, Bosnasio, Gragnasio, Nigella, Crespibulo, Cinglio, Lugia, et Morra majore tam in ecclesiis quam in parochiis et earum decimis, terris, vineis, pratis cultis et incultis, rivis et molendinis.

Sane novalium vestrorum quae propriis manibus aut sumptibus colitis, sive de nutrimentis animalium vestrorum nullus a vobis decimas exigere vel [Col. 0901B] extorquere praesumat. Liceat quoque vobis clericos vel laicos liberos et absolutos, e saeculo fugientes, ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum, post factam in eodem loco professionem, fas sit de eodem loco absque abbatis sui licentia, nisi . . . obtentu, discedere. Discedentem vero sine tuarum litterarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare; chrisma vero, oleum sanctum, consecrationes altarium seu basilicarum, ordinationes clericorum qui ad sacros ordines [Col. 0901C] fuerint promovendi, et caetera ecclesiastica sacramenta a quocunque malueritis suscipietis episcopo, siquidem catholicus fuerit, et gratiam atque communionem apostolicae sedis habuerit, et ea vobis gratis et sine . . . . . aliqua voluerit exhibere. Sepulturam quoque ipsius loci liberam esse decernimus ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris, secundum Dei timorem et beati Benedicti Regulam providerint eligendum.

[Col. 0901D] Decernimus ergo, ut nulli omnino hominum liceat praefatum monasterium temere perturbare aut ejus possessiones auferre vel ablatas retinere, minuere, seu aliquibus vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et in praedictis ecclesiis dioecesani episcopi canonica justitia. Ad indicium autem hujus perceptae a sede apostolica libertatis, et quod idem monasterium beati Petri juris existit, bizantium unum annis singulis nobis nostrisque successoribus persolvetis. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, [Col. 0902A] secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen. Bene valete.

    Ego Coelestinus, catholicae Ecclesiae episcopus.
    Ego Pandulphus, presb. card. basilicae XII Apostolorum.
    [Col. 0902B] Ego Joannes, tit. S. Clementis cardinalis Tusculanus.
    Ego Albinus, Albanus episcopus.
    Ego Octavianus, Ostiensis et Vellet. episc.
    Ego Joannes, Praenestinus episcopus.
    Ego Conradus, S. Adriani diaconus card.
    Ego Infredus, S. Mariae in Via Lata card.
    Ego Gregorius, Sanctae Mariae in Porticu diaconus cardinalis.
    Ego Gregorius, S. Mariae in Aquiro diaconus cardinalis.
    Ego Gregorius, Sancti Georgii ad Velum aureum diaconus.
    Ego Lotarius, SS. Sergii et Bacchi diaconus cardinalis.


[Col. 0902C] Datum Laterano, per manus Aegidii Sancti Nicolai in Carcere Tulliano diaconi cardinalis, in Nonis Decembris, indictione X, Incarnationis Dominicae anno 1191, pontificatus vero domni Coelestini papae III anno primo.



XXXIII. [Hugoni] episcopo Coventrensi possessiones quasdam asserit. (Laterani, Dec. 5.)
[Monastic. Anglic., III, 232]

COELESTINUS episcopus, servus servorum Dei, venerabili fratri episcopo Coventrensi, salutem et apostolicam benedictionem.

[Col. 0902D] Cum a nobis petitur quod justum est et honestum, et vigor aequitatis et ordo exigit rationis, ut id per sollicitudinem officii nostri ad debitum perducatur effectum. Eapropter, venerabilis in Christo frater, tuis justis postulationibus grato concurrentes assensu, ecclesias de Bromlee, de Alrewas et villas de Canok et de Ruggelee cum ecclesiis et caeteris earum pertinentiis in tua dioecesi constitutas, sicut eas tu et ecclesia tua de Lichfield ex donatione regia, juste et sine controversia possidetis; tibi et eidem Ecclesiae auctoritate apostolica confirmamus, et praesentis scripti patrocinio communimus.

Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, [Col. 0903A] indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, Nonas Decembris, pontificatus nostri anno primo.



XXXIV. Clericis Cardonensibus ecclesiam de Liemon asserit. (Laterani, Dec. 16.)
[GUENTHER. Cod. diplom. I, 474.]

COELESTINUS episcopus, servus servorum Dei, dilectis filiis, clericis ecclesiae Cardonensis, salutem et apostolicam benedictionem.

Cum ab ecclesiasticis viris a nobis requiritur quod a ratione non deviat, tanto eis faciliorem debemus praebere consensum, quanto eorum cura nobis [Col. 0903B] specialius est commissa. Eapropter, dilecti in Domino filii, vestris justis postulationibus grato concurrentes assensu, ecclesiam de Liemon, sicut eam metropolitanus vester rationabiliter vobis concessit, et vos eam pacifice possidetis, vobis et ecclesiae vestrae auctoritate apostolica confirmamus, et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus, se noverit incursurum.

Datum Laterani, XVII Kal. Januarii, pontificatus nostri anno primo.



XXXV. Archiepiscopo Strigoniensi asserit jus regis Hungariae coronandi, et »regiae domus officialium praepositos vinculo anathematis alligandi et in causis spiritualibus judicandi.« (Laterani, Dec. 20.)
[FÉJER, Cod. diplom. Hung., II, 276.]
[Col. 0903C]




XXXVI. Ecclesiae Teutonicorum Transilvanorum, praepositurae factae, libertatem confirmat litteris ad Strigoniensem archiepiscopum datis. (Laterani, Dec. 20.)
[Ibid.]




XXXVII. Guillelmi, domini Montispessulani, bona privilegiaque confirmat. (Laterani, Dec. 24.)
[GARIEL, Series praesulum, etc., t. II, p. 240.]
[Col. 0903D]

COELESTINUS episcopus, servus servorum Dei, dilecto filio nobili viro GUILLELMO, domino Montispes., salutem et apost. bened.

Considerantes, dilecte in Domino fili, et diligentius attendentes quantum clarae memoriae Guillelmus progenitor tuus S. Rom. Ecclesiae et nobis ipsis in minori officio constitutis devotus exstiterit, sperantes etiam quod sinceram ipsius erga Rom. Ecclesiam et nos ipsos devotionem tua debet strenuitas imitari, petitionibus tuis gratum impertimur assensum, et personam tuam, filium tuum Guillelmum, et bona quae jam rationabiliter possides, aut in futurum justis modis, praestante Domino, poteris [Col. 0904A] adipisci, sub B. Petri et nostra protectione suscipimus, et praesentis scripti patrocinio communimus, statuentes ad instar concessionis fel. mem. Alexandri, praedecessoris nostri, tuo indultae progenitori, ut nulli omnino hominum liceat, nisi Rom. pontifici, vel ei cui specialiter ipse mandaverit, aut legato a latere destinato personam tuam excommunicationis vinculo innodare, nisi ipso genere delicti, sicut ex injectione manuum in clericos vel personas religioni obnoxias, aut ex ignis appositione, te contigerit in sententiam excommunicationis incidere. Capellam quoque tuam, quae in Montepessulano, et aliam quae est in castro de Palude nullus similiter audeat interdicere, quominus tibi, et familiae tuae, exclusis excommunicatis et nominatim interdictis, [Col. 0904B] divina in eis officia celebrentur; de una vero quaque capella, quoniam utraque a progenitoribus tuis B. Petro collata est, unus aureus quotannis nostro Lateranensi palatio, sicut prius constitutum est, persolvatur; ita tamen quod decimae et primitiae, et alia quae ad jus parochiale pertinent, Magalon. Ecclesiae integra conserventur.

Datum Laterani, IX Kal. Jan., pontificatus nostri anno primo.



XXXVIII. Theobaldo episcopo Clusino ejusque Ecclesiae omnia bona et jura confirmat. (Laterani, Dec. 27.)
[MURATORI, Antiq. Ital. VI, 421.]

COELESTINUS episcopus, servus servorum Dei, dilecto [Col. 0904C] fratri nostro THEOBALDO episcopo Clusino, salutem et apostolicam benedictionem.

Miserati inopiam commissae tibi Ecclesiae Clusinae et praedecessorum nostrorum felicis memoriae Honorii, Eugenii, Anastasii et Adriani Romanorum pontificum vestigiis inhaerentes, Ecclesiam ipsam, cui adjutore Domino praesides, sub beati Petri et nostra protectione suscipimus, ut clericos ordines, quascunque possessiones et bona impraesentiarum tua Ecclesia possidet, aut in futurum possidebit, firma tibi tuisque successoribus et illibata permaneant.

In primis cathedralem ecclesiam Sancti Secundiani, et ecclesiam Sanctae Mustiolae, hospitale [Col. 0904D] Sancti Herenei, plebem Sanctae Mariae de Balneo, plebem Sancti Donati de Radicofano, plebem Sancti Joannis de Queneto, plebem Sanctae Mariae de Spino, cum capella Sancti Joannis, et massaritiis, plebem Sancti Martini de Fabrica, cum omnibus suis pertinentiis, plebem Sancti Joannis de Pupille, plebem Sancti Donati, plebem Sancti Martini cum capella Sancti Quirici de Castello Algisi, plebem Sancti Eleutherii, plebem Sanctae Mariae de Peretulo, plebem Sanctae Mariae de Runcano, plebem Sancti Donati, plebem Sancti Cervasii, plebem Sancti Severi de Verlano, plebem Sancti Terentiani de Materno, plebem Sanctae Mariae de Figline cum capellis suis, plebem Sancti Caesarii, plebem Sanctorum Cosmae et Damiani, plebem Sancti Silvestri, plebem [Col. 0905A] Sancti Victorini cum capella Sancti Martini, plebem Sancti Philippi, Heremum de Vivo, plebem Sanctae Florae, cum omnibus suis pertinentiis, plebem Sancti Petri de Auliano cum capella de Lugnole, et quidquid habetis in ecclesia Sancti Leonardi de Castello de Plano, plebem Sanctae Mariae de Muscia cum capella de Castellione Ugonis, plebem Sancti Laurentii: curtes etiam ejusdem episcopii, videlicet curtem Sanctae Florae de Noceto, curtem de Bugnano cum castello de Potentino et turre sua, sita super flumen Vivo, curtem Sancti Clementis, capellam Sancti Pauli de Moterlo et plebem Sancti Ansani, curtem de Montealtulo, curtem de Capitino et de Lojano, et Corvaja cum capella sua, montem de Torino, curtem de Bruscaja cum castello Ceculo, [Col. 0905B] curtem de Rasarone, cum capella Sancti Adriani, monasterium Sancti Petri in Campo, curtem Sancti Angeli de Cervinaja, plebem Sancti Mamiliani in Cignano, cum suis pertinentiis, curtem Sancti Quirici de Pulsignano, capellam Sancti Pauli, curtem de Puteolo cum capella Sancti Petri, curtem de Casa Majore cum capella, curtem Sancti Salvatoris, curtem de Caliano, curtem de Mugnano, monasterium Sancti Benedicti, situm juxta fluvium Tresiani; ecclesiam Sancti Pauli de Materno, ecclesiam Sancti Andreae de Fracta, capellam Sancti Angeli de Rivo, capellam Sancti Crisanti et Tavernelle cum Roso, ecclesiam Sanctae Honoratae cum omnibus suis pertinentiis, curtem de Petrognano, montem Veneris, curtem de Raspista, curtem de Campilli, [Col. 0905C] curtem Sancti Joannis de Terninano, curtem de Valcalla, curtem de Martiniano, curtem de Resignano, curtem de Fabrica, capellam Sanctae Mariae de Flojano, ecclesiam Sanctae Mariae de Fortunula, curtem de Tilliano, curtem de Pistulla, curtem de Valliano, castellum de Carriolo cum tota curte sua, capellam Sancti Justi cum pertinentiis suis, curtem de Cignano, ecclesiam Sancti Petri, ecclesiam Sancti Laurentii, montem Luculi, quartam partem castelli de Asciano ex testamento comitis Manentis, castellum de Montolla, cum toto districtu suo, et medietatem omnium eorum, quae habuit a Serra de Sarthiano usque ad flumen Clanii, excepto eo, quod habuit in Colle Franculi. Praeterea ecclesiam Sancti Petri, ecclesiam Sancti [Col. 0905D] Silvestri, ecclesiam Sancti Pantaleonis, capellam Sancti Dominici, ecclesiam Sancti Savini, ecclesiam Sancti Joannis de Guerneto, ecclesiam Sancti Hilarii cum omnibus suis pertinentiis, curtem de Murelle cum omnibus pertinentiis suis. Insuper etiam piscarias, quas habetis in Portu de Casali, in Plano de Lignallia, in Vena de Arrone, et circa pontem Clanis superius et inferius, in Ulma et in Volatu.

Decernimus ergo, ut nullus archiepiscopus in praedicta parochia absque Clusini episcopi licentia ecclesias consecrare, chrisma conficere, clericos ordinare, aut publicam poenitentiam dare praesumat. Nullus etiam episcopale jus Clusini episcopatus, [Col. 0906A] quartam videlicet partem decimarum et oblationum tam vivorum quam mortuorum, et alia, quae secundum statuta sacrorum canonum ei debentur, irrationabiliter audeat impedire, vel ipsam ecclesiam temere perturbare, aut ejus possessiones auferre, vel ablatas retinere, minuere, seu quomodolibet molestiis fatigare; sed omnia integra conserventur tam clericorum quam pauperum usibus profutura, salva sedis apostolicae auctoritate. Si qua igitur in futurum ecclesiastica, saecularisve persona, etc.

    Ego Coelestinus, catholicae Ecclesiae episcopus.
    Ego Pandulfus, basilicae XII Apostolorum presbyter cardinalis.
    Ego Melior, SS. Joannis et Pauli presbyter cardinalis.
    [Col. 0906B] Ego Joannes, tit. S. Clementis cardinalis, Tusculanus episcopus.
    Ego Hugo, presb. card. S. M . . . tit. Equitii.
    Ego Albinus, Albanensis episcopus.
    Ego Octavianus, Ostiensis et Velletrensis episc.
    Ego Joannes, Praenestinus episcopus.
    Ego Gratianus, SS. Cosmae et Damiani diac. card.
    Ego Joffredus, S. Mariae in Via Lata diac. card.
    Ego Bernardus, S. Mariae Novae diac. card.


Datum Laterani, per manum Aegidii S. Nicolai in Carcere Tulliano, VI Kal. Jan., indict. XI, Incarnat. Dom. anno 1191, pontific. vero D. Coelestini papae III anno primo.



XXXIX. Stenaro, episcopo Wexionensi, praecipit, ne in C[olonis] episcopi Lincopiensis possessiones invadat. (Laterani, Dec. 28.)
[LILJEGREN, Dipl. Suec., I, 124.]
[Col. 0906C]

COELESTINUS episcopus, servus servorum Dei, venerabili fratri STENARO, Wexionensi episcopo, salutem et apostolicam benedictionem.

Officium nobis injunctum nos admonet et hortatur ut injuriam patientibus assistamus, et eis per apostolicae auctoritatis subsidium ad obtinendam justitiam, debitum impendamus assensum. Proinde tuae devotioni per apostolica scripta mandamus quatenus venerabilem fratrem nostrum C. Lingacopensem episcopum super his quae possidet et antecessores [Col. 0906D] sui pacifice possederant injurias afficere non praesumas, sed ita eum sua justitia gaudere permittas, quod contra te, requirente justitia, non cogamur animadversionem debitam exercere.

Datum Laterani, V Kal. Januarii, pontificatus nostri anno primo.



XL. C[inthio] tit. S. Laurentii in Lucina presbytero cardinali, apostolicae sedis legato, et P[etro], archiepiscopo Upsaliensi, et J[erpulpho] episcopo Scarensi mandat, ut C[olonis] Lincopiensis et S[tenari] Wexionensis episcoporum de dioecesium confinio litem discernant. (Laterani, Dec. 31)
[Ibid.]

COELESTINUS episcopus, servus servorum Dei, dilecto [Col. 0907A] filio C. Sancti Laurentii in Lat. presbytero cardinali apostolicae sedis legato, et venerabilibus fratribus P. Upsalensi archiepiscopo et J. Scarensi episcopo, salutem et apostolicam benedictionem.

Causam quae vertitur inter venerabiles fratres nostros C. Lingacopensem et S. Wexionensem episcopos super terminis episcopatuum, experientiae vestrae duximus committendam, et appellatione remota, fine debito terminandam, per apostolica scripta mandantes quatenus, partibus ad vestram praesentiam convocatis, audiatis quae fuerint hinc inde proposita diligenter, et causam ipsam, appellatione remota, mediante justitia, terminetis. Quod si omnes his exsequendis nequiveritis interesse, duo vestrum ea nihilominus exsequantur.

[Col. 0907B] Datum Laterani, II Kal. Januarii, pontificatus nostri anno primo.



XLI. Monachis S. Augustini Cantuariensibus concedit »ut possint celebrare divina in generali interdicto.«
(Vide Chronica W. Thorn, ap. TWISDEN, Hist. Angl. Script., II, 1839.)




XLII. Monasterii S. Augustini Cantuariensis »super benedictione abbatis« privilegium confirmat.
[Vide ibid.]




XLIII. Monasterio S. Augustini Cantuariensi »confirmat ecclesiam de Northborne cum capellis ad opus eleemosynariae.«
[Vide ibid.]
[Col. 0907C]




XLIV. Monasterio S. Augustini Cantuariensi »confirmat praebendam de Gustone ad vestitum monachorum.«
[Vide ibid.]




XLV. R[ogero] abbati S. Augustini Cantuariensi mandat, videat, »ne aliquis clericorum commissam sibi ecclesiam cuiquam ad firmam assignet.« (Fragmentum).
[TWYSDEN, H. A. Scr., II, 1840.]

COELESTINUS episcopus, servus servorum Dei, dilecto filio R. abbati Sancti Augustini, etc.

Audivimus et audientes: et infra: Auctoritate apostolica prohibemus, ne aliquis clericorum tuorum commissam sibi ecclesiam cuiquam ad firmam [Col. 0907D] assignet; quod si fecerit liceat tibi eum usque ad satisfactionem congruam ipsius ecclesiae beneficio auctoritate apostolica spoliare.



XLVI. Rogero, abbati S. Augustini Cantuariensi permittit, »ut si quis, beneficium ecclesiasticum a monasterio adeptus, solitum fidelitatis juramentum praestare contempserit, eum a beneficii perceptione suspendat.« (Fragmentum.)
[Ibid.]

COELESTINUS episcopus, servus servorum Dei.

Cum de antiqua, et infra: Praesentibus tibi litteris indulgemus, ut si quis beneficium ecclesiasticum a [Col. 0908A] monasterio eodem adeptus solitum fidelitatis juramentum praestare contempserit, eum auctoritate nostra a beneficii perceptione suspendas et, donec solitam securitatem praestiterit, facias manere suspensum.



XLVII. Monasterii Sancti Augustini Cantuariensis privilegia confirmat.
[Ibid.]




XLVIII. Suenoni episcopo Arusiensi significat, se Absaloni archiepiscopo Lundensi permisisse »ut ei cedendi episcopatui licentiam tribuat.«
[LANGEBEK, Scriptores rerum Danicarum, t. V, p. 255.]

[Col. 0908B] COELESTINUS episcopus, servus servorum Dei, venerabili fratri SUENONI Arusiensi episcopo, salutem et apostolicam benedictionem.

Ex litteris venerabilis fratris nostri Absalonis Lundensis archiepiscopi et aliorum relatione didicimus, quod fraternitas tua ita hucusque gessit sollicitudinem pontificalis officii, ut clerus et populus tuae jurisdictioni subjectus et spiritualiter et temporaliter, superna tibi favente gratia, susceperit incrementum. Quia vero propter senectutis molestiam et multiplicitatem gravaminis, quod episcopale officium necessario comitatur, suscepto proposuisti oneri cedere, super quo piae recordationis Urbanus praedecessor noster petitionem tuam ad se directam admisit et indulgentiae tibi scriptum direxit, memorati archiepiscopi [Col. 0908C] duximus haec arbitrio committenda ut et ipse tibi cedendi episcopatui, cum requisieris, licentiam tribuat et provideat juxta facultatem ecclesiae tuae de bonis ejus, unde honeste valeas sustentari et faciat quae super hoc statuerit firmiter observari [(1) 1Kb] .



XLIX. Absaloni archiepiscopo Lundensi congruenter epistolae superiori scribit.
(Ibid., p. 256.)

COELESTINUS episcopus, servus servorum Dei, venerabili fratri ABSALONI Lundensi archiepiscopo, salutem et apostolicam benedictionem.

Eam de tua sinceritate conscientiam semper habuimus, ut auctoritate sedis apostolicae non requireres [Col. 0908D] exsequendum, nisi quod nosceres aequitate honestateque subnixum. Unde tanto securius tuae postulationibus fraternitatis annuimus, quanto puritatem conscientiae tuae certiori apud nos experimento tenemus. Sicut autem tua nobis charitas litteris intimavit, et ex litterarum venerabilis fratris nostri Suenonis Arusiensis episcopi tenore perspeximus felicis memoriae Urbanus papa, praedecessor noster, episcopo jam dicto indulsit, ut, quia eum senectutis molestia et pastoralis nimium sollicitudo gravabat, cedendi episcopatui, cum vellet, haberet liberam facultatem, arbitrioque tuo commisit, ut ei de episcopatus redditibus quos plurimum augmentaverat, [Col. 0909A] taliter provideres, ut suae sustentationis occasio nulli deinceps gravamen inferret. Nos igitur tuae atque illius postulationi annuere in hac parte volentes, fraternitati tuae per apostolica scripta mandamus, quatenus eidem episcopo, ex quo talis est voluntas ipsius, necessitasque incumbit, auctoritate nostra tribuas cedendi licentiam et provideas juxta facultatem ecclesiae suae, unde congrue, quoad vixerit, valeat sustentari. Nos autem, quod super hoc duxeris faciendum, ratum habendum statuimus et praecipimus inviolabiliter observari.



ANNO 1191-1192.



L. [Episcopis quibusdam] mandat de uxore R. [Kanuti] Suevorum regis, continentiae voto, ob valetudinem suscepto, solvenda.
[LILJEGREN, Dipl. Suec., I, 682.]
[Col. 0909B]

COELESTINUS III.

Charissimus in Christo filius noster R. rex illustris Suevorum apostolatui nostro litteris et nuntio humiliter nuntiavit, quod cum esset adolescens et dilecta uxor ejus juvencula, mutua fide voto contrahendi legitimi matrimonii se astringentes, invicem consensum suum, voluntate parentum, arrharum donatione roboraverunt. Postmodum vero clarae memoriae N. patre suo ab inimicis occiso, cum [per bellorum adversitatem] undique premeretur, [Col. 0909C] et habito cum hostibus suis congressu victus fugatusque fuisset, quia timebat, ne ipsa sponsa ab inimicis suis per violentiam raperetur, et alia similis ei non inveniretur in regno, quam sibi posset matrimonialiter copulare: de suorum et ejusdem sponsae parentum consilio factum est, quod in conventu habitum sanctimonialium monasticum sine proposito perpetualiter retinendi suscepit, et ibidem per aliquot annos moram fecit, ne quid ab inimicis injuriae pateretur, quam cum pace reddita et obtento ab inimicis triumpho, solemniter duxisset cum grandi exsultatione uxorem, et ab ea filios suscepisset; unum eorum de communi consensu et electione principum Sue viae in regnum sibi instituit successorem. Procedente vero tempore, praedicta [Col. 0909D] uxor gravi infirmitate correpta, cum se de hac vita crederet recessuram, timore mortis inducta continentiam vovit; cumque rex ipse nollet eam contristare, concessit ad tempus; nunc autem se continere proponit non posse, et quod licite posset fieri arbitrabatur ad torum uxoris suae redire cupit, et ad reprimendas aemulorum suorum detrectationes et obloquia, petiit a nobis dari sibi in mandatis, ut uxorem suam auctoritate nostra, maritali affectione pertractet, non obstante voto continentiae incaute ab ipsa emisso, et ab eodem rege ad tempus approbato.

Verum quia super his nos ad plenum non potuimus elicere veritatem, F. T. cognitionem horum et decisionem canonicam duximus committendam, per [Col. 0910A] apostolica scripta mandantes, ut super his inquiratis diligentius veritatem, et si vobis constiterit, quod praedicta mulier primo fuit inter moniales recepta timore violentiae et rapinae, et propositum confitebatur se habuisse nubendi, cum inter eas moram faceret, praesertim cum postmodum in facie Ecclesiae publice regi nupserit, et usque ad haec tempora cohabitando filios ex ea suscepit, eam denuntietis praefato monasterio non teneri. Non enim factum illud contractum matrimonii potest dirimere, etsi forte posset matrimonium contrahendum impedire. De alio vero ita sollicite discretio fraternitatis vestrae discutiat quod, si inveneritis eamdem gravi infirmitate depressam continentiam vovisse et virum ejus ad tempus praebuisse consensum, [Col. 0910B] maxime si non idem vir peraeque continentiam voverit perpetuam, eamdem viro cohabitare faciatis, et invicem utrumque maritali affectione tractare.



ANNO 1192.



LI. Liberianae basilicae Praenestinae bona confirmat. (Laterani, Jan. 4.)
[UGHELLI, Italia sacra t. I, col. 200]

COELESTINUS episcopus, servus servorum Dei . . . .

. . . . Nosque ab hujusmodi collationibus quatenus ibidem hactenus est servatum, praesenti pagina duximus absolvendos. Ad haec, quia felicis recordationis [Col. 0910C] Clemens papa III praedecessor noster, dum minori officio constitutus Praenestinae sedi praesideret, in ecclesia vestra palatium de proprio fecerit fabricari, Praenestino episcopo, qui pro tempore fuerit, ipsum inhabitandi, aut alii concedendi, seu a vobis aliquid postulandi omnem interdixit occasione qualibet facultatem, nec quis de nostris successoribus alicui palatium ipsum concedere, aut pro eo quod ipsum de proprio construi fecerit, quidquam a vobis debeat postulare, sed ipsum ita ad usum communem libere habeatis in perpetuum, sicut alias domus obtinetis. Praeterea . . . . . qualiter apud ecclesiam vestram a pueritia educatus fuerit, atque nutritus plurimum in veneratione et reverentia locum ipsum habens, cum felicis recordationis [Col. 0910D] Eugenius papa III de duodecim unciis oblationum B. Petri, et ministeriorum tres uncias ecclesiae B. Petri concesserit, ipse de consilio fratrum suorum de novem unciis earumdem oblationum, quae sedi apostolicae remanserunt, vobis, et per vos ecclesiae supradictae unam unciam dedit, concessit in perpetuum, et firmavit, detractis tamen consuetis expensis, quas fieri oportebit pro ipsius modulo quantitatis. Nos vero ipsius vestigiis inhaerentes, tam constitutionem, et concessionem palatii quam etiam donationem unciae ipsius ratam habemus, et eam futuris temporibus illibatam manere sancimus.

Decernimus ergo ut nulli hominum liceat, etc.

Datum Laterani, per manum Aegidii S. Nicolai in Carcere Tulliano diac. cardin., II Nonas Januarii, [Col. 0911A] indict. X, Incarnationis Dominicae 1191, pontificatus vero D. Coelestini papae III anno primo.

    Ego Coelestinus, catholicae Ecclesiae episcopus.
    Ego Albinus, Albanen. episcopus.
    Ego Joannes, Praenestinus episc.
    Ego. . . . . . .
    Ego. . . . . . .
    Ego Joannes, tit. S. Joannis.
    Ego. . . . . . tit S. Eusebii card. . . . .
    Ego Romanus, tit. S. Anastasiae . . . . .
    Ego Ugus, presb. cardinalis S. Martini tit. Equitii.
    Ego Joa., tit. S. Stephani in Coelio monte presb. card.
    Ego Gregorius, S. Mariae in Porticu diac. [Col. 0911B] card.
    Ego Renaldus, S. Mariae Novae diac. card.
    Ego Nicolaus, S. Mariae in Cosmedin diac. card.





LII. Ecclesiae S. Thomae Halberstadensis, a Theodorico episcopo conditae, monachisque Praemonstratensibus traditae, protectionem suscipit. (Romae, ap. S. Petrum, Jan. 20.)
[JAFFÉ, Regesta, 890.]




LIII. Monasterii Marbacensis bona ac privilegia confirmat. (Romae, ap. S. Petrum, Jan. 21.)
[WUERDTWEIN, Nova Subsidia diplom., t. X, p. 161.]

[Col. 0911C] COELESTINUS episcopus, servus servorum Dei, dilectis filiis praeposito et canonicis Marbacensibus, salutem et apostolicam benedictionem.

Quoties a nobis petitur quod religioni et honestati convenire dignoscitur, animo nos decet libenti concedere, et juxta petentium voluntatem apostolicum patrocinium impertiri. Eapropter, dilecti in Domino filii, vestris justis postulationibus grato concurrentes assensu, possessiones et bona, quae impraesentiarum rationabiliter possidetis, aut in futurum justis modis, Deo propitio, poteritis adipisci, sub beati Petri et nostra protectione suscipimus. Statuentes vero cum generale interdictum terrae fuerit, liceat vobis, clausis portis, exclusis excommunicatis et interdictis, suppressaque voce divina [Col. 0911D] celebrare. Prohibemus insuper ut nulli liceat in vos, vel ecclesiam vestram injuste excommunicationis vel interdicti sententiam promulgare. Sepulturam praeterea ipsius loci liberam esse decernimus, ut defensorum ecclesiae vestrae hoc successione juste habentium devotioni et extremae voluntati, si se illic sepeliri deliberaverint, nisi excommunicati vel interdicti sint, nullus obsistat, salva tamen justitia illarum ecclesiarum a quibus corpora assumuntur.

Nulli ergo omnino hominum liceat hanc paginam nostrae protectionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis [Col. 0912A] Dei et beatorum Petri et Pauli apostolorum ejus se noverit incursurum.

Datum Romae, apud Sanctum Petrum, XII Kal. Februarii, pontificatus nostri anno primo.



LIV. Monasterii Vallis Sanctae Mariae Helmstadiensis protectionem suscipit, possessionesque confirmat. (Romae, ap. S. Petrum, Jan. 21.)
[Orig. Guelf., III, 564.]

COELESTINUS episcopus, servus servorum Dei, dilectis filiis abbati et conventui monasterii Vallis Sanctae Mariae ordinis Cisterciensis professis, salutem et apostolicam benedictionem.

Cum a nobis petitur quod justum est et honestum, [Col. 0912B] tam vigor aequitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus annuentes, monasterium vestrum cum omnibus quae impraesentiarum rationabiliter possidet, vel in futurum justis modis, patrocinante Domino, poterit adipisci, sub beati Petri et nostra protectione suscipimus; specialiter autem possessiones inferius adnotatas sicut eas juste et sine controversia possidetis, vobis et per vos eidem monasterio auctoritate apostolica confirmamus, et praesentis scripti patrocinio communimus.

In primis: Curtem Brandesleve cum suis appendiciis, silvam eidem curti contiguam, quam commutastis [Col. 0912C] cum illustri femina Regilinda et filio ejus Gevehardo compromittente. Ex dono nobilis viri Theoderici de Sunnebeke agrum eidem curti contiguum et decimam ejus. In villa Kissellinge tredecim mansos, septem in usus fratrum, et sex ad ecclesiam in eadem villa sitam, primitus ex dono nobilis principis Adelberti palatini, deinde Wichmanni Magdeburgensis episcopi; ex dono comitis Frederici et fratrum suorum de Amuordesleve octo mansos; quatuor in majori Amuordesleve, tres in minori, et unum in Everinge; ex dono Luchardis comitissae mansum et dimidium in villa quae dicitur Grasleve; ex dono Conardi de Holdenstidde in villa, quae dicitur Crispenrod, dimidium mansum. In villa quae dicitur Winienstede dimidium mansum [Col. 0912D] pretio comparatum; in villa quae dicitur Uppenrod, dimidium mansum; ex dono nobilium virorum Ottonis et Frederici de Harbiche aream unam in Rodensleve; ex dono nobilis feminae Willae mansum unum in villa, quae dicitur Memenich. In minori Rodensleve mansum unum, oblatum pro Ottone de Grinde, pro Henrico de Drenleve dimidium mansum in villa quae dicitur Remkeleve. In minori Sigersleve mansum unum pretio comparatum; in villa quae dicitur Mammendorp mansos et molendinum unum, empta ab Henrico de Neyndorp: saltum unum ab Rimone comparatum; ex dono Gertrudis de Amuordesleve dimidium mansum in Brandesleve; ex dono nobilis viri Hilbrandi de Schusen dimidium mansum in Brandesleve; in villa [Col. 0913A] quae dicitur Hogendorp octo jugera ex dono Adelradi pro patre suo; in civitate Helmstat quasdam curtes et quasdam areas tam dono quam emptione comparatas; in civitate Magdeburgensi quasdam areas tam dono quam emptione acquisitas. Sane laborum vestrorum nullus a vobis decimas exigere vel extorquere praesumat.

Nulli ergo omnino hominum liceat hanc paginam nostrae protectionis, confirmationis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud Sanctum Petrum, II Kalendas Februarii, pontificatus nostri anno primo.



LV. Capitulo Januensi asserit capellae in urbe Tyro condendae facultatem a Jocio archiepiscopo Tyrensi concessam. (Romae, apud. S. Petrum, Febr. 1.)
[UGHELLI, Italia sacra, IV, 877.]
[Col. 0913B]

Dilectis filiis O. praeposito et universo capitulo Januensi, etc.

Sacrosancta Romana Ecclesia devotos et humiles filios, etc. Proinde, dilecti in Domino filii, . . . concessionem quam ven. frater noster Tyrensis archiepiscopus de capella in Tyrensi civitate fundanda concessit, sicut in ejus authentico continetur, auctoritate apostolica confirmamus, etc.

Datum Romae, ap. S. Petrum, Kal. Febr., pontificatus [Col. 0913C] nostri anno I.



LVI. Ubaldo archiepiscopo Pisano primatum Sardiniae asserit. (Fragmentum.)
[UGHELLI, Italia sacra, III, 409.]

Datum Romae, ap. S. Petrum, per manum Aegidii S. Nicolai in Carcere Tulliano diac. card., Non. Febr., indict. X, anno Dom. Incarnat. 1191.



LVII. Monasterii Goldbacensis protectionem suscipit, bonaque et jura confirmat. (Romae, ap. S. Petrum, Febr. 8.)
[SCHOEPFLIN, Als. dipl., I, 296.]

COELESTINUS episcopus, servus servorum Dei, dilectis [Col. 0913D] filiis THEOBALDO praeposito ecclesiae S. Laurentii Golpacensis, ejusque fratribus, salutem et apostolicam benedictionem.

Piae postulatio voluntatis effectu debet prosequente compleri, ut devotionis sinceritas laudabiliter enitescat, et utilitas postulata vires indubitanter assumat. Eapropter, dilecti in Domino filii, vestris justis postulationibus clementer annuimus, et praefatam S. Laurentii ecclesiam, in qua divino estis obsequio mancipati, sub beati Petri et nostra protectione suscipimus, et praesentis scripti patrocinio communimus; in primis siquidem statuentes, ut ordo canonicus, qui secundum Deum et beati Augustini Regulam in eodem loco noscitur institutus, perpetuis ibidem temporibus inviolabiliter observetur. [Col. 0914A] Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

In valle Golpa dotem reliquiarum, in eadem valle decimas tam de agricultura quam de nutrimentis; agros, prata et nemora in eadem valle. Quidquid habetis in Hostheim et in Ensiheschim et Bercholz et Wathewilre, Senene vineam unam. Quidquid habetis in valle S. Amarini et in villa Wilri; quidquid habetis Sulze; quidquid habetis Sulzemata et concambium, [Col. 0914B] quod monachi loci Crescentis vobis dederunt ibidem; quidquid habetis Regin; quidquid habetis Sarmenze. In villa Gabulwire curtem quam inhabitatis, curtem de Durrebach, duas colonias, quas dederunt vobis Adeledis et Mathildis sorores; tria molendina in eadem villa, vineas, agros et prata, et duodecim curtes; Behele unam curtem; quidquid habetis Markense et Ratresei; concambium quod inter vos et Bertolfum, Morbacensem abbatem super loco qui dicebatur Heupech et nunc Gophach vocatur, quem vobis praedictus abbas concessit pro quibusdam vineis ad furnum calcis, quas ei dedistis, vobis nihilominus confirmamus.

Liceat quoque vobis clericos vel laicos, liberos et absolutos, e saeculo fugientes ad conversionem recipere, [Col. 0914C] et eos absque contradictione aliqua retinere. Prohibemus insuper ut nulli fratrum vestrorum post factam in vestro monasterio professionem fas sit, nisi arctioris religionis obtentu, de eo discedere; discedentem vero absque communium litterarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Paci quoque et tranquillitati vestrae paterna in posterum sollicitudine providere volentes, auctoritate apostolica constituimus, ut non teneamini aliquam recipere in sororem, quandiu infra annos discretionis fuerit constituta. Auctoritate [Col. 0914D] quoque apostolica prohibemus ut nulli liceat vos, vel ecclesiam vestram novis et indebitis exactionibus fatigare. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. Obeunte vero te, nunc ejusdem loci praeposito vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu aut fratrum major pars consilii sanioris, secundum Dei timorem et beati Augustini Regulam providerint eligendum

Nulli ergo omnino hominum liceat hanc paginam [Col. 0915A] nostrae protectionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, VI Idus Februarii, pontificatus nostri anno primo.



LVIII. Patriarchae Gradensi decimas ecclesiae S. Archidani Constantinopolitanae concedit, utque in ejusdem ecclesiae capellis jure conventuali utatur, permittit. (Romae, ap. S. Petrum, Febr. 11.)
[UGHELLI, Italia Sacra, V, 1133.]

COELESTINUS episcopus, servus servorum Dei, venerabili fratri Graden. patriarchae, salutem et apostolicam [Col. 0915B] benedictionem.

Si quando a fratribus, et coepiscopis nostris a nobis requiritur quod a tramite rationis non deviet, eorum postulationi facile nos convenit praebere consensum, ut eo fortius circa injunctum sibi officium intendere valeant, et in nostra devotione persistere, quo se a nobis benignius, ac celerius senserint exauditos. Inde est, quod cum ecclesia S. Archidani apud Constantinopolim te habere proponas, quidam suffraganeorum tuorum decimas a parochianis ejusdem ecclesiae, qui de tuis partibus ad earumdem parochiam saepe domicilia transferunt, ea occasione instanter requirunt, quia patres eorum, avi, sive proavi decimas ipsius aliquando persolverunt et ad ipsas decimas extorquendas . . . . . suos vicarios transmittere [Col. 0915C] non formidant, non attendentes, quod licet ipsi parochiani, eorum aliquando fuerint, ex quo, se ad alienam parochiam transtulerint, manum non liceat cuiquam in messem mittere alienam. Ideoque nos indemnitati tuae sollicite providere volentes, fraternitati tuae praesentium auctoritate concedimus, ut liceat tibi a parochianis praescriptae ecclesiae tuae B. Archidiani, non obstante quod eorum antecessores praedictis suffraganeis tuis, dum in ipsorum parochia permanebant, decimas persolverunt, libere decimas percipere et tenere. Nihilominus etiam jus conventuale, quod in capellis ecclesiae praenominatae tibi de jure competit, sine contradictione cujuslibet de auctoritate nostra, valeas [Col. 0915D] exercere.

Nulli ergo omnino hominum liceat hanc paginam nostrae concessionis infringere, aut ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Romae, apud S. Petrum, III Idus Februarii, pontificatus nostri anno:



LIX. J[oanni], archiepiscopo Lugdunensi, et ejus suffraganeis significat, se monachis Cluniacensibus concessisse »ut universos malefactores suos et hominum suorum, qui de provincia fuerint Lugdunensi, si eorum episcopi et ecclesiarum praelati ab eisdem fuerint fratribus tertio requisiti et eos ad satisfactionem illis congruam exhibendam non duxerint compellendos, licitum sit eis illos, candelis accensis, excommunicationis sententiae atque interdicti subjicere.« (Romae, ap. S. Petrum, Febr. 15.)
[Bullar. Cluniac., 94.]
[Col. 0916A]

COELESTINUS episcopus, servus servorum Dei, venerabilibus fratribus J. Lugdunensi archiepiscopo et suffraganeis ejus, et dilectis filiis abbatibus, decanis et aliis ecclesiarum praelatis per Lugdunensem provinciam constitutis, salutem et apostolicam benedictionem.

Licet universa loca religiosa fovere, ac diligere teneamur, illis tamen propensiori cura intendere nos oportet, quae sub beati Petri jure consistunt et, [Col. 0916B] nullo mediante, ad provisionem nostram pertinent et tutelam. Inde est quod nos monasterium Cluniacense contra molestationes indebitas speciali volentes libertatis privilegio communire, apostolica ejusdem monasterii fratribus auctoritate indulsimus, ut universos malefactores suos et hominum suorum, qui de provincia fuerint Lugdunensi, si eorum episcopi et ecclesiarum praelati ab eisdem fuerint fratribus tertio requisiti, eos ad satisfactionem illis congruam exhibendam non duxerint compellendos, licitum sit eis suisque successoribus illos, candelis accensis, auctoritate apostolica excommunicationis sententiae atque interdicti subjicere, quos tandiu nuntient excommunicationis et interdicti vinculo innodatos, donec de perpetratis excessibus satisfecerint competenter; [Col. 0916C] et, si delicti qualitas hoc exegerit, ad apostolicam sedem cum litterarum suarum testimonio venerint absolvendi.

Libertates praeterea et immunitates, ac rationabiles consuetudines ipsius monasterii hactenus observatas ratas esse decrevimus, et eas auctoritate apostolica ipsis fratribus, suisque successoribus confirmavimus, arctius inhibentes ne quis possessiones, jura vel bona ejusdem monasterii, praeter sedis apostolicae conscientiam, cui specialiter est subjectum, quomodolibet alienare, vel antiquas et rationabiles ipsius monasterii consuetudines hactenus observatas violare praesumat. Quod si fuerit a quoquam attentatum, statuimus omnino irritandum. [Col. 0916D] Praeterea quoniam, ut audivimus, parochiani vel ad eos vel ad eorum cellas pertinentes, qui pro manifestis excessibus a memoratis fratribus quomodolibet sententiam ecclesiasticae districtionis incurrunt, interdum ad alia loca se transferunt, ut sic sententiam et justitiam fratrum eludant ipsorum; districte mandamus atque praecipimus ut eos, qui taliter duxerint correctionem ecclesiasticam contemnendam, et alios malefactores eorumdem fratrum, qui vel a vobis vel ab ipsis, aut ab aliis fuerint excommunicationis et interdicti vinculo innodati, cum requisiti fueritis, per parochias vestras tandiu sicut excommunicatos et interdictos faciatis ab omnibus, appellatione postposita, evitari, donec iidem malefactores satisfacere compellantur: et, si [Col. 0917A] delicti qualitas hoc exegerit, ad sedem apostolicam cum testimonio litterarum abbatis vel capituli veniant absolvendi. Vobis quoque districtius inhibemus, ut sententiam ab ipsis fratribus in suos vel hominum suorum malefactores latam auctoritate propria nullatenus relaxetis.

Datum Romae apud Sanctum Petrum, XV Kalendas Martii, pontificatus nostri anno primo.



LX. Ecclesiae Eugubinae possessiones, rogatu Bentivoli episcopi confirmat. (Laterani, Febr. 25.)
[UGHELLI, Italia sacra, I, 641.]

COELESTINUS episcopus, servus servorum Dei, venerabili fratri BENTIVOLO Eugubino episcopo, ejusque [Col. 0917B] successoribus canonice promovendis in perpetuum.

Quoties illud a nobis, etc., impertiri, etc. Quocirca, ven. fr. episcope, tuis justis postulationibus clementer impertimur assensum, et Eugubinam Ecclesiam, cui, auctore Deo, praeesse dignosceris, ad exemplum felicis recordationis Alexandri praedecessoris nostri Rom. pontif. cum omnibus ad eam pertinentibus, praesentis scripti pagina communimus, statuentes, ut quascunque possessiones, quaecunque bona, quae eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma tibi, tuisque successoribus, et illibata [Col. 0917C] permaneant. In quibus haec propriis duximus exprimenda vocabulis:

Possessionem Cerri, et Cragnani, et ecclesiam S. Cypriani, castrum Albaneti cum pertinentiis suis, castrum Anea cum pertinentiis suis, castrum S. Mariae, castrum Saliciae, castrum in Monte, duas partes castri Anagni, castrum collis Casalis, castrum Tertiani, castrum Castilionis Ildebrandi, castrum castelioneae Martiaulae, castrum Carbonanae, castellare post Serram, castellare Sasallera, castrum Burani, dimidium cum publicis circumjacentibus, castrum Arsenii, partem quam Theobaldus dedit episcopatui, cum dimidia cunctarum possessionum suarum, castellare Albaneti, castellare Majulae, castellaris Seuctiani, [Col. 0917D] partem cum villa Decimi, castellare Scattioli, et ecclesiam S. Clementis cum suis pertinentiis, medietatem, castelliones Montis Calui, castellare Agellionis, curtem Campelliones, ecclesiam S. Donati cum suis pertinentiis, canonicam S. Secundi prope dictam civitatem sitam cum omnibus suis pertinentiis, et ecclesiam S. Laurentii, et ecclesiam S. Martini cum omnibus earum pertinentiis, terram S. Mariani, quam tenent filii Carboni, ecclesiam S. Mariae ad Mertam cum suis pertinentiis. Praeterea studii tui sit primitias, decimas, oblationes, tam vivorum quam mortuorum, secundum canonicas distribuere sanctiones.

Decernimus ergo, etc.

    Ego Coelestinus, catholicae Ecclesiae episcopus.
    [Col. 0918A] Ego Albinus, Albanensis episcopus.
    Ego Joannes, Praenestinus episcopus.
    Ego Pandulphus, bas. XII Apostolorum presbyt. card.
    Ego Melior, SS. Jo. et Pauli presb. card. tit. . . . . par . . . . .
    Ego Romanus, tit. S. Anastasiae presb. card.
    Ego Joannes, tit. S. Stephani in Coelio monte presb. card.
    Ego Gratinus, SS. Cosmae et Damiani diac. card.
    Ego Gerard., S. Adriani diac. card.
    Ego Rofredus, S. Mariae Inviolatae diac. card.
    Ego Joannes, S. Theodori diac. card.
    Ego Bernardus, S. Mariae Novae diac. card.
    Ego Lotharius, SS. Sergii et Bacchi diaconus [Col. 0918B] card.
    Ego Nicolaus, S. Mariae in Cosmedin diac. card.


Dat. Laterani, per manum Aegidii S. Nicolai in Carcere Tulliano diaconi card., V Kal. Martii, ind. X, Incarn. Dom. an. 1191, pontif. vero D. Coelestini III anno I.



LXI. Monasterio Cluniacensi ecclesias quasdam asserit. (Laterani, Febr. 27.)
[Bullar. Cluniac., p. 94.]

COELESTINUS episcopus, servus servorum Dei, dilectis filiis abbati et monachis Cluniacen., salutem et apostolicam benedictionem.

Piis petentium desideriis dignum est nos facilem praebere consensum, et vota quae a recto rationis [Col. 0918C] tramite non discordant, effectu prosequente complere. Eapropter, dilecti in Domino filii, vestris justis postulationibus grato concurrentes assensu, ecclesiam Sanctae Mariae Montis-Meruti juxta Bellamvillam de Sollenat, et Sancti Desiderii ecclesias in archiepiscopatu Lugdunensi, et ecclesiam de Hermes in episcopatu Bellicensi, sicut eas juste et pacifice possidetis, vobis et per vos monasterio vestro auctoritate apostolica confirmamus.

Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 0918D] Datum Laterani, III Kal. Martii, pontificatus nostri anno primo.



LXII. Ad [Bentivolum] episcopum et eterum Eugibinum.---De sancti Ubaldi canonizatione. (Laterani, Mart. 4.)
[MANSI, Concil., XXII, 596.]

COELESTINUS episcopus, servus servorum Dei, venerabili fratri B. episcopo, et dilectis filiis B. priori, et clero, et populo Eugubino, salutem et apostolicam benedictionem.

Benedictus Deus in donis suis, et sanctus in omnibus operibus suis, qui secundum multitudinem miserationum suarum illis qui natura fuerant filii [Col. 0919A] irae spiritum adoptionis, in quo clamamus Abba papa, indulget, et homines ex lutea materia constitutos in consortium angelorum et gloriam sua pietate assumit. Sicut factum est temporibus nostris de sanctae recordationis Ubaldo pontifice vestro, qui cum pius et justus, dum in carne viveret, haberetur, post transitum a vicinis et longe positis propter miracula, quae per merita ejus operatus est Deus, sanctus meruit aestimari Impletum est in ipso quod Propheta dixit in Psalmo: Pro patribus tuis nati sunt tibi filii, constitues eos principes super omnem terram: memores erunt nominis tui, Domine (Psal. XLIV). Tu autem, frater episcope, apud sedem apostolicam constitutus opportune et importune in humilitate qua decuit institisti, ut memoriam [Col. 0919B] praedicti pontificis canonizare, et ipsum ascribere sanctorum catalogo auctoritate apostolica deberemus, consideratione habita ad religiosam vitam ipsius, et ad multa miracula, quae per eum, postquam migravit a saeculo, Omnipotens dignatus est operari. Nos vero opus istud intuentes sensum et intelligentias nostras excedere, quia potius est divini judicii quam humani, cum ipse solus plene noverit qui sunt ejus, suspendimus desiderium tuum aliquandiu, ut nobis et fratribus nostris quid potius agendum esset Spiritus sancti gratia revelaret. Tua igitur tandem pia supplicatione inducti, et multorum episcoporum, et aliorum testimoniis inclinati, non de propriis meritis, sed de misericordia [Col. 0919C] Creatoris potissimum confidentes, de communi fratrum consilio acquievimus votis vestris, et canonizantes praedictum sanctum auctoritate beatorum apostolorum Petri et Pauli, qua fungimur licet immeriti, decrevimus ut festum transitus ipsius sicut beatissimi confessoris apud vos perpetuo habeatur. Quapropter universitatem vestram monemus et exhortamur in Domino, quatenus non in vacuum gratiam istam recipiatis, sed exemplo beati viri renovemini spiritu mentis vestrae, et in reverentia Dei et praedicti sancti, et omnium aliorum, ferventiores solito existatis, et festum ejus septimo decimo Kalendas Junii hilariter annis singulis celebrare sollicite operemini, quod [f. ita quod] vestra circa divinum cultum devotio profecisse merito videatur, et alii [Col. 0919D] de facto vestro exemplum profecto assumant, et ipse vestris motus precibus pro totius Ecclesiae statu apud omnipotentem Dominum intercedat.

Datum Laterani, IV Nonas Martii, pontificatus nostri anno primo.



LXIII. Ecclesiam Scalensem tuendam suscipit, bonaque ejus confirmat. (Laterani, Mart. 13.)
[UGHELLI, Italia sacra, VII, 328.]

COELESTINUS episcopus, servus servorum Dei, venerabili fratri ALEXANDRO Scalensi episcopo ejusque successoribus canonice substituendis in perpetuum.

In apostolicae sedis specula, disponente Domino, [Col. 0920A] constituti, fratres nostros episcopos, tam vicinos quam longe positos firma debemus charitate diligere, et eorum postulationibus effectum celerem indulgere. Eapropter, venerabilis in Christo frater, tuis precibus annuentes Scalensem Ecclesiam, cui, Deo auctore, praeesse dignosceris, sub B. Petri et nostra protectione suscipimus, et praesentis scripti privilegio communimus; statuentes ut quascunque possessiones, quaecunque bona eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, vel oblatione fidelium, seu aliis justis modis, Deo opitulante, poterit adipisci, firma tibi tuisque successoribus, et illibata permaneant. In quibus haec propriis duximus exprimenda vocabulis:

[Col. 0920B] Scalam majorem cum pertinentiis suis usque ad flumen quod dividit Scalam a Ravello, a parte septentrionis ad lamam Cicini, et inde ad S. Angelum de Petralene, ubi est finis inter Scalam et Ravellam; a parte occidentis totum montem Candirecti usque ad Petram palumbariam, sicut vadit per planitiem, et montem Cerbellani cum pertinentiis suis; ecclesiam S. Juliani cum pertinentiis suis usque Lactariam; a meridie a Planello quod est sub S. Helena, usque ad flumen Camneti, et vadit per Tabernatam, et montem Scanni, et arcum Patalarum, et redit ad eumdem Cerbellani, quidquid habes in civitate Amalphiae ecclesiam S. Barbarae cum cellis et omnibus pertinentiis suis, duas apothecas et aliam cellam [Col. 0920C] cum pertinentiis suis. Obeunte vero te, nunc ejusdem loci episcopo, vel tuorum quolibet successorum nullus ad eamdem ecclesiam in episcopum eligatur nisi quem canonici ejusdem ecclesiae, vel eorum pars consilii sanioris secundum Deum praeviderint eligendum.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, ablatas retinere, minuere seu quibuslibet vexationibus fatigare, sed illibata omnia et integra conserventur tibi, et tuis successoribus, pro quorum gubernatione et sustentatione concessa sunt usibus profutura, salva sedis apostolicae auctoritate, et metropolitani tui debita reverentia. Si [Col. 0920D] qua igitur in futurum ecclesiastica, saecularisque persona hanc nostrae constitutionis paginam sciens, contra eam temere venire tentaverit, secundo et tertio commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis accipiant, et apud districtum judicem praemia aeternae pacis inveniant. Amen, amen.

    Ego Coelestinus, catholicae Ecclesiae episcopus.
    [Col. 0921A] Ego Albinus, Albanensis episcopus.
    Ego Joannes, Praenestinus episcopus.
    Ego Pandulphus, basil. XII Apostol. presb. card.
    Ego Melior, SS. Joannis et Pauli presbyter cardinalis, tit. Pammachii.
    Ego Joannes, tit. S. Clementis card. Tusc. episc.
    Ego Joannes, tit. S. Stephani in Coelio monte presb. card.
    Ego Gratianus, SS. Cosmae et Dam. diac. card.
    Ego Gerardus, S. Adriani diac. card.
    Ego Sifredus, S. Mariae in Via Lata diac. card.
    Ego Joannes, S. Theodori diac. card.
    Ego Gregorius, S. Mariae in Aquiro diac. card.


Datum Laterani, per manum Moysi S. R. E. subdiac., Later. canonici, III Id. Martii, ind. X, Incarn. [Col. 0921B] Dom. ann. 1191, pontificatus vero D. Coelestini papae III an. I.



LXIV. Ad Guillelmum Scotorum regem.---Ecclesiae Scoticae libertates confirmat. (Laterani, Mart. 13.)
[MANSI, Concil., XXII, 613.]

COELESTINUS episcopus, servus servorum Dei, charissimo in Christo filio WILLIELMO, illustri Scotorum regi, salutem et apostolicam benedictionem.

Cum universi Christi jugo subjecti, apud sedem apostolicam patrocinium invenire debeant et favorem, illos tamen specialius convenit promotionis munimine confoveri, quorum fidem et devotionem [Col. 0921C] in pluribus est experta; ut ad ipsius dilectionis favorem tanto amplius provocentur, et ejus reverentiae devotiori affectioni subdantur, quanto benevolentiae ipsius et gratiae pignus se noverint certius assecutos. Eapropter, charissime in Christo fili, reverentiam ac devotionem quam ad Romanam te habuisse a longis retro temporibus Ecclesiam novimus attendentes, praesentis scripti pagina duximus statuendum, ut Scoticana Ecclesia apostolicae sedi, cujus filia specialius existit, nullo mediante debeat subjacere. In qua hae sedes episcopales esse noscuntur, ecclesiae videlicet Sancti Andreae, Glasguensis, Dunkeldensis, Dublinensis, Brehinnensis, Aberdonensis, Moraviensis, Rosenensis, Cathinensis. [Col. 0921D] Et nemini liceat, nisi Romano pontifici, vel legato ab ipsius latere destinato, in regnum Scotiae interdicti vel excommunicationis sententiam promulgare; et si promulgata fuerit, decernimus non valere. Adjicimus, ut nulli de caetero qui de regno Scotiae non fuerit, nisi quem apostolica sedes propter [Col. 0922A] hoc de corpore suo specialiter destinaverit, licitum sit in eo legationis officium exercere.

Prohibemus autem, ut controversiae quae fuerint in regno illo de possessionibus ejus exortae, ad examen extra regnum positorum judicum non trahantur, nisi ad Romanam Ecclesiam fuerit appellatum. Si qua vero scripta contra hoc libertatis statutum apparuerint impetrata, vel in posterum, istius concessionis mentione non habita, contigerit impetrari, nullum tibi, vel ipsi regno circa hujus praerogativae concessionem praejudicium generetur. Praeterea libertates, et immunitates tibi vel ei regno, vel ecclesiis in eo constitutis, a praedecessoribus nostris Romanis pontificibus indultas, et hactenus observatas, ratas habemus, et illibatas [Col. 0922B] futuris temporibus statuimus permanere.

Nulli ergo hominum liceat hanc paginam nostrae constitutionis et prohibitionis infringere, vel ei aliquatenus contraire. Si quis autem hoc attentare praesumpserit, indignationem omnipotentis Dei, et beatorum apostolorum Petri et Pauli se noverit incursurum.

Datum Laterani, tertio Idus Martii, pontificatus nostri anno primo [(2) 2Kb] .



LXV. Abbati monasterii S. Sixti Placentini annuli usum concedit. (Laterani, Mart. 18.)
[MARGARINI, Bullar. Casin., II, 222.]

[Col. 0922C] COELESTINUS episcopus, servus servorum Dei, dilecto filio . . . . abbati S. Sixti de Placentia, salutem et apostolicam benedictionem.

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis justis postulationibus inclinati usum annuli festivis diebus habendi, de benignitate sedis apostolicae tibi duximus indulgendum, ita quod ad honorem Dei et tuae ecclesiae, ipso valeas in missarum solemnitatibus uti et ipsum tum sine aliqua contradictione gestare. Nulli ergo omnino hominum liceat hanc paginam nostrae concessionis infringere, [Col. 0922D] vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Dat. Laterani, XV Kal. Aprilis, pontificatus nostri anno primo.



LXVI. Parthenonem S. Petri Florentinum tuendum suscipit, bonaque ejus confirmat. (Laterani, Mart.)
[UGHELLI, Italia sacra, III, 103.]
[Col. 0923A]

COELESTINUS episcopus, servus servorum Dei, dilectis in Christo filiolis MARIAE abbatissae, et sororibus monasterii S. Petri majoris, quod in suburbio civitatis Florentiae situm est tam praesentibus, quam futuris in perpetuum.

Prudentibus virginibus, quae sub habitu religionis accensis lampadibus per opera sanctitatis jugiter se praeparant ire obviam sponso sedes apost. debet praesidium impertiri, ut tanto firmius valeant in proposito religioso persistere, quanto terrenorum [Col. 0923B] fluctuum tempestate apostolica concessione fuerint propensius communitae. Eapropter, dilectae in Christo filiae, vestris justis petitionibus clementer annuimus, et praefatum monasterium S. Petri majoris, quod in suburbio Florentinae civitatis consistit ad exemplar felicis recordationis Anastasii PP. praedecessoris nostri, sub B. Petri, et nostra protectione suscipimus, et praesentis scripti privilegio communimus, ut quascunque possessiones, et quaecunque bona, quae dictum monasterium in praesenti juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis et iis, quae post vos successerint, illibata permaneant. [Col. 0923C] In quibus haec propriis duximus exprimenda vocabulis: Ecclesiam videlicet S. Felicis sitam juxta Emam, quam bonae memoriae Azo quondam Florentinus episcopus canonice vobis, juxta Regulam B. Benedicti habendam in perpetuum et regendam, disponendamque concessit: universas possessiones, quas nobilis mulier Gisla monasterio vestro rationabiliter contulit, auctoritate apostolica confirmamus, et confirmata vobis, et iis, quae post vos successerint, et inconcussa perpetuis temporibus decernimus permanere, statuentes, ut nec vobis, nec iis quae post vos successerint, eamdem ecclesiam liceat quolibet titulo a vestro monasterio alienare.

[Col. 0923D] Decernimus ergo, etc. Si qua igitur, etc.; cunctis autem, etc. Amen.

    Ego Coelestinus, episcopus catholicae Ecclesiae.
    Ego Albinus, Albanensis episcopus.
    Ego Joannes, Praenestinus episcopus.
    Ego Pandulphus, basilicae XII Apostolorum presb. card.
    Ego Mel., tit. SS. Joannis et Pauli presb. card.
    Ego Joannes, tit. S. Clementis Tusconen. episcopus
    Ego Romanus, tit. S. Anastasiae presb. card.
    Ego Lotharius, SS. Sergii et Bacchi diaconus card.
    Ego Gratianus, SS. Cosmae et Damiani diaconus card.
    [Col. 0924A] Ego Gerardus, S. Adriani diac. card.
    Ego Joannes, S. Theodori diac. card.
    Ego Gregorius, S. Georgii ad Velum aureum diac. card.
    Ego Nicolaus, S. Mariae in Cosmedin diac. card.


Datum Laterani, per manum Mersi sanctae Romanae Ecclesiae subdiaconi . . . Kal. Aprilis, indict. X, Incarnationis Dominicae an. 1192, pontificatus domni Coelestini papae III anno primo



LXVII. [Aynardo], archiepiscopo Viennensi ejusque suffraganeis praecipit ne parochianos suos, quominus ordini Carthusiensi bona largiantur, impediri sinant. (Laterani, April. 1.)
[Privil. ord. Carth., fol. 3b.]
[Col. 0924B]

COELESTINUS episcopus, servus servorum Dei, venerabilibus fratribus Viennensi archiepiscopo, et suffraganeis ejus, salutem et apostolicam benedictionem.

Ex conquestione dilectorum filiorum nostrorum prioris et fratrum Carthusiensium nobis est intimatum quod quidam partium vestrarum tyranni hominibus terrarum suarum, cum non sint servi, districtius inhibent, ne cum ad eorum religionem accedunt, vel cum supremae voluntatis ordinant testamentum, aliquid etiam mobilium, quae rationabiliter possident, eis conferre seu testamento legare praesumant: quod quam sit omni humanitati contrarium et tam canonum quam totius juris civilis obviet [Col. 0924C] rationi nemo recte intelligens judicat aut ignorat. Ideoque universitati vestrae per apostolica scripta mandamus, firmiterque praecipimus, quatenus omnibus parochianis suis unusquisque districtius inhibere procuret, ne tales eleemosynas de caetero impedire praesumat. Et si quis hujus mandati contemptor exstiterit, vel eosdem fratres super hujusmodi eleemosynis jam receptis vel etiam recipiendis vexare tentaverit, dioecesanus suus eum, omni appellatione et contradictione cessantibus, per excommunicationis sententiam totius terrae suae interdictum a tali praesumptione compescere non postponat.

Datum Laterani, Kalendas Aprilis, pontificatus nostri anno primo.



LXVIII. Monasterii Sanctae Justinae protectionem suscipit, possessionesque ac jura confirmat, imposito monachis bizantii unius censu annuo. (Laterani, April. 7.)
[MORIONDI, Monumenta Aquensia, t. I, p. 97.]
[Col. 0924D]

COELESTINUS episcopus, servus servorum Dei, dilectis filiis DOMINO abbati S. Justinae, ejusque fratribus tam praesentibus quam futuris religionem suam professis . . . . . .

Quoties a nobis petitur quod religioni et honestati convenire dignoscitur, animo nostro decet libenti concedere, et juxta petentium veritatem consentancum rationi congruum suffragium impertiri. Eapropter, in Domino dilecti filii, vestris justis postulationibus [Col. 0925A] clementer annuimus, et praefatum monasterium Sanctae Justinae, in quo divino estis obsequio mancipati, quod ad Romanam Ecclesiam nullo pertinet mediante sub B. Petri et nostra protectione suscipimus, et praesentis scripti privilegio constituimus; in primis siquidem statuentes, ut ordo monasti . . . qui secundum Deum, et B. Benedicti Regulam in eodem loco noscitur institutus perpetuis ibidem temporibus inviolabiliter observetur. Propterea quascunque possessiones, quaecunque bona idem monasterium impraesentiarum juste, et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus, et libera permaneant. [Col. 0925B] In quibus haec propriis duximus exponenda vocabulis:

Locum ipsum in quo praefatum monasterium situm est cum possessionibus, decimis, et primitiis suis, ecclesiam Sancti Michaelis in eadem civitate constructam cum omnibus pertinentiis suis, ecclesiam Sancti Salvatoris de Ritorto, ecclesiam Sanctae Mariae de Fontanigallo, ecclesiam Sanctae Mariae de Borio, ecclesiam Sancti Nicolai de Cannova cum omnibus pertinentiis earum, ecclesiam Sancti Michaelis de Puzol, ecclesiam Sanctae Justinae de Danavetae, ecclesiam Sancti Benedicti de Coloniga, ecclesiam Sanctae Justinae de Pertice cum omnibus pertinentiis earum, possessiones, et omnia jura, [Col. 0925C] quae habetis in vico Sezadii, jus quod habetis in ecclesia Sanctae Mariae in ipso vico constructae, decimas quartum, et fictum in eodem loco, ecclesiam Sancti Jacobi de Castronovo cum pertinentiis suis, quidquid habetis in uno Carpeneto, et in altero, et in Borio, in Castronovo, et in Fontanigollo, in Ritorto, in Danaveta, et in perticis. Sane novalium vestrorum, quae propriis manibus, vel sumptibus colitis, sive de nutrimentis animalium vestrorum nullus a vobis decimas exigere, vel extorquere praesumat. Liceat quoque vobis clericos, vel laicos liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in monasterio [Col. 0925D] professionem fas sit, nisi meliore religione obtenta, de eo absque abbatis sui licentia discedere; discedentem vero absque communium litterarum cautione, nullus audeat retinere; chrisma vero vel oleum sanctum, consecrationes altarium, seu basilicarum, ordinationes monachorum vel clericorem, qui ad sacros ordines fuerint promovendi a dioecesano suscipiatis episcopo, siquidem catholicus fuerit, et gratiam atque communionem sedis apostolicae habuerit, et gratis vobis, et sine pravitate aliqua voluerit exhibere; alioquin liceat vobis catholicum quemcunque malueritis adire episcopum . . . . . . et communionem apostolicae sedis habentem, qui sua fultus auctoritate vobis quod postulatis impendat. Cum autem generale interdictum [Col. 0926A] terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Interdicimus etiam ut nulli liceat in vos, vel ecclesiam vestram sine mandato Romani pontificis excommunicationis vel interdicti sententiam ferre seu novis et indebitis molestationibus fatigare. Praeterea et immunitates antiquas, et rationabiles consuetudines monasterio vestro concessas, et hactenus observatas ratas habemus, et perpetuis temporibus illaesas permanere sancimus. Sepulturam praeterea ipsius monasterii liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati, vel interdicti sint, nullus obsistat, salva [Col. 0926B] tamen justitia illarum ecclesiarum, a quibus mortuorum corpora mittuntur. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, aut fratrum majori parte consilii sanioris, et secundum Dei timorem, et B. Benedicti Regulam providerint eligendum.

Decernimus ergo, ut nulli hominum liceat praefatum monasterium temere perturbare, aut ejus possessiones auferre, ablatas retinere, eximere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis [Col. 0926C] profutura, salva sedis apostolicae auctoritate, et in praedictis ecclesiis dioecesanorum episcoporum consueta justitia. Ad indicium autem hujus perceptae a sede apostolica libertatis bizantium unum nobis, nostrisque successoribus annis singulis persolvetis. Si qua igitur in futurum ecclesiastica, saecularisve persona hanc nostrae constitutionis paginam sciens, contra eam temere venire tentaverit, secundo . . . . . . . . commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sanctissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem [Col. 0926D] sua jura servantibus, sit pax Domini nostri Jesu Christi, quatenus et hic bonae actionis meritum percipiant, et apud districtum judicem praemia aeternae pacis inveniant. Amen.

Subscriptum signatum sub sigillo pontificatus.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Joannes, Praenestinus episcopus.
    Ego Pandulfus, presbyter cardinalis basilicae XII Apostolorum.
    Ego . . . . SS. Joannis et Pauli presbyter cardinalis.
    Ego H. S., Clementis card. Tuscanens.
    Ego Romanus tit. Sanctae Anastasiae presbyter cardinalis.
    [Col. 0927A] Ego C., SS. Cosmae et Damiani diaconus cardinalis.
    Ego Gerardus, diac. card.
    Ego Bernardus, Sanctae Mariae Novae diaconus cardin.
    Ego Gregorius, Sancti Georgii ad Velum aureum diac. card.
    Ego L., SS. Sergii et B. diac. card.
    Ego R., S. Marthae diac. card.


Datum Laterani, per manum Moysi sanctae Romanae Ecclesiae subdiaconi Lateranensis canonici, VII Id. Aprilis, indict. X, Incarn. Dominicae anno 1192, pontificatus vero domni Coelestini papae III anno primo.



LXIX. Willelmo episcopo Lucensi concedit ut conferat beneficia etiam juris patronatus laici, si intra certum terminum non fuerit ab illis alius praesentatus. (Laterani, April. 12.)
[BALUZ., Miscell. ed. Luc., IV, 179.]
[Col. 0927B]

COELESTINUS episcopus, servus servorum Dei, venerabili fratri WILLELMO Lucano episcopo, salutem et apostolicam benedictionem.

Ex injuncto nobis a Deo apostolatus officio de universis Ecclesiis sollicitudinem habere tenemur, et earum utilitatibus, auctore Domino, diligenter imminere. Sicut autem ex tua est parte propositum, ordinationes ecclesiarum tuae dioecesis, patronorum votis in diversa trahentibus, ultra modum saepius [Col. 0927C] differuntur, qua de causa illarum bona plurimum dissipantur; volentes igitur huic malo auctoritate apostolica obviari ad exemplar felicis recordationis Urbani papae praedecessoris nostri, praesentis tibi scripti pagina duximus indulgendum, ut cum patroni super ecclesiarum, quarum institutio spectat ad te, fuerint repraesentatione discordes, nisi ad concordiam infra terminum in Lateranensi concilio constitutum, te commonente, redierint, termino illo transacto, liberum tibi sit, Ecclesias illas nullius contradictione vel appellatione obstantibus canonice de personis idoneis ordinare.

Datum Laterani, II Idus Aprilis pontificatus nostri anno I.



LXX. Monasterium S. Mariae Locediense tuendum suscipit, ejusque bona ac privilegia confirmat. (Laterani, April. 14.)
[IRICUS TRIDINENSIS, Rerum patriae libri III, in dissert. p. 15.]
[Col. 0927D]

COELESTINUS episcopus, servus servorum Dei, dilectis filiis PETRO abbati monasterii Sanctae Mariae Locedii, ejusque fratribus tam praesentibus quam futuris regularem vitam professis, in perpetuam memoriam.

In religiosa vita degentibus apostolicum convenit esse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis infringat. Eapropter, [Col. 0928A] dilecti in Domino filii, vestris justis postulationibus clementer annuimus, et praefatum monasterium Beatae Dei genitricis, semper virginis Mariae Locedii, in quo divino estis obsequio mancipati, ad instar felicis recordationis Alexandri, Lucii, Urbani et Clementis PP. praedecessorum nostrorum Romanorum pontificum, sub beati Petri et nostra protectione suscipimus et praesentis scripti privilegio communimus in primis siquidem statuentes ut ordo monasticus, qui secundum Deum et beati Benedicti Regulam atque institutionem Cisterciensium fratrum in vestro monasterio constitutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice [Col. 0928B] possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec duximus exprimenda vocabulis:

Locum ipsum in quo praefatum monasterium constructum est, cum omnibus pertinentiis suis; grangiam Alerii cum omnibus pertinentiis suis; territorium Stodegandae, cum omnibus pertinentiis suis; terram quae fuit episcopi Vercellensis, juxta monasterium positam; grangiam de Montarolio cum omnibus pertinentiis suis; grangiam Ripaemezanae cum omnibus pertinentiis suis; grangiam de Poblato cum [Col. 0928C] omnibus pertinentiis suis; grangiam Montiscalvi cum omnibus pertinentiis suis; insulam Ugerii et insulam quae est juxta Padum. Itidem grangiam de Salmaria cum omnibus pertinentiis suis; terram quae sita est in insula de Bremide; castanetum de Zibrana. Praeterea possessiones de Pobleto, quas ab abbate et fratribus Sancti Michaelis de Clusa emistis, et capellam ejusdem loci a praedictis abbate et fratribus ad annuam pensionem decem solidorum canonice monasterio vestro perpetuo concessam, sicut in authenticis scriptis exinde factis continetur, et vos eam pacifice possidetis, vobis et per vos monasterio vestro auctoritate apostolica confirmamus.

Sane laborum vestrorum quos propriis manibus [Col. 0928D] aut sumptibus colitis, tam de terris cultis quam incultis, sive de nutrimentis vestrorum animalium nullus omnino a vobis decimas praesumat exigere. Liceat quoque vobis clericos vel laicos e saeculo fugientes, liberos et absolutos ad conversionem recipere, et in vestro monasterio absque contradictione aliqua retinere. Prohibemus insuper ut nulli fratrum vestrorum, post factam in loco vestro professionem, fas sit de eodem loco sine licentia abbatis vestri discedere; discedentem vero absque communi litterarum vestrarum cautione nullus audeat retinere. Quod si quispiam retinere eos forte praesumpserit, liceat vobis in ipsos monachos vel conversos vestros sententiam regularem ex nostra auctoritate proferre. Paci quoque et tranquillitati [Col. 0929A] vestrae paterna sollicitudine providere volentes auctoritate apostolica prohibemus ne infra ambitum monasterii vestri et clausuras locorum seu grangiarum vestrarum aliquam temere violentiam vel rapinam sive furtum committere, aut ignem apponere, aut hominem capere, vel interficere audeat. Sane si episcopi a vobis aliquid praeter obedientiam debitam, vel principes terrae contra libertatem a praedecessoribus nostris et a nobis indultam expetierint, liberum sit vobis auctoritate apostolica denegare quod petetur, ne occasione ista ordo vester, qui hactenus liber exstitit, humanae servitutis laqueo vinciatur. Quod si episcopi aliquam propter hoc in personas vel Ecclesiam vestram sententiam promulgaverint, eamdem sententiam tanquam contra [Col. 0929B] indulta apostolicae sedis prolatam, statuimus irritandam. Illud insuper auctoritate apostolica prohibemus, ne infra dimidiam leugam prope abbatiam vestram aliqua de novo innovatio fiat, de qua vobis debeat servatae hactenus libertatis et pacis aliquod praejudicium generari. In causis autem propriis, sive civilem sive criminalem contineant quaestionem, liceat vobis fratres vestros idoneos ad testificandum adducere, atque ipsorum testimonio, sicut rectum fuerit, et propulsare violentiam et justitiam vindicare.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, seu [Col. 0929C] quibuslibet vexationibus fatigare: sed omnia integra conserventur eorum pro quorum gubernatione et sustentatione concessa sunt usibus omnimodis profutura, salva sedis apostolicae auctoritate. Si quae igitur in futurum ecclesiastica saecularisve persona hanc nostrae constitutionis paginam sciens contra eam temere venire praetentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu [Col. 0929D] Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Landulphus, basilicae XII Apost. presb. card.
    Ego Michael, SS. Joannis et Pauli presb. card. tit. Pammachii.
    Ego Romanus, tit. S. Anastasiae presb. card.
    Ego Hugus, presb. card. S. Martii tit. S. Equitii.
    Ego Gratianus, SS. Cosmae et Diamani diac. card
    [Col. 0930A] Ego Gerardus, S. Adriani diac. card.
    Ego Gofredus, S. Mariae in Via Lata diac card.
    Ego Bernardus, S. Mariae Novae diac. card.
    Ego Nicolaus, S. Mariae in Sunfundi diac. card.


Datum Laterani, per manum Aegidii S. Nicolai in Carcere Tulliano diaconi cardinalis, XVI Kal. Maii, indictione X, Incarnationis Dominicae anno 1192, pontificatus vero domini Coelestini papae III anno secundo.



LXXI. Ad decanum et capitulum Rothomagense.---Indulget, ut tempore interdicti divina officia absque solemnitate celebrent. (In Lateranensi palatio, Apr. 16.)
[MANSI, Concil., XXII, 616.]
[Col. 0930B]

COELESTINUS, etc.

Cum universae Dei Ecclesiae, quae per totius amplitudinem orbis longe lateque diffusae unam catholicam, id est universalem efficiant, pretio sanguinis sui sponsi redemptam, quam sicut diversa membra unum corpus, uniformitas fidei et doctrinae connectit; si aliquam earum laedi contigerit, illius offensio sine aliarum fieri laesione non potest; quanquam tanto prae aliis magis caput offenditur, quanto singularum affectu amplius tangitur et firmioris eis connexione inhaeret. Qua de causa contigit ut, cum Romana Ecclesia omnium caput sit et magistra, nos qui ei, licet immeriti praesidemus, [Col. 0930C] cujuslibet oppressio concutiat gravius et flagellet, et eo fortius ad compassionem inducat, quo a nobis specialius speratur in adversitate subsidium et quaelibet consuevit Ecclesia contra violentiam hominum perversorum devotius et securius sedis apostolicae patrocinium invocare. Sicut ante quorumdam vestrorum et aliorum complurium nobis est litteris intimatum, et multorum jam relatione percepimus, ita universorum refriguit charitas, excrescente malitia iniquorum, ut nulla jam fere Dei ecclesiis, vel ministris earum reverentia impendatur, sanctuarium Domini vi conculcetur, fidei documenta spernantur, et vix valeant aliqui reperiri qui post enormitates quamplurimas adjiciant ut resurgant; [Col. 0930D] se potius in ultionem praecedentium criminum commissis enormiter hactenus accumulent graviora, laetentur cum male fecerint (Prov. II), superbiant impii dum pauper incenditur (Psal. X), et in perpetrationem operum iniquorum exsultent. Verum quia perversorum nequitia tantum invaluit, ut in homine non possit remedium vel subsidium inveniri, recurrendum est ad praesidium Creatoris, et orationibus, ac quibuslibet piis operibus propensius insistendum, ut supernae clementiae nos dignatio benigne respiciat, et hominem ulterius super nos praevalere non sinat, et in Ecclesiarum oppressionibus non permittat diutius delectari; quia tunc demum secure possumus supernum sperare et exspectare praesidium, cum ea diligenter quae [Col. 0931A] ad officium nostrum pertinuerint, fuerimus exsecuti. Explicemus summatim quae nobis sunt specialiter de Rothomagensi Ecclesia intimata et remedia curemus quae potuerimus. . . . (Hic aliquid deesse videtur.)

Hac igitur consideratione inducti, et vestris nihilominus precibus inclinati, praesenti vobis pagina duximus indulgendum, ut cum generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare, ac canonicos vestros et clericos, si fuerint interim sacramentis ecclesiasticis muniti ex hac vita vocati, in coemeterio ecclesiae vestrae absque solemnitate officii, cum aqua benedicta et cruce, orationibus [Col. 0931B] humili voce oblatis tradere sepulturae. Nulli ergo omnino hominum liceat, etc.

Datum in Lateranensi palatio XVI Kal. Maii, pontificatus nostri anno II.



LXXII. Ecclesiam Lucensem, petente Guilielmo episcopo, tuendam suscipit, ejusque bona et privilegia corroborat. (Laterani, April. 21.)
[Memorie edoc., IV, I, Racc., pag. 48.]

COELESTINUS episcopus, servus servorum Dei, venerabili fratri GUILIELMO Lucano episcopo, ejusque successoribus canonice substituendis, in perpetuum.

Et ordo rationis expostulat, et ecclesiasticae utilitatis consideratio nos invitat fratres et coepiscopos [Col. 0931C] nostros ampliori charitate diligere et commissas eorum gubernationi Ecclesias patrocinio sedis apostolicae propensius communire, quo ex suscepti exsecutione officii tanto vigilantiores possint semper existere, quanto a pravorum incursibus securiores se viderint permanere. Eapropter, venerabilis in Christo frater Guilielme episcope, tuis justis postulationibus clementer annuimus et praescriptam Lucanam Ecclesiam, cui, Deo auctore, praeesse dignosceris, ad exemplar praedecessorum nostrorum felicis recordationis Alexandri II, et Paschalis II, et Calixti II, et Urbani II, et Lucii III et Urbani III, Romanorum pontificum sub beati Petri et nostra protectione suscipimus et praesentis scripti privilegio [Col. 0931D] communimus; statuentes ut quascunque possessiones, quaecunque bona eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma tibi tuisque successoribus et illibata permaneant. In quibus haec propriis duximus exprimenda vocabulis:

Curtem Lucanam cum suburbanis et viculis suis, mansos et terras ubicunque pertinentes ad ipsam, videlicet villam quae dicitur Suburbanum; ecclesiam et pratum quod dicitur Sancti Columbani; ecclesiam Sancti Petri quae dicitur Summaldi, cum pertinentiis suis; plebem de Lunata et desimam de Carignano, et terram de abbatia Sancti [Col. 0932A] Donati et reliqua quae ad ipsam curtem pertinere videntur. His adjicimus plebem et curtem de Marlia cum ecclesia Sancti Terentii, et cum omnibus mansis et terris, atque omni pertinentia sua; duo quoque castella de Moriano cum omnibus pertinentiis et adjacentiis suis, sicut hactenus ea noveris tenuisse, et terram quae dicitur Cerbajola; castrum etiam quod dicitur Fundannum cum omnibus pertinentiis suis, nec non castrum de Decimo et plebem ipsius cum omnibus quae ad eam pertinent; plebem etiam de Gallicano et terram de Censpiano et castrum et decimam de Verrucla quae est in Alpibus; decimationem quoque de Verrucla, quae est juxta Bojanum. His etiam connumeramus plebem et castrum Sanctae Mariae quod dicitur Ad [Col. 0932B] montem cum tota pertinentia sua et terra de vico qui dicitur Surrexeri; castrum et curtem Sancti Gervasii cum omnibus quae ad ea pertinent; plebem de Ficeclo cum capellis suis; capellam Sancti Viti de Valle Arni; plebem de Padule cum capellis suis, et curte de Capannore, et quidquid juris habes in ipso plebeio; plebem de Sibiliano cum omnibus capellis suis et omnibus aliis quae habes in ipso plebeio; plebem de Aquis cum omnibus capellis suis, et curte de Vivaio, et aliis omnibus tibi pertinentibus in ipso plebeio; plebem de Triballo (Tripallo) cum omnibus capellis suis; plebem de Miliano cum omnibus capellis suis, et curte, et suis pertinentiis; plebem de Apiano cum omnibus capellis suis, et [Col. 0932C] omnibus quae habes in ipso plebeio; plebem Sancti Stephani cum omnibus capellis suis.

Praeterea praedecessoris nostri piae memoriae Calixti PP. vestigiis inhaerentes tibi tuisque successoribus usum pallii infra missarum solemnia in ecclesia tua de apostolicae sedis benignitate concedimus, quo duntaxat his diebus utamini, quibus est vobis a praedecessoribus nobis indultum. Insuper etiam auctoritate apostolica prohibemus ne in episcopatu tuo sine assensu tuo vel successorum tuorum monasterium aliquod, vel ecclesia, salvis apostolicae sedis privilegiis, construatur. Cathecumenos quoque aut infirmorum unctiones in populo a monachis fieri, vel publicas poenitentias dari, sine tua vel successorum permissione, vetamus. Si vero [Col. 0932D] ad monasterium parochiale ipsius populus pro divini officii susceptione convenerit per capellanum presbyterum, cui ab episcopo populi regimen et animarum cura commissa fuerit, sacramenta eadem ministrentur, salvis tamen rationabilibus consuetudinibus caeterarum ecclesiarum. De parochialibus autem ecclesiis quae a monachis in episcopatu tuo tenentur synodalem beatae memoriae Urbani II papae sententiam imitantes, statuimus ut in eis, sine tua vel successorum tuorum auctoritate, presbyteri minime collocentur; sed cum vacaverint vobis ab abbatibus et prioribus ad quos eaedem Ecclesiae pertinent praesententur, quibus a vobis animarum cura, si idonei fuerint, committatur, ita quidem ut vobis de cura plebis et de ordine suo debeant [Col. 0933A] respondere. Porro si Lucanae parochiae monasteria vel ecclesiae inter se causas habuerint, et per alteram partem ad episcopum querela pervenerit, ejus judicio controversia terminetur, salva Romanae Ecclesiae auctoritate. Illud quoque arctius interdicimus ne quis excommunicatos vel interdictos Lucani episcopi in prohibitam communionem recipiendi habeat facultatem. Ad haec praesenti scripto sancimus ut Lucanus episcopus non quorumlibet violentia laicorum, sed juxta canonicas sanctiones ab Ecclesiae canonicis eligatur. Tibi praeterea tuisque successoribus ea quae de concessione vel confirmatione praedecessorum nostrorum Alexandri II et Paschalis II Romanorum pontificum possides, nihilominus confirmamus. Sententiam autem inter [Col. 0933B] praedecessorem tuum et Ficeclensem abbatem per Ildeprandum, quondam Pistoriensem episcopum, Argentum archipresbyterum, et R. primicerium Lucanos super decimis, ecclesiis et aliis rationabiliter datam, sicut in instrumento publico continetur, et hactenus observata est, futuris praecipimus temporibus observari. Renuntiationem quoque quam fecit Bulgarus, comes de Ficecla, Joanni praedecessori tuo de quibusdam possessionibus et ecclesiis, sicut publicum Gerardi notarii continet instrumentum, vires in posterum habere decernimus. Canonicas quoque consuetudines quas in ecclesiis parochialibus monachorum, et in aliis tui episcopatus, tam in recipiendis synodalibus quam in aliis ab antiquo habuisti et adhuc habere dignosceris, ratas [Col. 0933C] habemus easque auctoritate apostolica confirmamus. Ob reverentiam insuper Ecclesiae tibi commissae praescriptus Pater et praedecessor noster Lucius PP. tuis et canonicorum tuorum, nec non etiam cleri, consulum et populi tuae civitatis precibus inclinatus usum crucis per episcopatum tuum tibi, tuisque successoribus, de consilio fratrum suorum concessit, et apostolica auctoritate firmavit. Quod quidem nos ejus vestigiis inhaerentes decernimus firmiter permansurum.

Decernimus ergo ut nulli omnino hominum liceat praefatam Ecclesiam temere perturbare, aut ejus possessiones auferre, ablatas retinere, minuere, seu quibuslibet vexationibus fatigare, sed omnia integra [Col. 0933D] conserventur tibi tuisque successoribus usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni.

Cunctis autem eidem loco sua jura facientibus sit pax Domini nostri Jesu Christi, quatenus et hic fructum bonae actionis percipiant, et apud districtum [Col. 0934A] judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Joannes, Praenestinus episcopus.
    (Sequuntur subscriptiones 14 cardinalium.)


Datum Laterani, per manum Aegidii Sancti Nicolai in Carcere Tulliano diaconi cardinalis, XI Kalendas Maii, indictione X, Incarnationis Dominicae anno 1192, pontificatus vero domni Coelestini papae III anno secundo



LXXIII. Conventui Ulciensi capellam S. Crucis in Alvernia, sitam in territorio Camaleriae, asserit. (Laterani, Maii 7.)
[Ulciensis Ecclesiae Chartarium, p. 23.]
[Col. 0934B]




LXXIV. Castellanum et Clugiensem episcopos judices constituit inter Wolcancum, electum Tergestinum, et patriarcham Aquileiensem. (Laterani, Maii 10)
[MAINATE, Chroniche di Trieste, I, 137.]




LXXV. Privilegium pro abbatia Boscheti seu Vallis Lucidae, quo summus pontifex sub B. Petri et sua protectione suscipit praefatum monasterium, statuens ut ordo monasticus, qui secundum Deum et B. Benedicti Regulam et institutionem Cisterciensis ordinis in eodem monasterio institutus esse dignoscitur, perpetuis ibidem temporibus inviolabiliter observetur. (Fragm.)
[Col. 0934C]

    Ego Coelestinus Ecclesiae catholicae episcopus.
    Ego Albanus Albanensis episcopus.
    Ego Joannes Praenestinus episcopus.
    Ego Pandulphus presbyter cardin. eccl. XII Apostolorum.
    Ego Melior Sanctorum Joannis et Pauli presb. card. tituli Pammachii.
    Ego Joannes tit. S. Clementis cardin. Tuscanensis.
    Ego Romanus tit. S. Anastasiae presbyter cardinalis.
    Ego Joannes tit. S. Stephani in Coelio monte presb. card.
    [Col. 0934D] Ego Gratianus SS. Cosmae et Damiani diacon. card.
    Ego Bernardus S. Mariae Novae diaconus cardinalis
    Ego Gregorius tit. S. Gregorii ad Velum Aureum diaconus cardinalis.
    Ego Nicolaus S. Mariae in Cosmedin. diacon. cardin.
    Ego Lotharius SS. Sergii et Bacchi diaconus cardinalis.


Datum Romae apud S. Petrum, per manum Aegidii S. Nicolai in Carcere Tulliano diaconi card., Idus Maii, Indictione X, Incarnationis Dominicae anno 1192, pontificatus vero D. Coelestini papae III anno II.



LXXVI. Monasterii S. Arnulfi Metensis protectionem suscipit, bonaque ac possessiones confirmat. (Romae, ap. S. Petrum, Maii 15.)
[Histoire de Metz, III, Pr., p. 153.]
[Col. 0935A]

COELESTINUS episcopus, servus servorum Dei, dilecto filio BURCHARDO abbati monasterii Sancti Arnulfi, ejusque successoribus regularem vitam professis in perpetuum.

Piae postulatio voluntatis effectu debet prosequente compleri, quatenus fidelis devotio celebrem consequatur effectum, et utilitas postulata vires indubitanter assumat. Cujus rei gratia vestris justis postulationibus clementer annuimus, et Patrum et praedecessorum nostrorum felicis memoriae [Col. 0935B] Leonis, Calixti, Innocentii et Alexandri, Romanorum pontificum, vestigiis inhaerentes, monasterium Sancti Arnulfi, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus; statuentes ut quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Ecclesias scilicet, villas et possessiones et omnia [Col. 0935C] quae serenissimi Romanae Ecclesiae filii, reges et imperatores, Carolus scilicet Magnus, Ludovicus Pius, Arnulfus, Carolus Calvus, Zendiboldus, Otto, Conradus, Henricus eidem monasterio pia devotione contulerunt, aut ab aliis Christi fidelibus tradita, privilegii sui auctoritate firmaverunt, usibus abbatis ac fratrum Deo ibi famulantium perpetualiter deservire sancimus, et ad praebendam illorum ea absque omni contradictione integra semper et inconvulsa permaneant; hoc est: Mareolas (Marieulle) cum ecclesia et decimatione; decem et octo mansos apud Ars (Ars-sur-Moselle), Jussiacum (Jussy), cum ecclesia et decimatione, ecclesiam de Gravei (Gravelotte), ecclesiam de Arcis (Ary), Floriacum (Fleury), Flaviniacum (Flavigny), cum ecclesia et [Col. 0935D] decimatione, Nungardum (Nauroy-le-Sec), cum ecclesia et decimatione; cujus quarta pars cedit presbytero; Vigiacum (Vigy), cum ecclesia et decimatione et banno triginta mansorum; ecclesiam de Romeliaco (Remilly), cum omni decimatione; praeterea Maurivillam (Morville), et Baldrecurt (Baudrecourt), et decem et octo sedes salinarias apud vicum et Winemunt; Devillare (Dévillers) cum ecclesia; Tilium (Martille), cum ecclesia; Caminetum (Cheminot) vero et Buxerias (Bouxières) cum ecclesiis suis, quas Sancto Arnulfo Hildegardis contulit regina cum decimatione, piscatione, silvis, vineis, aquis, aquarumque decursibus, molendinis jam factis, vel in quocunque loco supra fluvium Saliam infra bannum supradictae curiae, [Col. 0936A] ibi placuerit, per villicos fratrum semper transponendis et faciendis; Pomeriolum (Pomérieux), etiam cum quo et per quod ecclesiastico more ipsum saepe dictum dotatum est monasterium a sancto Leone nono papa; Laium (Lay Saint-Christophe) quoque cum ecclesia et decimatione, cujus quinta pars cedit presbytero, et banno quod quaedam comitissa Eva nomine, cum silva quae dicitur Heis cum omni utilitate ac suffusa ejusdem villae cum ponte, piscatione, ac vesnia supra fluvium Murt, ad praebendam delegaverat fratrum; Bivera (Bivère, près de Trèves), cum ecclesia a Fredelinde comitissa eidem monasterio traditum, et Conradi imperatoris auctoritate confirmatum; et quidquid Sanctus Arnulfus habet infra Trevirensem episcopatum; [Col. 0936B] ecclesiam scilicet de Vilers, Walen, Sira Melbranc (in bulla Innocentii et Alexandri III Mellanc) cum ecclesia, Corlinges (Kerlange) cum ecclesia, Dogaganen, Catinges cum ecclesia et cum reliquis possessionibus quas habet praefatus sanctus in episcopatu Metensi, et in episcopatu Tullensi, ac Virdunensi; cellam de Aulegia (Oley), cum ecclesia et decimatione; cellam de Chiniano (Chiny), constructam in honore Sanctae Walburgis cum ecclesiis ad eam pertinentibus, scilicet Florenvillei, Orgeio, Tintiniaco, Casa Petra, Sancta Caecilia quas Arnulfus comes Sancto Arnulfo tradidit; insuper cellam quae sita est in foresta quae dicitur Fault (Fault dans la forêt de Remilly), praefato [Col. 0936C] sancto a venerabili episcopo domino Stephano Metensi, contraditam et confirmatam; molendinum quoque prope arenam situm, in quamcunque voluerint transponere ripam fluminis Saliae, intra jus ipsius monasterii; ecclesiam Sancti Victoris, quae sita est in suburbio Sancti Stephani; ecclesiam de Wisse cum decima et quartario mansi, centena burgi cum banno sub quo constructum est monasterium Beati Arnulfi cum undecim mansis terrae; Campaneola (Champigneulles) cum banno, ecclesia et decimatione tota; tertia pars decimae in omni usu de ecclesia, quae est apud Porchericourt; tertia pars allodii de Cariseio (Cherisy), quae pertinet ad eleemosynam pauperum; allodium de Sarlei (alibi et de Colmes), quod dedit Deo et sancto Arnulfo [Col. 0936D] matrona Judith pro anima sua; ecclesiam Sancti Benigni, cum decima; duas domos infra civitatem sitas, quarum altera dicitur domus Sanctae Crucis, altera Romanorum aula: hortum quemdam et domum quae dicitur de Brinul, quae quidem Gerardus dedit. Haec omnia, villas scilicet, ecclesias, possessiones vobis et per vos eidem monasterio perpetuo confirmamus, sicut eas rationabiliter possidetis. Statuimus etiam ut praeter episcopos et abbates, ac septem ejusdem coenobii sacerdotes, et tres canonicos de domo Sancti Stephani, primicerium, decanum, cantorem primum, ad ipsum altare, nullus absque consensu abbatis et fratrum ejusdem loci missas celebrare praesumat. Praecipimus etiam ut, sicut a nostris praedecessoribus est [Col. 0937A] statutum, nullus archiepiscopus, nullus episcopus illud altare violare, aut ibidem divina prohibere praesumat, nisi primum a Romano pontifice fuerit suscepta licentia. Sed et duo annualia mercata: unum quidem in natali Sancti Arnulfi; alterum vero in anniversaria dedicationis ipsius festivitate, vos et successores vestros in eodem loco habere decernimus, sicut hactenus quiete tenuistis, et ut eadem dedicatio semper ibi festive celebretur ab omnibus, praesentis privilegii auctoritate jubemus. Constituimus etiam paterna dilectione, Burcharde abbas, tibi tuisque successoribus et in perpetuum concedimus, ut in festa ejusdem dedicationis die aliisque praecipuis festivitatibus, in missarum celebratione sandalis et dalmatica utamini, sicut vobis a nostris [Col. 0937B] praedecessoribus est indultum et hactenus observatum, discretionem vestram monentes ut cum augmento hujusmodi honoris in vobis augeatur amor Altissimi. Praeterea nullus advocatus de monasterii rebus, praeter consuetam advocati justitiam, praesumat quidquam exigere.

Decernimus ergo ut nulli omnino nominum liceat idem coenobium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et Metensis episcopi canonica reverentia. [Col. 0937C] Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    [Col. 0937D] Ego Coelestinus, catholicae Ecclesiae episcopus.
    Ego Joannes, Praenestinus episcopus.
    Ego Pandulphus, basilicae XII Apostolorum presb. cardinalis
    Ego Meld., Sanctorum Joannis et Pauli presbyter cardinalis tit. Pammachii
    Ego Joannes, tit. S. Clementis cardinalis Tuscanen. episcopus.
    Ego Romanus, titulo Sanctae Anastasiae presbyter cardinalis.
    Ego Gratianus, Sanctorum Cosmae et Damiani diaconus cardinalis.
    Ego Gerardus, Sancti Adriani diaconus cardinalis.
    [Col. 0938A] Ego Soffredus, Sanctae Mariae in Via Lata diaconus cardinalis.
    Ego Bernardus, Sanctae Mariae Novae diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Lotharius, Sanctorum Sergii et Bacchi diaconus cardinalis.
    Ego Nicolaus, Sanctae Mariae in Cosmedin diaconus cardinalis.


Datum Romae, apud Sanctum Petrum, per manum Aegidii Sancti Nicolai in Carcere Tulliano diaconi cardinalis, Idus Maii, indictione X, Incarnationis Dominicae anno 1192, pontificatus vero domni Coelestini papae III anno secundo.



LXXVII. Monasterium Sancti Vincentii Metensis tuendum suscipit bonaque ac privilegia confirmat (Romae, ap. S. Petrum, Maii 15.)
[Hist. de Metz, III, 156.
[Col. 0938B]

COELESTINUS episcopus, servus servorum Dei, dilectis filiis FRANCONI abbati Sancti Vincentii Metensis, ejusque fratribus tam praesentibus quam futuris, regularem vitam professis, in perpetuum.

Quoties postulatur a nobis quod religioni et honestati convenire dignoscitur, animo nos decet libenti concedere, et juxta petentium voluntatem consentaneam rationi, congruum suffragium impertiri. Eapropter, dilecti in Domino filii, vestris [Col. 0938C] justis postulationibus clementer annuimus, et praefatam ecclesiam Sancti Vincentii, in qua divino estis obsequio mancipati, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo monasticus, qui secundum Deum et beati Benedicti Regulam in eodem loco noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis, vestrisque successoribus, [Col. 0938D] et illibata permaneant. In quibus haec propriis duximus exprimenda vocabulis

Ecclesiam Sancti Germani de Castello [(2*) 1Kb] , cum omnibus appendiciis suis, in hunc videlicet modum, ut altare una cum dotibus et decimis quae sacerdoti retroactis cedebant temporibus, et altaria capellarum jure proprii pastoris de caetero teneatis; et vicarium ibi dignum pro vestro arbitrio, contradictione nulla voluntati vestrae refragante, constituatis. Hic sane, post vestram electionem, ab episcopo curam recipiat animarum, et portione illa quam vestra ei assignaverit ordinatio contentus, ad alias res aut possessiones ecclesiae manum extendere [Col. 0939A] non praesumet; ad ipsum spectabit synodos observare, et synodalia jura persolvere; vestrum autem erit vestes sacratas cum vasis altaris diligenti custodiae deputare, censum solvere statutis temporibus, et monachos in ecclesia ipsa, pro dispositione et voluntate vestra constituere. In eadem villa de castello montem Sancti Germani et totam decimam ad eamdem ecclesiam pertinentem, mansionem quoque in eadem villa, et quidquid hactenus in ea vestrum possidet monasterium; decimam agrorum de Champenoys [(3) 1Kb] , Amanvilers [(3*) 1Kb] , cum capella et quidquid ad bannum ejus pertinet; apud Anceyum [(4) 1Kb] ecclesiam et quinque mansos terrae cum vineis indominicatis et banno; in monte Sancti Quintini vineam Joannis et Putayn, et decimas ipsarum [Col. 0939B] vinearum, et caeteras vineas quas ibi possidetis; mansum unum apud Longam-villam [(5) 1Kb] ; apud Cheseles [(6) 1Kb] , censuales vineas cum banno, ecclesiam Sancti Marcelli [(7) 1Kb] ante portam vestram, et partem decimae Sancti Martini [(8) 1Kb] , sicut hactenus possedistis: villam Sancti Juliani [(9) 1Kb] , cum ecclesia, banno et centenaria, cum omnibus appendiciis suis; vineam in Aculeo, quae collata est pro Sancto Gorgonio ante majorem ecclesiam; apud Alerias [(10) 1Kb] sex mansos, cum banno et vineis indominicatis, et decima; ecclesias Sancti Laurentii [(11) 1Kb] , cum appendiciis quae ex ipsa possidetis; ecclesiam Sancti Amandi apud Aneriacum [(12) 1Kb] ; partem decimae cum jure quod in ipsa habetis ecclesia, et terras quas ibi possidetis; apud Littinges [(13) 1Kb] quinque quartarios [Col. 0939C] terrae cum jure quod in ipsa habetis ecclesia; curtem de Corzelles [(14) 1Kb] , cum ecclesia et banno, et omnibus appendiciis suis; curtem de Challey [(15) 1Kb] cum his quae ad bannum ejus pertinent; allodium de Sorbers [(16) 1Kb] , cum ecclesia et agrorum vestrorum decima; ecclesiam de Velers [(17) 1Kb] cum decima; villam quae vocatur Wbrisia [(18) 1Kb] , cum ecclesia et foro quod per omne Sabbatum in atrio est, et quidquid ad bannum ejus pertinet; in Jovilla [(19) 1Kb] ecclesiam, et quidquid ad bannum ejus pertinet; sex mansos apud Trummacum [(20) 1Kb] , et apud Taysey [(21) 1Kb] octo, cum bannis et terris indominicatis; mansum unum in Lymucort [(22) 1Kb] , villam quae dicitur ad Sanctum Martinum ante Marsal [(23) 1Kb] cum [Col. 0939D] banno et ecclesia, in villa de Marsal viginti novem [Col. 0940A] sedes et dimidiam censuales, et terram illam in qua quatuor sedes positae sunt; in villa super fluvium Oran [(24) 1Kb] census et redditus quos ibi possidetis; ante Virdunum Duniacum [(25) 1Kb] villam cum ecclesia et quidquid ad bannum ejus pertinet; ecclesiam de Sinoncort [(26) 1Kb] , ecclesiam Sancti Clementis in Arnavilla [(27) 1Kb] , et capellam Sancti Gengulfi in Brocey [(28) 1Kb] , et duas portiones oblationum tam vivorum quam defunctorum quae in ipsis ecclesiis offeruntur; decimas quoque omnium agrorum de Bukinella qui spectant ad bannum de Brocey; ecclesiam Sancti Joannis de Siryfontaine [(29) 1Kb] , ecclesiam de Nonsart, octo mansos terrae apud Acerum et dimidium, cellam monachorum Sancti Vincentii super Mozellam in banno Caliniaci [(30) 1Kb] ; in villa [Col. 0940B] Caliniaci ecclesiam cum appendiciis suis, et quidquid in banno illo possidetis, cum censu tredecim solidorum Catalaunensis monetae, quos fratres ejus loci debent vobis in festo Sancti Vincentii; in Teutonica terra cellam monachorum quae vocatur Offainbac [(31) 1Kb]

Statuimus etiam ut monasterium Sancti Vincentii respicientis ad sedem episcopalem protomartyris Christi Stephani, atque abbas in pontificis vices supplendas, in inventione atque natali ipsius protomartyris, nec non et dedicatione ecclesiae, in divinis celebrandis, sicut eis a felicis recordationis Joanne, Benedicto, Urbano, Alexandro, Romanis pontificibus, est concessum, missas possit cum dalmatica et sandalis celebrare. Sane novalium [Col. 0940C] vestrorum, quae propriis manibus vel sumptibus colitis, sive de nutrimentis animalium vestrorum, nullus audeo (lege audeat) decimas exigere, vel extorquere praesumat. Licet quoque vobis clericos vel laicos liberos et absolutos e saeculo fugientes ad conversionem recipere, et eos absque contradictione retinere. Prohibemus insuper ut nulli fratrum vestrorum post factam in vestro monasterio professionem fas sit, nisi arctioris religionis obtentu, de eo discedere; discedentem vero absque communium litterarum cautione nullus audeat retinere; chrisma vero, oleum sacrum, consecrationes altarium seu basilicarum, ordinationes clericorum, qui ad sacros [Col. 0940D] ordines fuerint promovendi per dioecesanum [Col. 0941A] episcopum vobis praecepimus exhiberi. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, ablatasve retinere, minuere seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua [Col. 0941B] igitur in futurum, etc

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Joannes, Praenestinus episcopus.
    Ego Pandulfus, basilicae XII Apostolorum presbyter cardinalis.
    Ego Meld., Sanctorum Joannis et Pauli presbyter cardinalis tit. Pammachii.
    Ego Joannes, titulo Sancti Clementis cardinalis Tuscanensis episcopus.
    Ego Romanus, titulo Sanctae Anastasiae presbyter cardinalis.
    Ego Joannes, titulo Sancti Stephani in Coelio monte presbyter cardinalis.
    [Col. 0941C] Ego Gratianus, Sanctorum Cosmae et Damiani diaconus cardinalis.
    Ego Gerardus, Sancti Adriani diaconus cardinalis.
    Ego Soffredus, Sanctae Mariae in Via Lata diaconus cardinalis
    Ego Bernardus, Sanctae Mariae Novae diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Lotharius, Sanctorum Sergii et Bacchi diaconus cardinalis.
    Ego Nicolaus. Sanctae Mariae in Cosmedin diaconus cardinalis.


Datum Romae, apud Sanctum Petrum, per manum [Col. 0941D] Aegidii Sancti Nicolai in Carcere Tulliano diaconi cardinalis, Idus Maii, indictione X, Incarnationis Dominicae anno millesimo centesimo nonagesimo secundo, pontificatus vero domni Coelestini papae tertii anno secundo.



LXXVIII [Seffrido] episcopo Cicestrensi et abbatibus de Radinges et de Waltham mandat, ut »clericos de Lamhee a juramento de observatione novae capellae B [alduino] quondam archiepiscopo Cantuariensi, praestito absolvant.« (Romae, ap. S. Petrum, Maii 16.
[TWYSDEN, II. A. Scr., I, 1593.]

COELESTINUS episcopus, servus servorum Dei, venerabili fratri Cicestrensi episcopo, et dilectis [Col. 0942A] filiis de Radinges et de Waltham abbatibus salutem et apostolicam benedictionem.

Summi pontificis moderamini noscitur plurimum convenire ut, sicut a successoribus suis quae rationabiliter statuit desiderat observari, ita praedecessorum suorum bene constituta et ratione praevia deliberationis providae judicio stabilita debeat inviolabiliter custodire. Cum itaque felicis memoriae Urbanus et Clemens praedecessores nostri aedificationem novae capellae et clericorum institutionem in praejudicium conventus ecclesiae factam, quae gravem parere videbatur materiam scandalorum, de consilio fratrum suorum cardinalium irritaverint, et expressius inhibuerint ne de caetero illam capellam observarent, nec in ea divina officia celebrarent; [Col. 0942B] nos volentes quod ab ipsis in hac parte noscitur stabilitum perpetua firmitate gaudere, ratum id et firmum habentes, et sine refragatione cujusquam praecipimus observari. Et quia quidquid ex eo sequitur vel ob id quod prohibitionis perpetuae causam habens interdicente canone a summis pontificibus constituto factum est, cassum et inutile canonicae sanctiones judicant, et idem jura etiam civilia protestantur, discretioni vestrae per apostolica scripta praecipiendo mandamus, quatenus clericos de Lamhee a juramento de observatione novae capellae B. quondam Cantuariensi archiepiscopo praestito, auctoritate sedis apostolicae denuntietis publice absolutos, ex parte nostra, cessante appellatione, eis districtius injungentes ne de caetero novam capellam [Col. 0942C] vel ecclesiam de Lamhee debeant observare, nec per se, nec per suos in ea ulterius ministrare, eos ecclesiastica censura, dilatione et appellatione postposita, coercentes qui mandato nostro duxerint contraire; nullis litteris obstantibus, harum tenore tacito a sede apostolica impetratis,

Quod si omnes his exsequendis nequiveritis interesse, duo vestrum ea nihilominus exsequantur.

Datum Romae, apud Sanctum Petrum, XVII Kalendas Junii, pontificatus nostri anno secundo.



LXXIX. Abbati monasterii S. Dionysii concedit »ut, appellatione frivola non obstante, circa monachorum et conversorum correctionem libere officii sui debitum exsequatur.« (Laterani, Maii 23.)
[DOUBLET, Hist. de Saint-Denys, 525.]
[Col. 0942D]

COELESTINUS episcopus, servus servorum Dei, dilecto filio abbati monasterii Sancti Dionysii, etc.

Ex parte tua fuit propositum coram nobis, quod monachi et conversi tui monasterii frequenter, ne ad eorum correctionem, prout ad tuum spectat officium, procedere valeas, frustratoriae appellationis obstaculum interponunt; sicque, te propter hoc ab hujusmodi correctione cessante, ipsorum excessus remanent impuniti, super quo provideri tibi per sedem apostolicam postulasti. Nolentes igitur ut trahatur ad peccatorum diffugium quod ad oppressorum [Col. 0943A] subsidium esse dignoscitur institutum, tibi auctoritate praesentium concedimus ut, appellatione frivola non obstante, circa eorumdem monachorum et conversorum correctionem libere, officii tui debitum exsequaris, etc.

Datum Laterani, X Kalendas Junii, pontificatus nostri anno secundo.



LXXX. Monasterium S. Mariae in Flumine tuendum suscipit et ejus bona ac privilegia confirmat. (Romae, ap. S. Petrum, Maii 27.)
[UGHELLI, Italia sacra, II, 578.]

COELESTINUS episcopus, servus servorum Dei, dilectis filiis . . . abbati S. Mariae in Flumine, ejusque fratribus tam praesentibus quam futuris regularem [Col. 0943B] vitam professis in perpetuum.

Piae postulatio voluntatis effectu, etc., ad exemplar felicis recordationis Lucii papae praedecessoris nostri sub B. Petri, et nostra protectione suscipimus, et praesentis scripti privilegio communimus; in primis siquidem statuentes, ut ordo monasticus, qui secundum Deum, et B. Benedicti Regulam atque institutionem Vallisumbrosanorum fratrum in eodem monasterio noscitur institutus, perpetuis, etc., usque permaneant. In quibus haec propriis duximus exprimenda vocabulis:

Locum ipsum, in quo praefatum monasterium situm est, cum omnibus pertinentiis suis; plebem S. Laurentii in Nocero cum decimis et oblationibus, [Col. 0943C] testamentis et capellis suis, videlicet capellam de casa Figaria, capellam B. Donati, cum omnibus possessionibus et pertinentiis suis; capellam de Paulo cum pertinentiis suis, capellam de Petroniano ac capellam de Monsignano, cum decimis et testamentis earum; medietatem plebis S. Petri in Ceneto, cum medietate decimarum ejusdem plebis; capellam S. Petri Marsii, cum pertinentiis suis, capellam de Baio cum possessionibus ad vestrum monasterium pertinentibus; capellam S. Mariae de Trexano, capellam de Gagliano, capellam de Pablexio, cum possessionibus et pertinentiis suis; capellam S. Quirici, cum possessionibus suis; capellam de Vergniano, cum suis pertinentiis; capellam de Bivano, et capellam de Alphiano, et capellam de Ravaldino [Col. 0943D] cum possessionibus earum; castrum de monte Vecchio, cum curte et omnibus appendiciis suis; curtem de Nucero, possessiones Ravaldini cum omnibus pertinentiis earum; possessiones S. Laurentii in Nucero, possessiones de Collina de Icoleis usque ad param, libertates quoque et immunitates a recolendae memoriae Friderico quondam Romanorum imperatore semper Augusto monasterio vestro collatas, et a comitibus castri Cari, et castri Novi scriptis publicis, et juramentis interpositis confirmatus, auctoritate apostolica confirmantes perpetuis decernimus temporibus inviolabiliter observandas. Concessionem praeterea vobis a bonae memoriae T. et O. Liviensibus episcopis juste factam, sicut in eorum scriptis authentice continentur, auctoritate [Col. 0944A] apostolica confirmamus. Sane novalium vestrorum, quos propriis manibus, vel sumptibus colitis sive de nutrimentis animalium vestrorum, nullus a vobis decimas extorquere praesumat. Liceat quoque vobis clericos, vel laicos liberos et absolutos ex saeculo fugientes ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in dicto monasterio professionem fas sit de eo, nisi arctioris religionis obtentu discedere; discedentem vero absque communium litterarum cautione nullus audeat retinere. In parochialibus autem ecclesiis quas habetis, liceat vobis sacerdotes eligere, et dioecesano episcopo praesentare, quibus, si idonei fuerint, episcopus curam animarum committat, ut [Col. 0944B] ei de spiritualibus debeat respondere. Statuimus insuper ut nullus infra fines parochiarum vestrarum sine dioecesani episcopi et vestro assensu ecclesiam, vel oratorium constituere de novo praesumat, salvis privilegiis apostolicae sedis. Sepulturam praeterea ipsius loci liberam, etc.

Decernimus ergo, etc., salva, etc. Si quis, etc. Cunctis autem, etc. Amen, amen, amen.

    Ego Coelestinus, catholicae Ecclesiae episcopus
    Ego Joannes, Praenestinus episcopus.
    Ego Pandulphus, basilicae XII Apostol. presb. card.
    Ego Melior, SS. Jo. et Pauli tit. Pammachii presb. card.
    [Col. 0944C] Ego Romanus, tit. S. Anastasiae presb. card
    Ego Joannes, tit. S. Stephani in Coelio monte presb. card.
    Ego Gratianus, SS. Cosmae et Damiani diac. cardinalis.
    Ego Gerardus, S. Adriani diac. card.
    Ego Goffredus, S. Mariae in Via Lata diaconus cardinalis.
    Ego Bernardus Sanctae Mariae Novae diaconus cardinalis.
    Ego Gregorius, S. Georgii ad Velum aur. diac. cardinalis.
    Ego Lotharius, SS. Sergii et Bacchi diaconus cardinalis
    Ego Nicolaus, S. Mariae in Cosmedin diaconus [Col. 0944D] cardinalis.


Datum Romae, apud S. Petrum, per manum Aegidii S. Nicolai in Carcere Tulliano diac. card., VI Kal. Junii, indict. X, Incar. Dom. 1192, pontificatus vero D. Coelestini papae III anno II.



LXXXI. Ecclesiae SS. Andreae et Nicolai Empulensis protectionem suscipit, canonicorumque possessiones et privilegia confirmat. (Romae, ap. S. Petrum, Maii 27.)
[LAMI, Ecclesiae Florent. Monum., t. IV, p. 109.]

COELESTINUS III, servus servorum Dei, dilectis filiis plebano et canonicis ecclesiae SS. Andreae et Nicolai Impoli et ecclesiasticis tam praesentibus quam futuris canonice instituendis, in perpetuum.

[Col. 0945A] Effectum justa postulantibus indulgere et vigor aequitatis et ordo exigit rationis, praesertim quando petentium voluntatem et pietas adjuvat et veritas non relinquit. Eapropter, dilecti in Domino filii, vestris justis postulationibus clementer annuimus et praefatam plebem SS. Andreae et Nicolai de Impoli, in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus: statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis de causis, vobis, praestante Domino, poterit adipisci, firma vobis vestrisque successoribus [Col. 0945B] et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis; ecclesias Sancti Domini, Sancti Laurentii, Sanctae Luciae; ecclesiam Sanctae Mariae, ecclesiam Sancti Donati, ecclesiam Sancti Mammae, ecclesiam Sancti Michaelis, ecclesiam Sancti Stephani, ecclesias Sancti Christophori, Sancti Jacobi, ecclesiam Sancti Petri, ecclesiam Sancti Martini, ecclesiam Sanctae Christinae, ecclesiam Sancti Leonardi, ecclesiam SS. Simonis et Judae, ecclesiam Sanctorum Hippolyti et Cassiani, ecclesiam Sancti Justi, ecclesiam Sancti Rufini, ecclesiam Sancti Jacobi, ecclesiam Sancti Fridiani, [Col. 0945C] ecclesiam Sancti Donati, ecclesiam Sanctae Mariae, ecclesiam Sancti Angeli, ecclesiam Sanctae Mariae, ecclesiam Sancti Martini, ecclesiam Sancti Angeli, ecclesiam Sancti Pontiani, ecclesiam Sanctae Mariae, ecclesiam Sancti Bartholomaei et ecclesiam Sanctae Mariae cum omnibus eorum pertinentiis. Sane novalium vestrorum quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere vel extorquere praesumat. Quia vero decimae ministris ecclesiarum tam veteri quam nova lege noscuntur esse concessae, sub interminatione anathematis prohibemus ne ullus laicus, decimarum exactione vos aggravare praesumat. Auctoritate quoque apostolica duximus statuendum, ut nulli liceat parochiales [Col. 0945D] ecclesias vestrae plebi subjectas vobis et ecclesiae vestrae a debita obedientia et subjectione subtrahere, seu novis et indebitis exactionibus vel gravaminibus vos et ecclesiam ipsam praesumat quomodolibet praegravare. Jura vero antiqua et rationabiles consuetudines ecclesiae vestrae hactenus observatas ratas habemus, et eas futuris temporibus illibatas manere sancimus. Chrisma vero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promovendi, et caetera ecclesiastica sacramenta, per dioecesanum episcopum sine aliqua exactione vobis praecipimus exhiberi. In parochialibus vero ecclesiis, quas habetis, plebanus vester qui pro tempore fuerit, clericos, sicut hactenus [Col. 0946A] est observatum, instituat: nec aliquis aliquem laicum vel clericum in eis ponere aliqua temeritate praesumat. Prohibemus insuper ut infra fines parochiae vestrae nullus ecclesiam vel oratorium sine assensu dioecesani episcopi, et vestro, de novo aedificare praesumat, salvis tamen privilegiis Romanorum pontificum. Inhibemus etiam ut nullus in vos vel ecclesiam vestram excommunicationis vel interdicti sententiam sine justa et rationabili causa promulgare praesumat. Decimas praeterea, quas a quadraginta annis pacifice possidetis, vobis et per vos ecclesiae vestrae auctoritate apostolica confirmamus. Sepulturam praeterea plebatus vestri liberam vobis esse decernimus, ut eorum devotioni et extremae voluntati, qui se illic sepeliri deliberaverint, nisi [Col. 0946B] forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, nunc ejusdem loci plebano, vel tuorum quolibet successorum, nullus ibi qualibet subreptionis astutia, seu violentia, praeponatur, nisi quem fratres communi consensu, vel fratrum pars consilii sanioris, secundum Dei timorem providerint eligendum.

Decernimus ergo ut nullus omnino hominum audeat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, [Col. 0946C] pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic [Col. 0946D] fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus
    Ego Pandulphus, basil. XII Apost. presb. card.
    Ego Joannes, Praenest. episcop.
    Ego Meld., tit. Sanctorum Joan. et Pauli presbyter card. tit. Pammachii
    Ego Joannes, tit. Sanct. Demet. card. Tuscul. epis.
    Ego Romanus, tit. Sanct. Anast. presbvt. cardinalis.
    Ego Joannes, tit. Sancti Stephani in Coelio mont. presb. card.
    Ego Gratian., SS. Cosmae et Damiani diaconus cardinalis
    [Col. 0947A] Ego Gerardus, Sancti Adriani diaconus cardinalis.
    Ego Soffredus, Sanctae Mariae in Via Lata diac. cardinalis.
    Ego Joannes, Sancti Theodori diaconus cardinalis.
    Ego Bernard., Sanctae Mariae Novae diaconus cardinalis.
    Ego Gregorius, Sancti Georgii ad Velum aureum diac. card.
    Ego Lotharius, Sanctorum Sergii et Bacchi diac. card.
    Ego Nicolaus, Sanctae Mariae in Cosmedin diac. cardinalis.


Datum Romae apud Sanctum Petrum, per manum [Col. 0947B] Aegidii Sancti Nicolai in Carcere Tulliano diac. card., VI Kalendas Junii, indictione X, Incarnationis Dominicae anno 1192, pontificatus vero domini Coelestini papae III anno II.



LXXXII. Canonicis ecclesiae SS. Petri et Andreae Paderbornensis praedium Helmgeldere et privilegia de praepositis ac episcopis eligendis asserit. (Laterani, Maii 30.)
[SCHATEN, Annal. Paderborn., I, 893.]

COELESTINUS episcopus, servus servorum Dei, dilectis filiis B. praeposito canonicis minoris in Patherburn ecclesiae, salutem et apostolicam benedictionem.

[Col. 0947C] Piis filiorum votis condescendere, et facilem assensum praebere nos condecet, ut tanto sint nobis et Ecclesiae Romanae devotiores quanto se noverint plenius exauditos. Eapropter, dilecti filii, canonici minoris ecclesiae in Patherburn, postulationibus vestris aures faciles accommodantes, vobis et successoribus vestris in perpetuum confirmamus, praedium videlicet in Hemgeldere, quod B. pius ecclesiae vestrae praepositus expeditum a manibus laicorum assignavit in communes usus fratrum, nec non et institutionem, quam idem praepositus ex consensu fratrum inter nos instituit, videlicet, ut quilibet inter vos decedens frater a die decessionis suae usque ad annum stipendium suum habeat, ad expendendum aliquid causa pietatis, vel [Col. 0947D] ad excipiendum se, si forte obligatus sit debitis. Similiter et praepositi vestri, quam habuistis usque ad haec tempora liberam electionem, nec non et electionem episcopi vestri, quam cum canonicis majoris apud vos ecclesiae celebrare consuevistis. Praeterea simul et annuas quas cum eisdem canonicis a retroactis temporibus habetis refectiones firmiter vobis confirmantes, apostolica auctoritate inviolabiliter observari praecipimus. Si quis contra hanc nostram confirmationis paginam ausu temerario venire tentaverit, sciat se Dei omnipotentis indignationem et apostolorum ejus Petri et Pauli indubitanter incurrere.

Datum Romae, apud Sanctum Petrum, III Kalend. Junii, pontificatus nostri anno secundo.



LXXXIII. 1. Albertum, electum Leodiensem, »Sabbato solemnis jejunii Quatuor Temporum, quod in Pentecoste celebratur,« diaconum ordinat. (AEG. Aureaevall. Vita Alberti, ap. Chapeaville Gest. ep. Tung., II, 145.)---2. Brunoni, archiepiscopo Coloniensi, mandat, ut Alberto, electo Leodiensi, »munus conferat consecrationis.« (Sigeberti, cont. Aquicin[.....]t., 1192, ap. Pertz M. G. Scr. VI, 429.)---3. Willelmo, archiepiscopo Remensi, scribit, »uti, si Coloniensis refugiat exsequi praeceptum apostolicum (de consecrando Alberto electo Leodiensi) metu imperatoriae potestatis, idipsum Remensis nihilominus exsequatur.« (AEGIDII Aureaevall. Vit. Alberti p. 145.)---4. »Omni clero et populo et omnium dignitatum et officiorum ecclesiasticis laicisque personis totius Leodiensis episcopatus mandat et districte praecipit sub periculo honoris uniuscujusque, ut omnes obediant Alberto Lovaniensi et omnes absoluti a fide et juramento, quod fecerant Bonnensi praeposito, quem intruserat imperator, faciant fidem et juramentum subjectionis et obedientiae Alberto, cujus electionem approbat.« (Ibid.) (Romae, ap. S. Petrum
[Col. 0948B]




LXXXIV Parthenonis S. Cosmae Taliacotiensis protectionem suscipit, possessionesque et privilegia confirmat. (Romae, ap. S. Petrum, Jun. 1.)
GATTULA, Historia abbatiae Casinensis, t. II p. 804.]

COELESTINUS episcopus, servus servorum Dei, dilectis in Christo filiabus MABILIAE abbatissae monasterii [Col. 0948C] S. Cosmae de Talliacotio, ejusque sororibus tam praesentibus quam futuris regularem vitam professis in perpetuum.

Quoties illud a nobis petitur quod religioni et honestati convenire dignoscitur, animo nos licet libenti concedere et petentium desideriis congruum suffragium impertiri. Eapropter, dilectae in Domino filiae, vestris justis postulationibus clementer annuimus et praefatum monasterium, in quo divino mancipatae estis obsequio, ad exemplar felicis memoriae Alexandri papae praedecessoris nostri sub B. Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona idem monasterium impraesentiarum juste et canonice [Col. 0948D] possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis et iis quae post vos successerint et illibata permaneant. In quibus haec propriis duximus exprimenda vocabulis.

Ecclesiam S. Viti cum omnibus pertinentiis suis, ecclesiam S. Joannis de Camerata cum pertinentiis suis, jus quod habetis in ecclesia S. Andreae, quae est in Clereto, medietatem oblationum in ecclesiis castri de Talliacozo, in solemnitatibus Paschae et Natalis Domini et medietatem de oblationibus mortuorum, sepulturam majorum hominum praefati castri, sepulturam podii Bufarae, cum medietate oblationum mortuorum; decimas molendinorum, quae sunt in [Col. 0949A] valle SS. Cosmae et Damiani et in alveo suo triginta modios sementaricios terrae, vineas, terras, silvas, domos, casularia, quae in praedicto castro habetis, duo molendina, viginti duos pedes terrarum, de quibus homines vestri monasterii sunt infeudati; ecclesiam S. Mariae de Sorbo cum omnibus pertinentiis suis; medietatem molae Jo. Trottae, medietatem silvae capitis aquae, silvam de Colle de Coci per suos terminos. Praeterea refutationem coram praedictos praedecessores nostros promissam, quam nobilis vir Bartholomaeus de Talliacozo de pravis consuetudinibus quas a vestro monasterio exigebat coram personis pluribus fecit, ratam et firmam habentes auctoritate apostolica prohibentes, ne consuetudines ipsas idem Bartholomaeus, vel haeredes [Col. 0949B] ejus aliquo tempore in monasterium exercere praesumant.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, ablatas retinere, minuere, seu quibuslibet vexationibus fatigare; sed omnia integra conserventur vobis et successoribus vestris omnimodis profutura, salva sedis apostolicae auctoritate et Cassinensis monasterii debita justitia et reverentia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui dignitate careat, reamque se [Col. 0949C] divino judicio existere de perpetrata iniquitate cognoscat et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem eidem loco suo jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Pand., basilicae XII Apostolorum presbyter cardinalis.
    Ego Melior, SS. Joannis et Pauli presbyter cardinalis tituli Pammachii.
    [Col. 0949D] Ego Joannes, tituli S. Clementis cardinalis Tuscan. episcopus.
    Ego Romanus, tituli S. Anastasiae presbyter cardinalis.
    Ego Gerardus, S. Adriani diac. cardinalis.
    Ego Goffredus, S. Mariae in Via Lata diaconus cardinalis.
    Ego Joannes, S. Theodori diac. cardinalis.
    Ego Bernardus, S. Mariae Novae diaconus cardinalis.
    Ego Lotharius, SS. Sergii et Bacchi diaconus cardinalis.
    Ego Nicolaus, S. Mariae in Cosmedin diaconus cardinalis.


Datum Romae, apud S. Petrum, per manum Aegidii [Col. 0950A] S. Nicolai in Carcere Tulliano diaconi cardinalis Kal. Julii, indict. X, Incarnationis Dominicae anno 1192, pontificatus vero domni Coelestini papae III anno II.



LXXXV. Monasterii Altorfensis in Alsatia tutelam suscipit, possessionesque et privilegia confirmat (Romae, ap. S. Petrum, Jun. 8.)
[SCHOEPFLIN, Als. dipl., I, 297.]

COELESTINUS episcopus, servus servorum Dei, dilectis filiis WALTERO abbati monasterii Sancti Ciriaci de Alsatia, quod Altum coenobium nuncupatur, ejusque fratribus tam praesentibus quam futuris regularem vitam professis, in perpetuam memoriam.

Quoties a nobis petitur quod religioni et honestati [Col. 0950B] convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium S. Ciriaci de Alsatia, in quo divino estis obsequio mancipati, ad instar felicis recordationis Leonis papae, praedecessoris nostri, sub beati Petri et nostra protectione suscipimus, et praesentis scripti privilegio communimus; in primis siquidem statuentes ut ordo monasticus qui secundum Deum et beati Benedicti Regulam, in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum [Col. 0950C] juste et pacifice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium constructum est, cum omnibus pertinentiis suis; publicam curiam Altorfh, liberum advocatum, officinas suas, monetam, tabernas cum omni jure suo; curiam Tutelheim, cum banno villae ipsius et justitiam illam, quae vulgo dicitur Masth; curiam Jethol cum banno; capellam Beati Michaelis; ecclesiam Berbach [Col. 0950D] cum pertinentiis suis; ecclesiam Grindebroch cum pertinentiis suis, praedictam scilicet capellam Beati Michaelis et duas ecclesias istas Berbach et Grindebroch sibi et successoribus suis libere regendam ad aedificium novi monasterii, in perpetuum concedimus; capellam Gierbaden, curiam Tamboch cum pertinentiis suis; curiam Argent apud Sanctam Aureliam cum pertinentiis suis; curiam Tetvitre cum pertinentiis suis; curiam Ergerhenns et Mestershem cum pertinentiis suis; curiam Sigoltesheim cum pertinentiis suis; curiam Wolfenganheim cum pertinentiis suis. Liceat quoque vobis clericos et laicos e saeculo fugientes liberos et absolutos ad conversionem recipere, et in vestro monasterio, absque contradictione [Col. 0951A] aliqua, retinere. Prohibemus insuper ne ulli fratrum vestrorum post factam in loco vestro professionem, fas sit de eodem loco sine licentia abbatis sui discedere; discedentem vero absque communi litterarum vestrarum cautione nullus audeat retinere. Quod si quisquam illos retinere praesumpserit, liceat vobis in ipsos monachos vel conversos vestros sententiam regularem ex nostra auctoritate proferre. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Chrisma vero, oleum sacrum, consecrationes altarium seu basilicarum, ordinationes clericorum vel monachorum qui ad sacros ordines fuerint promovendi [Col. 0951B] a dioecesano suscipiatis episcopo, siquidem catholicus fuerit, et gratiam atque communionem sedis apostolicae habuerit, et ea vobis gratis et absque pravitate aliqua voluerit exhibere; alioquin liceat vobis, quemcunque malueritis, catholicum adire antistitem, qui nimirum nostra fultus auctoritate, quod postulatur indulgeat. Praesenti quoque pagina prohibemus, ut nullus a vobis vel monasterio vestro, praeter antiquam consuetudinem hactenus observatam, quidquam exigere audeat, vel etiam extorquere, nisi quod vestra liberalitas sponte duxerit cuilibet conferendum. Inhibemus etiam, ne tu, fili abbas, vel successores tui bona ipsius monasterii aliquibus infeudare, vendere, seu alienare vel pignori obligare, [Col. 0951C] propria levitate praesumant. Libertates quoque ab ecclesiasticis saecularibusve personis vobis vel ipsi monasterio rationabiliter indultas, antiquas etiam et rationabiles consuetudines, ibidem hactenus observatas, ratas habemus et auctoritate apostolica confirmamus. Liceat quoque tibi, fili abbas, mitra et annulo cum chirotecis et sandaliis in praecipuis festivitatibus uti; liberumque te esse volumus ab omni ditione et potestate dioecesani tui. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint nullus obsistat, salva tamen justitia illarum ecclesiarum, a quibus mortuorum [Col. 0951D] corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars sanioris consilii, secundum Dei timorem et beati Benedicti Regulam providerint eligendum.

Decernimus ergo ut nulli omnino hominum liceat praefatum monasterium temere perturbare, aut possessiones ejus auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi ecclesiastica vel canonica [Col. 0952A] justitia. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

[Col. 0952B] Datum Romae, apud Sanctum Petrum, per manum Aegidii S. Nicolai in Carcere Tulliano diaconi cardinalis, VI Idus Junii, indictione X, Incarnationis Dominicae anno 1192, pontificatus vero domni Coelestini papae III anno secundo.



LXXXVI. Sifridum electum praepositum S. Martini Wormatiensem sancit, statuitque ut »eadem praepositura nunquam de caetero Wormatiensi episcopo assignetur, sed curam et administrationem ipsius per proprium semper praepositum exerceatur.« (Romae, ap. S. Petrum.)
[JAFFÉ, Regesta, p. 892.]




LXXXVII. Universis prioribus et fratribus Carthusiensibus concedit, »ne alicui de prioribus aut fratribus eorum sine consensu et voluntate capituli domus suae vel majoris et sanioris partis licentia pateat appellandi.« (Laterani, Jul. 6.)
[Privil. ord. Carth., fol. 4.]
[Col. 0952C]

COELESTINUS episcopus, servus servorum Dei, dilectis filiis universis prioribus et fratribus Carthusiensis ordinis, salutem et apostolicam benedictionem.

Cum ab omnibus tumultuum saecularium agitationibus, non solum mentibus et professione, sed etiam locis sitis et habitationibus separati, summa vos oportet diligentia praecavere, ne alicujus temporalis commodi causa vos iterum contra propositum [Col. 0952D] ordinis vestri saeculi turbinibus immergat, et sub recti specie vosmetipsos decipientes, ob temporale commodum acquirendum vel incommodum evitandum, temere causarum vos altercationibus inseratis. Inde enim quod et paci et tranquillitati vestrae providere volentes firmiter inhibemus, ne alicui de prioribus aut fratribus vestris quacunque temeraria praesumptione, sine consensu et voluntate capituli domus suae, vel majoris et sanioris partis, licentia pateat appellandi. Praeterea cum generale vos capitulum, sicut annis singulis consuevistis, celebrare contigerit, si omnes convenire forte nequiverint, quidquid a majori priore ordinis cum majoris partis ac sanioris consilio rationabiliter ac provide statutum fuerit, ratum habeatur et firmum [Col. 0953A] et ab omnibus vestri ordinis fratribus irrefragabiliter observetur.

Nulli ergo omnino hominum liceat hanc paginam nostrae inhibitionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incurcurum

Datum Laterani, II Nonas Julii, pontificatus nostri anno secundo.



LXXXVIII. Canonicorum ecclesiae S. Mariae Savonensis possessiones et jura confirmat (Romae, Jul. 7.)
[UGHELLI, Italia sacra, IV, 735.]

[Col. 0953B] COELESTINUS episcopus, servus servorum Dei, dilectis filiis GULIELMO praeposito et canonicis S. Mariae de Savona ejusque successoribus canonice substituendis in perpetuum.

Quoties a nobis, etc, usque impertiri. Eapropter, dilecti in Domino filii, etc. usque communimus. Statuentes, etc., usque propriis exprimenda vocabulis: Ecclesiam S. Mariae Magdalenae cum omni jure suo; ecclesiam Sancti Stephani et Sancti Pontii cum omni jure earum; ecclesiam S. Saturnini et omnia jura parochialia Savonae, praeter id quod terminatum fuit ecclesiae S. Georgii, ac S. Petri; hospitale de S. Mauro cum omni jure, jus quod habetis in oblationibus de Naulo, et decima tam vini quam bladae, et decima omnium quae veniunt [Col. 0953C] in Can. episcopi sicut continetur in instrumento bon. mem. Amici quondam episc. Savonen. Scarsolarum et sponsarum ac navium benedictionis, medietas oblationum, quae dantur pro iis qui eligunt sepulturam ad quamlibet ecclesiam civitatis; jus quod habetis in cellis, in Lavagnola, in Legino, et in Signo et territorio ejus, et Cugliani et territorio ejus, et totum quod habetis in Mallis, et in Lombardia quidquid, in Sovana et in comitatu ejus; ecclesiam S. Thomae cum omni jure suo, refectiones quas debet vobis episcopus Savonen. in Nativitate Domini, in Pascha et in Assumptione sanctae Mariae. Paci quoque et tranquillitati vestrae paterna dulcedine providere volentes, auctoritate apostolica prohibemus, [Col. 0953D] ut non liceat episcopo vestro vos vel vestram ecclesiam fatigare, libertates praeterea, et immunitates antiquas et rationabiles consuetudines ecclesiae vestrae concessas gratas habemus, et eas perpetuis temporibus illibatas permanere sancimus. Sepulturam praeterea Ecclesiae vestrae liberam esse decernimus ut eorum devotioni extremaeque voluntati, qui se illic sepelire deliberaverunt, nisi excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. Obeunte vero te, nunc ejusdem loci praeposito, vel tuorum quolibet successorum nullus ibi qualibet subreptionis astutia, seu violentia praeponatur nisi quem canonici communi consensu, vel canonicorum pars major [Col. 0954A] consiliii sanioris secundum Deum providerint eligendum.

Decernimus ergo ut nulli, etc. usque salva sedis apostolicae auctoritate, et dioecesani episcopi canonica justitia. Si qua igitur, etc. usque subjaceat. Cunctis, etc. usque pacis inveniant. Amen.

    Ego Coelestinus, catholicae Ecclesiae episcopus.
    Ego Joannes, Praenestinus episcopus.
    Ego Pandulphus, basilicae XII Apostolorum presb. card.
    Ego Romanus, tit. S. Anastasiae presb. card.
    Ego Joannes, tit. S. Stephani in Coelio monte presb. card
    Ego Joannes, S. Theodori diac. card.
    Ego Benedictus, S. Mariae Novae diacon. card.
    [Col. 0954B] Ego Gregorius, S. Georgii ad Velum aureum diac. card.
    Ego Nicolaus, S. Mariae in Cosmedin diacon. card.
    Ego Aegidius, S. Nicolai in Carcere Tulliano diac. card.


Datum Romae, per manus . . . . . Nonis Julii, ind. X, Incarn. Dom. anno 1192, pontif. vero D. Coelestini papae III anno II.



LXXXIX. Domus Carthusiensis protectionem suscipit, possessionesque ac privilegia confirmat. Laterani, Jul. 9.)
[Privil. ord. Carth., fol. 4b.]

COELESTINUS episcopus, servus servorum Dei, dilectis [Col. 0954C] filiis priori et fratribus Carthusien., tam praesentibus quam futuris, eremiticam vitam professis in perpetuum.

Cum vos per Dei gratiam multa praeemineatis gloria meritorum, et vitam solitariam eligentes divinae contemplationi arctius intendatis, bonus odor religionis vestrae ad id nos inducit, ut communi et speciali debito quieti vestrae debeamus intendere, et jura vestra summopere conservare. Eapropter, dilecti in Domino filii, vestris justis postulationibus clementer annuimus, et felicis recordationis Alexandri et Lucii, praedecessorum nostrorum vestigiis inhaerentes, domum vestram Carthusien. eremi in qua divino estis obsequio mancipati, sub [Col. 0954D] beati Petri et nostra protectione suscipimus, et praesentis scripti privilegio communimus. In primis siquidem statuentes, ut ordo eremiticae vitae, qui secundum Deum in eodem loco institutus esse dignoscitur, perpetuis ibidem temporibus inviolabiliter observetur. Praeterea possessiones omnes a Christi fidelibus pietatis intuitu domui vestrae concessas, et a vobis possessas, quae infra terminos vestros continentur: scilicet infra locum quod vocatur Clusa et rupem claudentem vallem et pertingentem usque ad molarem claudentem et dividentem Combam-Chaldam, et pervenientem usque ad rupem mediam quae est super Bochgesos; deinde molarem alium qui ascendendo protenditur usque ad rupem Bovinant: exinde molarem alium qui [Col. 0955A] descendendo producitur per crepidinem Plataneti a Bovinant usque ad rupem quae est juxta furnum de la Follia. Similiter ab illo monte qui de eadem rupe porrigitur usque ad montem Aillinart: et a monte Aillinart descendendo extenditur juxta Mortam contra occidentem usque ad rupem quae est supra Carreriam. Et ab hac rupe porrigitur usque ad rupem quae est Pertuso. Inde postremo protenditur descendendo usque ad flumen quod vocatur Guerus Mortuus, et a Guero Mortuo ascendendo protenditur per rupem claudentem Minorem Carreriam usque ad Terrassiam et a Terrassia per crepidinem Plataneti et per la Follei Durtieres usque ad Januarium; et a Januario sicut Alpes vergunt contra Proveysieu usque ad Calmetam Goncelim, et a Calmeta Goncelim [Col. 0955B] porrigitur per crepidinem usque ad rupem de Chalvienton; et inde descendit per rupem Berardi usque ad Clusam, vobis et vestris successoribus confirmamus. Quia vero donatores ipsarum possessionum piscationem et venationem ac avium captionem, ovium et caprarum atque omnium domesticorum animalium, pascua et transitum infra praescriptos terminos prohibuerunt, nos eamdem prohibitionem nihilominus auctoritate apostolica roboramus.

Ad haec auctoritate apostolica arctius interdicimus et sub interminatione anathematis prohibemus ne quis infra terminos vestros, vel domorum vestrarum homines capere, furtum seu rapinam committere, aut ignem apponere, vel homicidium facere audeat; aut homines ad domos vestras [Col. 0955C] venientes, vel ab eis redeuntes quomodolibet perturbare; ut ob reverentiam Dei et locorum vestrorum infra hos terminos, non solum vos et fratres vestri, sed etiam alii plenam pacem habeant et quietem. Liceat quoque vobis clericos vel laicos, liberos et absolutos a saeculo fugientes ad conversionem vestram recipere et eos absque ullius contradictione in vestro collegio retinere. Prohibemus insuper ut nulli fratrum vestrorum post factam in eodem loco professionem, absque licentia prioris sui, fas sit de claustro vestro discedere, discedentem vero absque communium litterarum cautione nullus audeat retinere.

Sane laborum vestrorum quos propriis manibus [Col. 0955D] aut sumptibus colitis, sive de nutrimentis vestrorum animalium nullus a vobis decimas praesumat exigere. Adjicientes quoque statuimus ut infra dimidiam leucam a terminis possessionum quas habetis nulli religioso liceat quodlibet aedificium construere vel possessiones acquirere. Consecrationes vero altarium seu basilicarum, ordinationes clericorum vestrorum, qui ad sacros ordines fuerint promovendi, a dioecesano suscipiatis episcopo, siquidem catholicus fuerit, et gratiam atque communionem apostolicae sedis habuerit, et ea vobis gratis et absque pravitate aliqua voluerit exhibere; alioquin liceat vobis quem volueritis catholicum adire antistitem, qui nimirum nostra fultus auctoritate, quod postulatur indulgeat. Insuper auctoritate [Col. 0956A] apostolica inhibemus ne ullus episcopus vel quae libet alia persona ad synodos vel conventus forenses vos ire vel judicio saeculari de vestra propria substantia vel possessionibus vestris subjacere compellat; nec ad domus vestras non vocatus causa ordines celebrandi, causas tractandi, vel aliquos publicos conventus convocandi venire praesumat: nec regularem electionem prioris vestri impediat, aut de instituendo vel removendo eo qui pro tempore fuerit, contra statuta Carthusiensis ordinis se aliquatenus intromittat. Porro si episcopi vel alii ecclesiarum rectores in monasterium vestrum vel personas inibi constitutas suspensionis, excommunicationis vel interdicti sententiam promulgaverint, sive etiam in mercenarios vestros pro eo quod [Col. 0956B] decimas non solvitis vel aliqua occasione eorum quae ab apostolica benignitate vobis indulta sunt; seu benefactores vestros pro eo quod aliqua vobis beneficia vel obsequia ex charitate praestiterint, vel ad laborandum adjuverint in illis diebus in quibus vos laboratis et alii feriantur, eamdem sententiam protulerint, ipsam tanquam contra apostolicae sedis indulta prolatam decernimus irritandam; nec litterae ullae firmitatem habeant quas tacito nomine Carthusiensis ordinis et contra tenorem apostolicorum privilegiorum constiterit impetrari. Statuimus etiam ut propter communia interdicta terrarum, monasterium vestrum, excommunicatis et interdictis exclusis, a divinis non cogatur officiis abstinere. Obeunte vero te, nunc ejusdem loci [Col. 0956C] priore, vel tuorum quolibet successorum nullus ibi qualibet subreptionis astutia seu violentia praeponatur; nisi quem fratres communi consensu vel fratrum major pars consilii sanioris secundum Dei timorem et approbata vestri ordinis instituta providerint eligendum.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, ablatas retinere, minuere seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve [Col. 0956D] persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, et in extremo examine districtae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Joannes, Praenestinus episcopus.
    [Col. 0957A] Ego Pandulphus, basilicae XII Apostolorum presb. card.
    Ego Joannes, tit. S. Clementis cardinalis. Tuscanensis episcopus.
    Ego Romanus, tit. S. Anastasiae presb. card.
    Ego Hugo, presb. card. S. Marci tit. Aequitii.
    Ego Joannes, tit. S. Stephani in Coelio monte presb. card.
    Ego Joannes, S. Theodori diac. card.
    Ego Bernardus, S. Mariae Novae diac. card.
    Ego Gregorius, S. Georgii ad Velum aureum diac. card.
    Ego Nicolaus, S. Mariae in Cosmedin diac. card.


Datum Laterani, per manum Aegidii Sancti Nicolai in Carcere Tulliano diac. cardinalis, VII Idus [Col. 0957B] Julii, indictione X, Incarnationis Dominicae anno 1192, pontificatus vero domni Coelestini papae III anno secundo.



XC. Prioris et fratrum Carthusiensium privilegia quaedam confirmat. (Laterani, Jul. 12.)
[Priv. ord. Carth., fol. 4.]

COELESTINUS episcopus, servus servorum Dei, dilectis filiis priori et fratribus Carthusien., salutem et apostolicam benedictionem.

Paci et tranquillitati vestrae tanto propensius providere volentes quanto arctius divinis estis obsequiis mancipati, et in contemplationis arce procul a terrenorum tumultu semoti, piae postulationi vestrae [Col. 0957C] facilius annuimus, et favorem apostolicum libentius impertimur. Inde est quod, ut instituta vestri ordinis perpetuam habeant firmitatem, prout approbata sunt et a bene utentibus observata, rata in posterum fore decernimus, et auctoritate qua fungimur confirmamus; statuentes ut in domibus ordinis vestri disciplinas quae fratribus delinquentibus secundum instituta ordinis imponuntur, dioecesanis episcopis non liceat retractare, aut contra voluntatem prioris, et majoris et sanioris partis capituli enervare. Nec de priorum electionibus, quas de auctoritate apostolica vester ordo liberas hactenus habuit, se quisque episcopus intromittat, aut ad eas se ingerat non vocatus; seu a prioribus [Col. 0957D] domorum insolitam et indebitam obedientiam valeat extorquere; aut contra jus prioribus debitum et ipsius ordinis instituta domorum obedientias et officia disponere quis attentet. Fratrem etiam aliquem, absque prioris licentia de cella educere, vel ad eum ingredi et in partem trahendo, silentium rumpere, quod nunquam hactenus licuit, temeritate aliqua non praesumat. Nec domos ordinis vestri exactionibus indebitis, seu gravaminibus cuique liceat onerare. In domibus etiam quae receptioni tantum fratrum sunt ipsius ordinis deputatae, nullus alius hospitari praesumat, ne per ipsum, aut per eos qui circa eum fuerint, fratrum quies et silentium valeat perturbari. Nec in capitulo prioris usurpans officium, tam super disciplinis quam super [Col. 0958A] aliis domorum negotiis disponendis contra ipsius ordinis instituta, praeter voluntatem prioris et fratrum se aliquatenus intromittat.

Decernimus ergo ut nulli omnino hominum liceat hanc paginam nostrae inhibitionis et constitutionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IV Idus Julii, pontificatus nostri anno secundo.



XCI. Monasterii S. Mariae Pomposiani protectionem suscipit, possessionesque ac privilegia confirmat (Laterani, Jul. 13.)
[MORBIO, Storie dei municipi Italiani, I, II, p. 76.]
[Col. 0958B]

COELESTINUS episcopus, servus servorum Dei, dilectis filiis ANSELMO abbati monasterii Sanctae Mariae quod in insula Pomposia situm est ejusque fratribus tam praesentibus quam futuris regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praedecessorum nostrorum felicis recordationis Coelestini, Eugenii, Anastasii, Adriani, Alexandri, et Lucii Romanorum pontificum vestigiis inhaerentes beatae Dei genitricis semper virginis Mariae Pomposianum [Col. 0958C] monasterium, in quo divino mancipati estis obsequio sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illabata permaneant. In quibus haec propriis duximus exprimenda vocabulis:

Videlicet massacellam integram quae vocatur Materaria et massam, quae vocatur Mausculi integram; et fundum unum integrum, qui vocatur Casalae publicum; [Col. 0958D] massam, quae vocatur Nepotis, et massam quae vocatur Caput Bovis, terram et vineam sicuti modo vos habetis et tenetis jure beati Petri apostoli, nec non et ripam fluminis Alemonis ex utrisque partibus juxta massam, quae vocatur Prata extendente ipsa ripa ab Agaziolo usque ad campum Bodulli; terram vineam juxta muros civitatis Ravennae, cum terrae umbratica in integrum a Pusterula Augusti usque ad portam Taurensem; hortum unum integrum in loco Pontis Calciati in regione Sancti Andreae a duobus lateribus jure ipsius Sancti Andreae, a reliquis duobus via publica, et massa integra, quae vocatur Lacus Sanctus cum omnibus rebus et pertinentiis suis, cum plebe et capellis et titulis ipsius, id est Sanctae Mariae, Sancti Martini- [Col. 0959A] Sancti Petri et Sancti Venantii cum decimis et primitiis et omnibus ordinationibus suis, et cum piscaria quae vocatur Tidini; et fossa archipresbyteri et piscaria quae vocatur Falce cum loco qui vocatur Montezello; Lacus Sichus cum ripis fluminis Padi et Gauri ex utriusque partibus usque ad mare, et a loco Conche Agate ex una parte usque ad mare cum loco integro, qui dicitur Massenzatica inter affines de toto loco ac territorio massae, quae vocatur Lacus Sanctus, ab uno latere fossa molendini de Volta Laterchli descendente in Aquiliolo; et a fluvio Rubba usque in Eliam, et per paludem usque in mediam Curbam, et ultra Curbam usque ad Padum super Policini; et ultra Padum super Policinum usque ad gazum episcopii Sanctae Comaclen. [Col. 0959B] ecclesiae usque ad fluvium qui vocatur Coesi; ab alio latere cursus descendens in Concham Agatuli et per ipsam in Gaurum; a tertio latere palus quae pergit intra rivum Agelli et Mazenzaticam usque Montezellam et Vedetoza currentem in Padum; a quarto latere Vacellinus et Ager Malus et Calis de Vincareto pergente in lacertum. Insuper concedimus vobis piscariam integram quae vocatur Volana cum rivo Sadalino et Gavalena P. majorem ad ipsam piscariam pertinentem cum particellis in utrisque partibus sicut olim intraverant in mare eidem similiter pertinentes. In episcopatu Concordiae, in Fana ecclesiam Sancti Martini; in episcopatu Cenetensi ecclesiam Sancti Petri in Colice Sancti Danielis et [Col. 0959C] Sancti Andreae de Busco cum capellis suis, ecclesiam Sancti Martini in Cambanardo, ecclesiam Sanctae Mariae in Runco Marzolo, Sanctae Helenae et Sanctae Mariae in Vidore, et Sanctae Bonae cum capellis suis, ecclesiam Sanctae Mariae in Castello, et alias quas in partibus illis habetis; in episcopatu Vicentiae ecclesiam Sanctae Mariae in Turpise, ecclesiam sancti Blaxii in Castro Vivarii; in civitate Veronensi ecclesiam Sancti Malhei; in episcopatu Brixiensi ecclesias Sanctae Mariae de sede Marculfi, et Sanctae Mariae de Cognomario, et Sanctae Mariae de Susilano; in episcopatu Cremonensi ecclesiam. Sancti Stephani in Cavalaria cum omnibus pertinentiis suis; in episcopatu Astensi ecclesias Sanctae [Col. 0959D] Mariae de Flexo et Sancti Joannis de Cerro cum omnibus pertinentiis suis; in episcopatu Bononien. ecclesias Sanctae Mariae de Arcellata cum omnibus pertinentiis suis, et Sancti Venantii cum omnibus pertinentiis suis, et Sancti Blaxii de Luzaco cum tota curte sua, et Sancti Martini in Turrisella, et Sancti Joannis de Castagnolo, et Sancti Blaxii in Falcetto, et aliam ecclesiam in Granarolo, in ipsa civitate ecclesiam Sancti Syri; in civitate Mutinensi ecclesiam Sanctae Mariae, in Castro Soleriae ecclesiam Sancti Joannis; in villa ejus ecclesiam Sancti Michaelis; in civitate Ferrariae ecclesiam Sanctae Agnetis, in Cattinaria ecclesiam Sanctae Mariae, in Bauria ecclesiam Sanctae Mariae, in Finale ecclesiam Sancti Michaelis et ecclesiam Sanctae Mariae; in Votulato ecclesiam Sancti Petri; in civitate Faventiae [Col. 0960A] ecclesiam Sancti Clementis; in Prate ecclesiam Sancti Laurentii; in episcopatu Liviensi ecclesiam Sanctae Mariae; in Manumizola ecclesias Sancti Michaelis et Sanctae Mariae Roccae cum capellis suis; in Arimino ecclesiam Sanctae Mariae in Tribio; in episcopatu Urbinensi ecclesiam Sancti Leonis de Folia et Sancti Angeli de Insula, Sanctae Mariae de Petia, et ecclesias Sancti Martini in Ulmeta, Sancti Heracliani et Sancti Angeli; in Provegio ecclesiae Sanctae Mariae in Cateneto cum capellis suis, Sanctae Mariae de Vinculo cum capellis suis; ecclesiam Sancti Joannis de Prugneto cum capellis suis, ecclesiam Sanctae Mariae de Castro Sancti Marini cum capellis suis. Haec nimirum omnia vobis vestrisque successoribus legitimis et fratribus [Col. 0960B] religiose viventibus perpetuo habenda concedimus; ita sane ut a vobis singulis quibusque annis pensionis novem tres argenti solidos, difficultate postposita nobis nostrisque successoribus persolvatis. Ad hoc auctoritate publica constituimus ut locus ipse aut res ad eum pertinentes nulli ecclesiasticae personae, nisi tantum Romanis pontificibus debeant subjacere. Sane novalium vestrorum quae propriis manibus aut sumptibus colitis sive de nutrimentis animalium vestrorum nullus a vobis decimas extorquere praesumat. Liceat quoque vobis clericos vel laicos liberos et absolutos a saeculo fugientes ad conversionem recipere, et eos absque contradictione aliqua retinere. Chrisma vero et [Col. 0960C] oleum sanctum a Comacliensi suscipiatis episcopo si catholicus fuerit, et sine pravitatis exactione gratis vobis dare voluerit: sin autem, pro eisdem sacramentis accipiendis ad quemcunque catholicum malueritis episcopum recurratis. Benedictionem quoque abbatis monachorum vestrorum, ordinationes et consecrationes altarium monasterii vestri et eorum quae in massa Lacus Sancti sunt a quo volueritis catholico episcopo suscipere licentiam habeatis qui apostolicae sedis fultus auctoritate quod postulatur indulgeat. Mansuro etiam decreto statuimus ut neque tu, dilecte in Domino fili abbas, neque alius successorum tuorum ad cujuslibet episcopi synodum pergere compellatur, nisi a Romano pontifice vel legato ejus fuerit invitatus. Ad [Col. 0960D] haec adjicientes decernimus ut nulli archiepiscopo, nulli episcopo liceat monasterio vestro gravamen inferre; nec in ipso aut ejus rebus potestatem exercere. Nulli autem mortalium facultas sit praeter abbatis et fratrum monasterii voluntatem colonos seu villanos, famulos aut famulas ad ipsum monasterium pertinentes, aut de cellis, villis, castris seu plebibus fodrum extorquere, aut alias exactiones inferre; sed semper apostolicae sedis tuitione foveamini, et si necesse fuerit audientiae conservemini.

Decernimus ergo ut nulli omnino hominum fas sit praefatum monasterium temere perturbare, aut ejus possessiones auferre, ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione [Col. 0961A] ac sustentatione concessa sunt usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiat et apud districtum judicem praemia aeternae pacis inveniant. [Col. 0961B] Amen.

    Ego Coelestinus, catholicae Ecclesiae episcopus.
    Ego Lani. basil. XII Apostol. presbyt. card.
    Ego Joannes, tit. Sancti Clementis card. Tuscanens. episcopus
    Ego Roman., tit. Sanctae Anastas. presb. card.
    Ego Hug., presbyt. card. Sancti Marc. tit. Aequitii.
    Ego Joannes, tit. Sancti Stephani in Coelio monte presbyter card.
    Ego Joannes, Sancti Theodori diac. card.
    Ego Bernardus, Sanctae Mariae Novae diac. card.
    Ego Gregorius, Sancti Gregorii ad Velum aureum. diac. card.
    Ego Joannes, Praenestinus episcopus.


[Col. 0961C] Dat. Laterani, per manum Moysi sanctae Romanae Ecclesiae subdiac. Laterani canonici, III Id. Julii, ind. X, Incarnationis Dominicae anno 1192, pontificatus vero domini Coelestini papae III anno secundo.



XCII. Abbati et conventui Cisterciensi ecclesiam Schardeburgensem asserit a Richardo Anglorum rege donatam. (Laterani, Jul. 30.)
[HENRIQUEZ, Regula, Constitutiones et privilegia ordinis Cisterciensis, p. 232.]

COELESTINUS episcopus, servus servorum Dei, dilectis filiis abbati et conventui Cisterciensi, salutem et apostolicam benedictionem.

Justis petentium desideriis dignum est nos [Col. 0961D] facilem praebere consensum, et vota, quae a rationis tramite non discordant, effectu prosequente, complere. Eapropter, dilecti in Domino filii, vestris justis postulationibus grato concurrentes assensu, ecclesiam de Schardeburg cum omnibus pertinentiis suis et libertatibus, sicut authentica scripta charissimi in Christo filii nostri Richardi illustris regis Anglorum exinde facta testantur, qui vobis ad procurationem abbatum capituli generalis eamdem ecclesiam pia largitione donavit, de voluntate et assensu venerabilis fratris nostri Ganfredi Eboracensis archiepiscopi tunc electi, sicut ejusdem authenticum scriptum testatur, et sicut in litteris venerabilis fratris Joannis Anagumensis Praenestinensis episcopi tunc legati in Anglia continetur, [Col. 0962A] devotioni vestrae auctoritate apostolica confirmamus, et praesentis scripti patrocinio communimus; statuentes, ut nulli omnino liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus, se noverit incursurum.

Datum Laterani, II Kal. Octobris, pontificatus nostri anno secundo.



XCIII. Ecclesiarum (Romanarum) S. Mariae dominae Rosae et Beati Laurentii in castello Aureo sitarum, bona confirmat. (Laterani, Oct. 4.)
[Collectio bullarum SS. basilicae Vaticanae, t. I, p. 74.]

[Col. 0962B] COELESTINUS episcopus, servus servorum Dei, dilectis filiis, JOANNI primicerio nostro rectori ecclesiae Sanctae Mariae Dominae Rosa, et Beati Laurentii, quae positae sunt in castello Aureo, et universis clericis ipsarum ecclesiarum tam praesentibus quam futuris in perpetuum.

Monet nos apostolicae sedis, cui licet immeriti, disponente Domino, praesidemus, auctoritas, pro statu omnium ecclesiarum provida circumspectione satagere, et ne pravorum hominum molestiis agitentur, apostolico eas patrocinio communire. Si autem longe positis pastoralem curam tenemur impendere, multo fortius erga eas, quae in urbe Roma constructae sunt, velut erga peculiares filios hoc [Col. 0962C] debemus implere. Eapropter, dilecti in Domino filii, vestris justis postulationibus annuentes, ad exemplar felicis memoriae Alexandri, Lucii et Clementis praedecessorum nostrorum, excepta communi defensione, speciali quoque privilegio vos munimus; et quascunque possessiones, quaecunque bona praedictae ecclesiae impraesentiarum juste, et canonice possident, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poteritis adipisci, vobis, vestrisque successoribus, auctoritate apostolica in perpetuum confirmamus. In quibus haec propriis duximus exprimenda vocabulis:

Idem castellum Aureum cum utilitatibus suis, [Col. 0962D] videlicet parietibus altis et antiquis in circuitu positis, cum domibus et caminatis, eisdem parietibus deforis undique copulatis; hortum qui est juxta idem castellum cum utilitatibus suis, et superioribus cryptarum; populum foras portam jam dicti castelli a parte Campitelli et regionis Sancti Angeli, usque in burgum, ab utraque parte viae, et piscinam cum turre Salitule usque in arcum Sellariorum, et a parte Pineae juxta praefatos muros ab utraque parte viae; ecclesiam Sanctae Luciae cum pertinentiis suis; ecclesiam Sancti Felicis, et fundum qui vocatur Ordeolus cum pertinentiis suis; fundum qui vocatur Porcaritia, Caput Caballum, Galeriam, Rofanione, Servilian. Arcionem vel quibuscunque aliis vocabulis vocantur, cum vineis, silvis, pratis, pascuis, [Col. 0963A] terris cultis et incultis, pantanis, montibus, vallibus et caeteris ad eosdem fundos pertinentibus. Tenimentum insuper, de quo transegistis cum ecclesia Sancti Celsi, positum in supradicto loco qui vocatur Galeria, et furnum Sarracenum cum terminis, et omnibus pertinentiis suis positis extra portam beati Petri longe ab urbe Roma milliario plus minus octavo via Cornelia inter hos fines: a primo latere casales juris Diaconiae Sancti Angeli, sicuti flojales et aquarum cursus dividunt; a secundo latere casales juris monasterii Sancti Andreae apostoli, ancillarum Dei, sicut flojales, et aquarum cursus, et limites dividunt; a tertio latere fundus Vivaroli; a quarto latere terra episcopii Sanctae Rufinae et fundus Memoli et Priscelli sicut in scriptis authenticis [Col. 0963B] a bonae memoriae Gratiano, Gregorio et domina Rosa, et Imilla ipsarum ecclesiarum fundatoribus continetur. Fila quoque salinarum, quae in campo majori habetis in pedica quae vocatur Serpentaria, et in pedica veteri, et in pedica quae vocatur Fossatum majus, et in pedica Caesarii, affines ad fila, quae habetis in pedica Serpentaria: a primo latere est silva et mons Calvarellus; a secundo latere tenet haeres Benedicti de Judice, et ecclesia Sancti Silvestri; a tertio latere est fossatum vestrum et Carrara; a quarto latere Carrara major; affines ad ea, quae habetis in pedica veteri; a primo latere stagnum; a secundo fossatum, a tertio aliud fossatum; a quarto Carrara. Affines ad [Col. 0963C] aliud vestrum filum quod in eadem pedica habetis: a primo latere ecclesia Sancti Laurentii, a secundo vestrum fossatum, a tertio filum Sancti Silvestri, a quarto Carrara. Affines ad ea quae habetis in pedica Caesarii: a primo latere stagnum, a secundo haeres Lotterengi, a tertio Octavianus, a quarto Carrara. Pratum unum, infra campum de Meruli situm, sicut bonae memoriae Joannes Nonodecimus papa supradictis eclesiis vestris pia devotione donavit; duas domos in balneo Miccino positas, quarum unam tenent filii Girardi de Conecclo, et alteram haeres Joannis Judaei; tres domos alias in eodem loco quarum unam haeres Joannis de Statio et Theodini; aliam haeres Pauli Guidonis de Rajano, et aliam filii Pauli Pipi tenent; et cryptam, quam etiam Romanus Pauli Pipi filius [Col. 0963D] tenet. In regione Parrionis duas domos in unum conjunctas: domum unam positam in Scortecclari non longe ab ecclesia Sancti Simeonis, medietatem aquae duorum molendinorum in fluvio Tiberis positorum, hortum Casalino in regione Caballi marmorei fere ante ecclesiam Sanctae Agathae in Diaconia positum, octo petias vinearum, quatuor ex una parte viae, et quatuor ex alia intra portam Pincianam juxta murum urbis sitas; sed petias duarum vinearum jacentes in unum in hortis perfectis, quatuor petias, et dimidiam vinealium in Albanen. territorio sitas, duas in fundo qui vocatur Casa Intronata, duas et dimidiam in fundo, qui vocatur Torignanum, sitam; clausuram unam vinearum in territorio Aricien. constitutam in loco qui vocatur [Col. 0964A] Mandre; sub monte Sancti Electerii, tres domos quas intra civitatem Ostien. habetis intrante portam ipsius civitatis manu dextra junctas muro ejusdem civitatis, terras et vineales in eodem territorio positas non longe a Stagno et Bucina, quatuor casalinos, et duas cryptas cum curte ante se et hortis post se introitibus et exitibus eorum extra portam ejusdem civitatis non longe ab eadem Ostien. civitate sita in loco, qui vocatur Calcaria; terras omnes quas habetis in fundo, qui vocatur Calabriceto, et alias quae sunt in fundo Ciciliani, et medietatem duorum fundorum qui vocabantur Mauri, et Casale: quae omnia supradictus domnus Gratianus nobilissimus consul et dux Romanorum, sicut invenitur in instrumentis antiquis, vestris [Col. 0964B] saepe dictis ecclesiis donavit. Duas quoque pedicas salinariorum, quarum una pedica Petrellae, altera Cannuzetti vocantur cum fossatis, gurgis, auditis, et locis ad antippla facienda cum introitibus, et exitibus, omnibusque suis pertinentiis; positas in campo Salinarum Ostien. inter affines a primo latere pontes et staffines Tiburtini; a secundo latere silva, a tertio latere Maselum, a quarto latere Carrara, quas Paulus nobilissimus vir, Romanorum consul, Viunisi comitis filius, temporibus domini Adriani junioris PP. pro anima sua donavit, sicut a felicis recordationis Alexandro, Lucio et Clemente, praedecessoribus nostris vobis est confirmatum, et in scripto eorum authentico continetur, auctoritate vobis [Col. 0964C] apostolica in perpetuum confirmamus, et praesentis scripti patrocinio communimus. Sancimus ad haec ut praedictae ecclesiae vestrae, videlicet Sanctae Mariae, et Sancti Laurentii, nulli nisi Romano pontifici sint subjectae, et tam ecclesiae ipsae, quam omnia alia quae habetis, in ea libertate permaneant, in qua ex antiquo hactenus fuisse nascuntur.

Decernimus ergo ut nulli omnino hominum fas sit praefatas ecclesias temere perturbare, aut earum possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate. Si qua igitur in futurum ecclesiastica, saecularisve persona, hanc nostrae [Col. 0964D] constitutionis paginam sciens, contra eam temere venire tentaverit, secundo tertioque commonita, nisi reatum suum digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    [Col. 0965A] Ego Joannes, Praenestinus episcopus.
    Ego Petrus, Portuen. et Sanctae Rufinae episcop.
    Ego Pandulfus, basil. XII Apostolorum presb. card.
    Ego Melior, Sanctorum Joannis et Pauli presb. card. tit. Pammachii.
    Ego Joannes, tit. S. Clementis card. Viterbien. et Tuscanen. episcopus.
    Ego Joannes Felix, presb. card. tit. S. Susannae.
    Ego Romanus, tit. Sanctae Anastasiae presb. card.
    Ego Hugo, presb. card. S. Martini tit. Aequitii.
    Ego Joannes, tit. S. Stephani in Coelio monte presb. card.
    [Col. 0965B] Ego Goffredus, S. Mariae in Via Lata diac. card.
    Ego Joannes, Sancti Theodori diac. card.
    Ego Bernardus, Sanctae Mariae Novae diac. card.
    Ego Gregorius, S. Mariae in Aquiro diac. card.
    Ego Gregorius, S. Georgii ad Velum aureum diac. card.
    Ego Lotharius, Sanctorum Sergii et Bacchi diac. card.
    Ego Nicolaus, S. Mariae in Cosmedin diac. card.


Dat. Lateran., per manum Aegidii S. Nicolai in Carcere Tulliano diaconi cardinalis, IV Nonas Octobris, indictione X, Incarnationis Dominicae anno 1192, pontificatus vero domni Coelestini apae III [Col. 0965C] anno secundo.



XCIV. Ecclesiae Venetae libertatem, privilegia, possessiones, petente Marco episcopo, confirmat. (Fragmentum.) (Laterani, Nov. 11.)
[UGHELLI, Italia sacra, V, 1249, ubi revocatur Lector ad privilegium Ecclesiae Castellanae a Lucio papa II concessum, quod vide Patrologiae tom. CLXXIX, sub num. 7. Bulla Coelestini data est »Laterani, per manum Aegidii S. Nicolai in Carcere Tulliano diaconi cardinalis, III Id. Novembr., indict. X, Incarnationis Dominicae an. 1192, pontificatus vero D. Coelestini papae III anno II.«]




XCV. Conrado episcopo Ratisponensi attribuit auctoritatem absolvendi eos qui pro ecclesia Ratisponensi dimicantes incendia fecerunt. (Laterani, Nov. 12.)
[RIED, Cod. diplom. Ratispon., I, 274.]
[Col. 0965D]

COELESTINUS episcopus, servus servorum Dei, venerabili fratri . . . Ratisponensi episcopo, salutem et apostolicam benedictionem.

Quanto episcopali officio plura incumbunt, quae subditorum utilitas seu necessitas exposcit impleri, tanto clementius apostolicus debet et favor adesse, et ubi ejus auctoritas necessaria fuerit, benignius adhiberi. Sicut autem ex tua est nobis parte propositum, cum temeritate hominum perversorum Ecclesia tuae gubernationi ac provisioni subjecta saepius infestetur, et ob hoc necessarium sit, fideles ipsius [Col. 0966A] malitiae illorum opponi, qui ex ipsorum provocatione frequenter incendii reatum incurrunt, ad correctionem malignitatis eorum, quos ab ecclesiarum gravamine timor aut reverentia judicis superni non retrahit, fraternitati tuae duximus indulgendum, ut si quos ex fidelibus Ecclesiae tuae, vel ex his, qui pro ejus tuitione illis de mandato tuo, seu tuorum ministerialium se opponunt, aliqua occasione contigerit incendii reatum incurrere, absolvendi eos ac poenitentiam imponendi, nullius contradictione vel appellatione obstante, liberam habeas auctoritate praesentium facultatem. Super eo vero quod apostolicum duxisti oraculum consulendum, quid faciendum sit tibi de his, quos propter guerram principum diversorum in tuo episcopatu morantium [Col. 0966B] incendium accidit aliqua ex causa committere, hoc tibi litteris praesentibus respondemus, ut videlicet in eos, donec congrue satisfecerint, et quae canones statuunt, fuerint exsecuti, ecclesiasticam exerceas ultionem

Dat. Lateran. II Id. Novemb., pontificatus nostri anno secundo.

Plumbum: Coelestinus papa III.



XCVI. Ecclesiae S. Petri Marchtallensis fundationem approbat.
[HUGO, Annales Praemonst., t. II, Prob., p. 83.]

COELESTINUS episcopus, servus servorum Dei, dilectis filiis MANEGOLDO praeposito ecclesiae Sancti [Col. 0966C] Petri in Marchtall, ejusque fratribus tam praesentibus quam futuris, regularem vitam professis, J. H. P. P. M.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatam ecclesiam Sancti Petri in qua divino mancipati estis obsequio, sub beati Petri et nostra protectione suscepimus et praesentis scripti privilegio communimus, in primis siquidem statuentes, ut ordo canonicus, qui secundum Deum et beati Augustini Regulam, atque institutionem Praemonstratensium fratrum in eodem [Col. 0966D] loco institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis; ecclesiam S. Mariae, quae sita est in ipsa villa, cum plebe et mancipiis et jure patronatus, quod nobilis vir dux Sueviae super [Col. 0967A] una praebendarum ipsius ecclesiae libere vobis concessit et praedia, curias, domos, pomoeria, hortos et silvam, quae vocatur Dos Ecclesiae, et piscationem quam habetis in fluvio Danubii juxta eamdem villam decurrentis; duas partes decimarum, quas habetis in Bilringen ecclesia, et Wacchingen, in Willer, in Smalstertin, molendinum in Zwisalten, praedium cum curia, quod habetis in Ambra, cum capella ibidem sita, cum vineis, decimis et aliis pertinentiis suis. Sane laborum vestrorum, quos propriis manibus aut sumptibus colitis, sive de nutrimentis animalium vestrorum, nullus a vobis decimas exigere, vel extorquere praesumat. Liceat quoque vobis clericos, vel laicos liberos et absolutos e saeculo fugientes ad conversionem recipere et eos absque [Col. 0967B] contradictione aliqua retinere. Prohibemus insuper ut nulli fratrum vestrorum post factam in eodem loco professionem fas sit absque praepositi licentia de eodem loco discedere; discedentem vero absque communium litterarum cautione nullus audeat retinere. Ad haec etiam inhibemus, ne cui episcopo, vel alii pro vestris decimis cogamini plus persolvere, quam praedecessores eorum a quinquaginta annis infra, usque ad haec tempora rationabiliter recipere consueverunt. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Chrisma vero, oleum sanctum, [Col. 0967C] consecrationes altarium, seu basilicarum, ordinationes clericorum, qui ad sacros ordines fuerint promovendi, a dioecesano suscipietis episcopo, siquidem catholicus fuerit et gratiam ac communionem apostolicae sedis habuerit, et ea gratis et absque pravitate et exactione aliqua vobis voluerit exhibere; alioquin liceat vobis quemcunque malueritis adire antistitem, gratiam et communionem apostolicae sedis habentem, qui nostra fultus auctoritate, vobis, quod postulatur, impendat. Prohibemus insuper, ut infra fines parochiae vestrae, nullus sine assensu dioecesani episcopi et vestro, capellam seu oratorium de novo construere audeat, salvis privilegiis Romanorum pontificum. Ad haec vobis novas et indebitas exactiones ab archiepiscopis, episcopis, [Col. 0967D] archidiaconis, seu decanis, aliisque omnibus ecclesiasticis, saecularibusve personis omnino fieri prohibemus. Sepulturam quoque loci ipsius liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati, vel interdicti fuerint, nullus obsistat, salva tamen justitia illarum ecclesiarum, a quibus mortuorum corpora assumuntur. Decimas praeterea et possessiones ad jus ecclesiarum vestrarum spectantes, quae a laicis detinentur, redimendi et legitime liberandi de manibus eorum, et ad ecclesias ad quas pertinent, revocandi libera sit vobis de auctoritate nostra facultas. Obeunte vero te, nunc loci ejusdem praeposito, vel tuorum quolibet successorum, [Col. 0968A] nullus ibi qualibet subreptionis astutia, seu violentia praeponatur, nisi quem fratres communi assensu, vel fratrum pars consilii sanioris, secundum Dei timorem et beati Augustini Regulam providerint eligendum. Paci quoque et tranquillitati vestrae paterna in posterum sollicitudine providere volentes, sub interminatione anathematis auctoritate apostolica prohibemus ut infra clausuras locorum, sive grangiarum vestrarum nullus rapinam facere, seu furtum committere, ignem apponere, hominem temere capere vel interficere, seu aliquam violentiam audeat exercere.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, minuere seu quibuslibet [Col. 0968B] vexationibus fatigare, sed omnia integre conserventur eorum, pro quorum gubernatione ac sustentatione pia liberalitate concessa sunt, usibus omnimodis profutura, salva sedis apostolicae auctoritate, ac dioecesani episcopi canonica justitia. Si qua igitur in futurum ecclesiastica, saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, etc., etc.

Datum Romae, apud Sanctum Petrum, per manum Aegidii Sancti Nicolai in Carcere Tuliano diaconi cardinalis, IX Kalend. Decemb., indict. X, anno Incarnationis Dominicae 1192, pontificatus vero domini Coelestini papae III anno secundo



XCVII Priori et fratribus hospitalis Hierosolymitam ecclesiam Reichartsrodensem asserit. (Laterani, Dec. 17.)
[USSERMANN, Episcopatus Wirzeburg., Prob., p. 54.]
[Col. 0968C]

COELESTINUS episcopus, servus servorum Dei, dilectis filiis priori et fratribus hospitalis Hierosolymitani salutem et apostolicam benedictionem

Cum a nobis petitur, quod justum est et honestum, tam vigor aequitatis quam ordo exigit rationis, ut id per sollicitudinem nostri officii ad debitum perducatur effectum. Eapropter, dilecti in Domino filii, vestris justis precibus inclinati, ecclesiam de [Col. 0968D] Rictardrodam, sicut de donatione Alberti de Hollo, et concessione dioecesani venerabilis fratris Werceburgensis episcopi eam juste et pacifice possidetis, ut in authentico scripto ejusdem episcopi continetur, devotioni vestrae auctoritate apostolica confirmamus, et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere, vel ei ausu temerario contraire; si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Dat. Lateran. XVI Kal. Jan., pontificatus nostri anno secundo.



XCVIII. Ad universos episcopos et abbates, praepositos et alium clerum per universum regnum Daciae constitutum litteras mittit. (Laterani, Dec. 23.)
[PERTZ, Archiv., VII, 884.]
[Col. 0969A]




XCIX. Ad Lincolniensem et Roffensem episcopos.---De irritatione sententiae in Dunelmensem episcopum per Eboracensem nulliter prolatae. (Laterani.)
[MANSI, Concil., XXI, 595.]

COELESTINUS episcopus, servus servorum Dei, venerabilibus fratribus Lincolniensi et [GILBERTO] Roffensi episcopis, et dilecto filio abbati de Burgo, [Col. 0969B] salutem et apostolicam benedictionem.

Sicut ea, quae a venerabilibus fratribus coepiscopis nostris circumspectione provida et ratione praevia statuuntur, debemus illibata servare: ita quae minus quoque considerare aguntur, providentia pleniori corrigere, et in statum debitum nobis imminet reformare. Cum itaque venerabilis frater noster Gaufridus Eboracensis archiepiscopus, in venerabilem fratrem nostrum Hugonem Dunelmensem episcopum, et quosdam alios excommunicationis sententiam promulgasset, et eorum nuntiis ad nostram praesentiam venientibus, in consistorio nostro fuisset hinc inde super ea sententia et quibusdam aliis articulis, plenarie disceptatum: nos cognoscentes tam in ipsum quam in alios jaculatam [Col. 0969C] sententiam inconsulte prolatam fuisse, nullius causae rationabilis munimine roboratam, eam de consilio fratrum nostrorum denuntiavimus publice non tenere, irritantes eam, ne quid auctoritatis habeat inhibentes. Ut itaque quod nos decrevimus per partes vestras publice nuntietur, per apostolica scripta vobis mandamus, ut eamdem sententiam per ecclesias vestras praedicetis auctoritate sedis apostolicae irritatam, ut fidelium populus tam ipsi episcopo quam aliis una cum episcopo, injuste ligatis, fraternae communionis participium secure impendat, et ab illorum nullatenus propter hoc communione recedat.

Datum Laterani.



C. Abbati et conventui Lirum [Lirinensi?].---De sepulturis.
[Col. 0969D]

Certificari voluisti a nobis quomodo illa clausula quae solet in privilegiis (nostris) apponi de justitia illarum ecclesiarum, a quibus mortuorum corpora assumuntur, intelligi debeat, et exponi. Cum autem super hoc articulo diversa nostrorum antecessorum manaverint instituta: Leone justitiam ipsam aliquando in tertiam partem, quandoque vero medietatem, et Urbano III quartam fore censente: nos tale praebemus in hac varietate responsum, ut, sicut beatus Hieronymus inquit, unaquaeque provincia in sensu suo abundet, et secundum rationabilem consuetudinem regionis illa justitia circa medietatem [Col. 0970A] vel tertia, aut quarta parte pro locorum diversitate attendatur.

Datum Laterani, anno II.



ANNO 1193



CI. Bulla pro canonizatione sancti Bernwardi episcopi Hildesheimensis. (Romae, ap. S. Petrum, Jan. 8.)
[MABILLON, Acta SS. ord. S. Bened., VI, I, 251.]

COELESTINUS episcopus, servus servorum Dei, venerabili fratri Hildenesheimensi episcopo, et dilectis filiis clero ejusdem civitatis, universis etiam fidelibus per suam dioecesim constitutis, salutem et apostolicam [Col. 0970B] benedictionem.

Cum universorum conditor et Creator mirabilis et gloriosus in sanctis suis frequenter appareat, et dignetur per eos ejus opera suis fidelibus revelare, dignum duximus, et Omnipotenti pariter honorificum, quae in celebris memoriae Bernwardo, quondam Hildenesheimensi episcopo, per suam voluit gratiam demonstrare, suscipere humiliter et audire, ac praeterea eum in sanctorum collegio numerare. Inde est quod de meritis ipsius ac vita laudabili ac miraculis multiplicibus per dilectum filium nostrum Centium, tituli Sancti Laurentii in Lucina presbyterum cardinalem, et venerabilem fratrem nostrum Moguntinum archiepiscopum Conradum, et alios [Col. 0970C] episcopos, et dilectum filium Thidericum abbatem ecclesiae Sancti Michaelis in Hildenesheim, et honestas personas ac religiosas ejus provinciae certiores effecti, et famam illius celebrem, et commendandam memoriae plenius cognoscentes, fratrum nostrorum deliberatione habita diligenti, praedictum reverendissimum virum in sanctorum catalogo duximus numerandum; et venerandum corpus ejus de terrae gremio erigendum, et inter sanctorum reliquias collocandum, ut ibi a Christi fidelibus assidua devotione officium debitae venerationis accipiat, et ipsi per intercessionem ejus felicem et Domino complacentem suorum delictorum veniam consequantur. Ideoque universitati vestrae per apostolica scripta mandamus, quatenus quod de sancto ipso a nobis tam [Col. 0970D] celebriter institutum est, vos publicantes, eumdem sanctum, debitis obsequiis amodo praevenire curetis, ut vestras votivas preces, quas omnium Creatori porrexeritis, per intercessionem ejus placabilem dignetur per suam misericordiam exaudire.

Data Romae, apud Sanctum Petrum, VI Idus Januarii, pontificatus nostri anno secundo.



CII. Archiepiscopis et episcopis per Angliam constitutis scribit exercitus in Orientem profectos propter dissensiones non explevisse exspectationem. Principes moneri vult ut, sedata discordia, Terrae Sanctae opem ferant. (Romae, ap. S. Petrum, Jan. 11.)
[MANSI, Concil., XXII, 597.]

COELESTINUS episcopus, servus servorum Dei, venerabilibus [Col. 0971A] fratribus archiepiscopis et episcopis per Angliam constitutis, salutem et apostolicam benedictionem.

Cum ad propulsandam injuriam populi Christiani, et communis notam fidei abolendam, quam ei paganorum spurcitia in captione Sanctae Terrae, quae Domini est haereditas nuncupata, perniciose ac violenter impressit, et ad emendandam etiam civitatem sanctam, et sepulcrum Dominicum ab Saracenorum et aliorum insuper occupantium immunditiis, ac auferendam illam per auxilium supernae clementiae a potestate illorum, sedes apostolica suum debitum recognoscens, per diversas mundi partes nuntios saepe a suo latere, ac commonitorias litteras destinaverit, et in divina confisa clementia [Col. 0971B] magnas illuc tendentibus impenderit indulgentias: licet, ut fraternitas vestra potest perpendere, ad haec agenda per exhortationes illius viriliter ac devote plurimi se accinxerint, et tot in transmarinis partibus Christi fideles propter haec saepe fuerint congregati, ut multitudo eorum oppugnantium numerum non modicum videretur excedere, et auxiliis [f. animis] ac viribus etiam praevalere: non multum tamen proficere potuit, vel his qui ex adverso contendebant obesse, pro eo, sicut ex effectu datur intelligi, quod nisus et actiones eorum qui fuerant ad partes illas profecti, Domino pro parte magna displicebant. Unde merito aliorum peccaminum, quia non in Deo, sed viribus propriis confidebant, et non erat ante ipsorum oculos timor [Col. 0971C] Dei, ex praeconcepta superbia cor eorum permissum est obscurari, ut alia insuper agerent quae minime convenirent, divinum contra se suis perversitatibus judicium provocantes. Verum quia multae sunt misericordiae Domini, qui etsi ad malorum pervicaciam retundendam, et subdenda cervicosorum hominum colla, disciplinae manus quandoque suas medicinaliter aggravat, et ut elevet opprimit et percutit, aut flagellat ut sanet: si ad eum cum debita fuerimus humilitate reversi, et de peccatis castigati, ac de observandis Creatoris de caetero studio ferventiore mandatis firmum propositum assumpserimus, absque ulla poterimus haesitatione sperare, quod affluentius gratiusque nobis [Col. 0971D] assistet, et de inimicis nominis Christi plenam indulgebit de coelo victoriam, ita quod universa quae incurrimus hucusque gravamina oblivioni tradantur: omnibus conversis retrorsum, et merita confusione ruentibus, qui oderunt Sion, et gentilibus praesumpserunt contaminationibus maculare.

Attendentibus autem, ac studio diligenti scrutantibus, quales minas populo Israeli, cum ex promissione memoratam supra terram intraret, divina potestas tulerit, non erit dubitationis scrupulus, qui hujusmodi inquisitioni opponat, quare nostrum pro Deo inceptum conamen speratos non sit consecutum effectus. Dictum est enim illis, ut ab habitatorum illis terrae contagiis et spurcitiis abstinerent, et illorum vitia imitatione digna non [Col. 0972A] ducerent, quae ipsis possint accidere in ruinam; sed legem Domini firmo proposito et omni animi et intentionis nisu servarent. Quibus itaque [f. utique] monitis si devote ac humiliter obedirent, unus eorum mille vinceret, ac decem illis decem millia. Quae certiori postmodum experimento noverunt, cum pauci de ipsis magnam ex illis et infinitam quasi multitudinem trucidarunt: et dum devote divinis intenderent mandatis, non fuit civitas vel munitio quae ipsorum posset evitare congressus, vel ipsorum subtrahi conamine aliquo vel consilio potestati. Quare tamen, cum eorum filii, qui Dominum, ut ibi dicitur, non noverunt, ab illorum quae fuerant sibi legali promulgatione injuncta temere coepissent observatione deficere, inimici eorum [Col. 0972B] adversus eos cuneos obstruentes, suae illos potentiae saepius subjugaverunt, quos denuo per divinum sibi auxilium subegerunt, cum de commissis excessibus poenitentes, ac reatum suum recognoscentes, humiliter pia sunt ad Deum devotione conversi. Satis autem indubitanter potestis agnoscere, quod cum ex subortis discordiis proventus speratae victoriae, Christianae militiae auferretur; causa erat simultatum et odiorum frequentia [f. frequentius] in exercitu pullulantium, quia carnem posuerant brachium suum, et a Domino recesserant corda eorum (Jer. XVII.)

Si ergo volumus sine magno labore in adversariorum perniciem gloriosum per omnia obtinere [Col. 0972C] triumphum: propter hucusque perpessa gravamina non deficiamus animo, sed requirentes cum humilitate ac cordis contritione misericordiam Creatoris, in confusionem eorum perpetuam, insuperabilem poterimus victoriam ex consueta supernae dignationis merito benignitate sperare. Hac itaque consideratione inducti, universis orbis principibus in remissionem injunximus peccatorum, ut divini amoris et propriae salutis intuito, si quis adversus aliquem concepit qualibet occasione rancorem, et si despexerit homini, Creatori dimittat, ne ulterius dissentiendi ad invicem occasio praebeatur, quae hactenus et victoriae nobis, ut nostis, proventus abstulit, et maxime multitudinis parti absque ullo commodo periculum [Col. 0972D] mortis induxit: et toto animi studio inter se consilii reperire procurent, quo et interim valeat illud tantillum terrae Domini portionis, quae adhuc sub Christianorum potestate tenetur, ne a perversorum manibus occupetur, inconcusse servari, et contra impiorum impetus sine aliquo pavore defendi, et accingatur denuo multitudo fidelium quae illuc sub debita et devota humilitate itura, totam possit terram et sepulcrum Dominicum, devicto et conculcato penitus occupantium furore. liberare.

Ad haec etiam, quia ex hoc nobis et universo populo Christiano nimium exsuperat causa fletus, et tristari debemus omnibus modis, non laetari, dum videlicet terra, ubi steterunt pedes Domini, [Col. 0973A] et salutis nostrae sunt sacramenta patrata gentilium occupationibus detinetur: torneamenta, quae causa laetitiae inventa fuerunt et tironum exercendae virtutis, penitus inhibemus, ut qui se voluerit exercere, ad terram illam accedat ubi et animae virtutis viriliter poterit ae salubriter demonstrari. Taliter etiam unitati et pacis concordiae ad invicem procurent intendere, ut nullus sit qui adversus alium guerram intendat, vel armis injuriam audeat propulsare; sed communiter potius studeant, quae dissidentium animos studio ac labore diligenti reforment.

Si quis vero, quod non credimus, Dei timore postposito, et reverentia nostra et fidei Christianae contempta, contra hoc agere aliqua temeritate [Col. 0973B] praesumpserit, noverit nos vobis et aliis archiepiscopis et episcopis districtius injunxisse, ut eorum terras, qui contumaciter incoepto hujusmodi duxerint insistendum, interdicto ecclesiastico supponatis, et personas etiam, si opus fuerit, excommunicationis vinculo astringatis, et faciatis utramque sententiam inviolabiliter observari. Vobis ergo per apostolica scripta districte praecipiendo mandamus, quatenus ad ea quae praediximus celeriter adimplenda, omni tarditate et contradictione postpositis, vos accingatis, et studeatis per vestras dioeceses, dilatione et appellatione cessante, id exsecutioni mandare

Datum Romae, apud Sanctum Petrum, III Idus [Col. 0973C] Januarii, pontificatus nostri anno secundo.



CIII. Bernoni episcopo et capitulo Hildeshemensi interdicit ne corpus S. Bernwardi injussu abbatis fratrumque S. Michaelis aut ipsi »temere minuant,« aut minui ab aliis patiantur, neve oblationes fidelium perturbari sinant. (Laterani, Jan. 21.)
[JAFFÉ, Regesta, p. 893.]




CIV. Monasterii S. Michaelis Hildeshemensis protectionem suscipit possessionesque ac privilegia confirmat. (Laterani, Jan. 27.)
[Ibid.]




CV. Ecclesiae Ripensis possessiones quasdam confirmat, petente O[mero] episcopo. (Laterani, Jan. 30.)
[SHUM, Hist. af Danmark, VIII, 698.]
[Col. 0973D]

COELESTINUS episcopus, servus servorum Dei, venerabili fratri O. episcopo Ripensi, salutem et apostolicam benedictionem.

Aequitas juris et consuetudo Ecclesiae nihilominus appropriata requiruntur ut, quae rationabiliter possidentur, confirmationis auctoritatem ab hac sede recipiant, quae est ab ipso Jesu Christo supra firmam petram propter merita beati Petri constructa. Eapropter, venerabilis in Christo frater, tuis justis precibus annuentes, donationes et concessiones super medietate omnium juri regio in civitate [Col. 0974A] Ripensi attinentium, exceptis Forban, Worck et quadraginta marcorum Sagn, a charissimo in Christo filio Kanuto illustri rege Danorum et progenitoribus suis Ecclesiae Ripensi, deliberatione provida factas, sicut illa eadem Ecclesia juste ac sine controversia possidet et in ejusdem regis ac venerabilis fratris nostri A. Lundensis archiepiscopi, apostolicae sedis legati authenticis continentur expressa, tibi et ipsi Ecclesiae auctoritate apostolica confirmamus, et praesentis scripti patrocinio communimus.

Decernimus ergo ut nulli omnino hominum licitum sit hanc nostrae paginam confirmationis infringere, vel ei ausu temerario contraire. Quod si quis attentare praesumpserit, indignationem omnipotentis [Col. 0974B] Dei et beatorum Petri et Pauli apostolorum ejus se noverit incursurum.

Datum Laterani, III Kal. Februarii, pontificatus nostri anno secundo.



CVI. Castrum Hafnense, post A[bsalonis] archiepiscopi Lundensis mortem Ecclesiae Roschildensi obventurum, a Petri episcopi Roschildensis successoribus alienari vetat. (Laterani, Febr. 12.)
[THORKELIN, Diplom. Arna-Magn., I, 64.]

COELESTINUS episcopus, servus servorum Dei, venerabili fratri PETRO, Roskildensi episcopo, salutem et apostolicam benedictionem.

[Col. 0974C] Cum a nobis petitur, quod justum est et honestum, tam vigor aequitatis quam ordo exigit rationis, ut id per sollicitudinem officii nostri ad debitum perducatur effectum. Proinde justae petitioni venerabilis fratris nostri A. Lundensis archiepiscopi, apostolicae sedis legati, grato concurrentes assensu, praesenti pagina, sub interminatione anathematis prohibemus, ne cui episcoporum, qui in Ecclesia tua pro tempore fuerint castrum de Hafn, quod post obitum ejusdem archiepiscopi ad tuam Ecclesiam devolvetur, ab ipsa Ecclesia vestra liceat alienare.

Decernimus autem ut nulli omnino hominum liceat hanc paginam nostrae inhibitionis infringere, vel ei ausu temerario contraire. Si quis autem hoc [Col. 0974D] attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum

Datum Laterani, II Idus Februarii, pontificatus nostri anno secundo.



CVII. Privilegium abbati monachisque Fiscanensibus concessum. (Laterani, Febr. 24.
[Neustria pia, 244.]

COELESTINUS . . . dilectis filiis abbati et monachis Fiscanensibus . . .

Requisistis a nobis ut si ab aliquo fuerit postulatum ut causas quae inter vos et alios agitari noscuntur, personis Rothomagensibus committamus, quos [Col. 0975A] veris ex causis suspectos habetis, nullatenus praebeatis assensum, cum ex hoc vestrum monasterium in jure suo non modicam posset sustinere jacturam. Quoniam igitur unicuique licet suspectum sibi de ratione judicem recusare, indemnitati vestrae in hac parte providere volentes, praesentibus vobis litteris indulgemus ut, si praefati Rothomagenses a nobis in aliqua causa contra vos fuerint judices constituti, nulla hujus facta mentione rescripti, minime teneamini sub eorum examine vestris adversariis respondere.

Datum Laterani, VI Kal. Martii, pontif. nostri anno II.



CVIII. Omero episcopo Ripensi asserit »omne debitum juris regii quod rurenses Querset appellant, urbani vero Skot et Quersent vocant, et dimidium cujuslibet juris regii quod in civitate Rip. ascriptum est regiae potestati, tribus his exceptis: Forban Strandwerc et causis quadraginta marcarum quod Sweno Grathe rex Danorum omnibus Ecclesiae colonis, tam urbicolis quam ruricolis, dimisit.« (Laterani, Febr. 25.)
[TERPAGER, Ripae Cimbr., 175.]
[Col. 0975B]




CIX. Monasterii S. Benedicti Ringstadensis protectionem suscipit, possessionesque ac privilegia confirmat. (Laterani, Febr. 26.)
[Daenische Bibliothek, III, 140.]

[Col. 0975C] COELESTINUS episcopus, servus servorum Dei, dilectis filiis ANGSGARIO abbati et conventui de Ringstade; et tam praesentibus quam futuris regularem vitam professis in perpetuam memoriam.

Quoties a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et monasterium vestrum in quo divino estis obsequio mancipati, sub beati Petri et nostra protectione suscipimus et praesentis scripti privilegio communimus; in primis igitur statuentes, ut ordo monasticus qui secundum Deum et beati Benedicti [Col. 0975D] Regulam in eodem loco noscitur institutus, perpetuis ibidem temporibus inviolabiliter observetur. Propterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Schot Sanctae Mariae de duabus partibus Selandia quae Susle dicuntur, et de indulgentia advenientium ad sepulcrum sancti Kanuti cum oblationibus et eleemosynis, et de Schot Sancti Kanuti in Selandia et Halandia, et de oblatione sanctae Margaretae et [Col. 0976A] sancti Kanuti martyris, libertatem villicorum et colonorum regia vobis auctoritate concessam, jus regis vobis super villicos et colonos ab eodem rege concessum. Sane novalium vestrorum quae propriis manibus vel sumptibus colitis, sive de nutrimentis animalium vestrorum nullus a vobis decimas exigere vel extorquere praesumat. Liceat quoque vobis clericos vel laicos, liberos vel absolutos e saeculo fugientes ad conversionem vestram recipere, et eos absque contradictione aliqua retinere. Prohibemus insuper ut nulli fratrum vestrorum, post factam in monasterio vestro professionem, fas sit sine abbatis sui licentia, nisi arctioris religionis obtentu, de eo discedere; discedentem vero absque communium litterarum cautione nullus audeat retinere. Libertates [Col. 0976B] praeterea et immunitates antiquas et rationabiles consuetudines ecclesiae vestrae concessas et hactenus observatas ratas habemus, et eas perpetuis temporibus illibatas permanere sancimus. Chrisma vero, oleum sanctum, consecrationes altarium seu basilicarum, ordinationes monachorum seu clericorum, qui ad sacros ordines sunt promovendi, vobis per dioecesanum episcopum sine pravitate aliqua praecipimus exhiberi. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Sepulturam praeterea ipsius loci liberam esse decrevimus, ut eorum devotioni et extremae voluntati qui se illic sepeliri deliberaverint, [Col. 0976C] nisi forte excommunicati vel interdicti sint, nullus obsistat, salva tamen justitia illarum ecclesiarum, a quibus corpora mortuorum assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam providerint eligendum.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, ablatas retinere, minuere, seu quibuslibet vexationibus fatigare; sed omnia integre conserventur eorum, pro quorum [Col. 0976D] gubernatione ac sustentatione concessa sunt, usibus et commodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni.

Cunctis autem eidem loco sua jura servantibus sit pax Domini nostri Jesu Christi, quatenus et [Col. 0977A] hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Albinus Albanensis episcopus
    Ego Octavianus, Ostiensis episc.
    Ego Joannes, Praenestinus episc.
    Ego Petrus, Portuensis et Sanctae Rufinae episc.
    Ego Pandulfus, basilicae XII Apostolorum presb. card.
    Ego Joannes, tit. Sancti Clementis card. Viterbiensis et Tuscanensis episcopus.
    Ego Joannes Felix, tit. Sanctae Susannae presb. card.
    Ego Romanus, tit. Sanctae Anastasiae presb. [Col. 0977B] card.
    Ego Hugo, presb. card. Sancti Marci tit. Equitii
    Ego Joannes, tit. Sancti Stephani in Coelio monte presb. card.
    Ego Enithius, tit. Sancti Laurentii in Lucina presb. card.
    Ego Gratianus, SS. Cosmae et Damiani diac. card.
    Ego Soffredus, Sanctae Mariae in Via Lata diac. card.
    Ego Gregorius, Sanctae Mariae in Porticu diac. card.
    Ego Bernardus, Sanctae Mariae Novae diac. card.
    [Col. 0977C] Ego Gregorius, Sancti Georgii ad Velum aureum diac. card.
    Ego Locarius, SS. Sergii et Bacchi diac. card.
    Ego Nicolaus, Sanctae Mariae in Cosmedin diac. card.


Datum Laterani, per manum Aegidii Sancti Nicolai in Carcere Tulliano diac. card., IV Kalendas Martii, indictione XI, Incarnationis Dominicae anno 1192, pontificatus vero domni Coelestini papae III anno secundo.



CX Ad abbatem et conventum Fiscannensem.---Ut liceat eos a beneficio suo removere, qui ecclesiis suis in propria persona non deserviunt. (Laterani, Febr. 27.)
[MANSI, Concil., XXII, 615.]
[Col. 0977D]

COELESTINUS episcopus, servus servorum Dei, dilecto filio R. Fiscannensi abbati salutem et apostolicam benedictionem.

Quanto monasterium tuae curae commissum specialiori jure sedem apostolicam respicit, tanto iis quae a nobis rationabiliter duxeris requirenda, debemus benignius exaudire. Hac igitur consideratione inducti, praesentis tibi scripti pagina duximus indulgendum, ut quemlibet vicarium ecclesiarum vestrarum, qui eis in persona propria contempserit deservire, liceat tibi canonice praemonitum sine appellationis obstaculo removere. Indulgemus praeterea tibi et fratribus tuis, ut si quis aliquem [Col. 0978A] vestrum convenerit super aliquo debito coram saeculari judice, respondere minime teneamini, ne occasione hujusmodi, sicut saepe accidisse proponitur, tuum monasterium aggravetur. Nulli ergo omnino hominum liceat, etc.

Datum Laterani, III Kalend. Martii, pontificatus nostri anno secundo.



CXI. Monasterium S. Mariae de Ferraria (dioec. Theanensis) tuendum suscipit ejusque bona ac privilegia confirmat. (Laterani, Mart. 2.)
[UGHELLI, Italia sacra, VI, 554.]

COELESTINUS episcopus, servus servorum Dei, dilectis filiis NICOLAO abbati S. Mariae de Ferraria, [Col. 0978B] ejusque fratribus, tam praesentibus quam futuris regularem vitam professis in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, ut praefatam ecclesiam S. Mariae de Ferraria, quae in fundo a nobili viro Richardo quondam comite de Sangro pia vobis donatione concesso ad divinum obsequium construxistis, sed et cambium quod fecistis cum ven. fratre nostro Matthaeo Capuano archiepiscopo, et Ecclesia Capuana, a quibus recepistis duas ecclesias dirutas, id est ecclesiam S. Martini, in qua [Col. 0978C] Cisterciensem ordinem instituere statuistis, et S. Luciae cum omnibus tenimentis earum, sicut habetis in publico instrumento, et locum illum, ubi est ecclesia S. Angeli, cum ipsa ecclesia et tenimento suo in jus, et proprietatem S. Petri et sacrosanctae Romanae Ecclesiae ad instar fel. rec. Lucii et Clementis praedecessorum nostrorum suscipimus, et praesentis scripti privilegio communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis, vestrisque successoribus, [Col. 0978D] et illibata permaneant. In quibus haec propriis duximus exprimenda vocabulis:

Praedia quae contulit vobis illust. mem. W. com. rex Siciliae, scilicet startiam de Camillano, startiam de Palmento et giardinum Vallerari, startiam S. Stephani et Pantanolli, et Rivum Januli et fontis Stellae, et S. Petri Lacusancti, usum pascuorum, et omnium silvarum in eodem tenimento, Vajani, startiam de Flasi, et pedis Montis, quam dedit vobis Tancredus illustris Siciliae rex in tenimento Theani; tenimentum, quod habetis Intromonte, et in omnibus partibus ejus, et quidquid habetis in Vairano; praedium quod contulit vobis Joannes notarius juxta flumen Vulturani, et quidquid vobis contulit Hugo de Prata, quidquid habetis in territorio S Angeli, [Col. 0979A] et omnia pascua in terra ejusdem Hugonis, et quod habetis in Catalasca, fundum de silva plana, quem habetis ex dono Gimundi; terram, quam contulit vobis mulier nobilis Matthia, et praedictus Hugo in flumine Lete, ubi habetis molendinum follae; ecclesiam S. Crucis cum suo tenimento, rationes ecclesiarum, quas habetis in Neapoli, beneficium, quod dedit vobis nobilis vir Joannes comes Alifiae in eadem civitate, et domos, et terras, quas ibi habetis; tenimentum W. de Latina, quod dedit vobis nobilis vir Goffredus de Monte-fusculo; praedium quod contulit vobis comes W. de Caserta in tenimento Tenesciae, quod fuit Joannis militis Bassi; molendinum, quod vobis contulit comes Rogerius de Molina in Isernia; et molendinum de Pintima, [Col. 0979B] quod dedit vobis Malgerius Torellus, et quod habetis in Petra, et in Martiano, et in Isernia; domus, apothecam et terras, quas Joannes Richardi dedit vobis in Capua, et domos, quas dedit vobis Petrus Alifiae in eadem civitate, et quod Sergius contulit vobis in Adversam. Sane laborum vestrorum, quos propriis manibus, vel sumptibus colitis tam de terris cultis quam incultis, etc. Liceat quoque vobis clericos, vel laicos liberos, etc. Prohibemus insuper ne ulli fratrum vestrorum, etc. Discedentem vero, etc. Quod si quis forte, etc. Paci quoque et tranquillitati vestrae paterna in posterum sollicitudine providere volentes prohibemus auctoritate apostolica, ne quis infra ambitum locorum, seu [Col. 0979C] grangiarum vestrarum furtum rapinamve committere, ignem apponere, hominem capere, vel interficere, seu aliquam violentiam temere audeat exercere. Illud insuper auctoritate apostolica prohibemus, ne infra dimidiam leucam prope abbatiam vestram aliqua de novo habitatio fiat, de qua vobis debeat servatae hactenus libertatis, et pacis aliquod praejudicium generari. Ordinationes vero monachorum vestrorum a dioeces., etc.

Decernimus ergo, ut nulli omnino hominum liceat praefatam ecclesiam temere perturbare, etc., salva sedis, etc. Si qua igitur in futurum, etc. Cunctis autem eidem loco sua jura, etc., sit pax, etc. Amen.


[Col. 0979D] PERFICE GRESSUS MEOS IN SEMITIS TUIS. [S. Petrus, S. Paulus.]

Coelestinus papa tertius.

    Ego Coelestinus, catholicae Ecclesiae episcopus.
    Ego Albinus, Albanen. episc.
    Ego Octavianus, Ostien. et Velletren. episcopus.
    Ego Joannes Praenest. episc.
    Ego Petrus Portuensis, et S. Rufinae episcopus.
    Ego Pandulphus, basilicae XII Apostolorum presb. cardinalis.
    Ego Melior, SS. Joannis et Pauli presb. card. et Pam.
    Ego Joannes, tit. S. Stephani in Coelio monte presb. card.
    Ego Centius, tit S. Laurentii in Lucina presb. card.
    [Col. 0980A] Ego Goffredus, tit. S. Praxedis presb. card.
    Ego Bernardus, S. Petri ad Vincula presb. card. tit. Eudoxiae.
    Ego Gratianus SS. Cosmae et Damiani diac. card.
    Ego Gregorius, S. Mariae in Porticu diac. card.
    Ego Gregorius, S. Mariae in Aquiro diac. card.
    Ego Gregorius, S. Georgii ad Velum aureum diac. card.
    Ego Joannes, SS. Sergii et Bacchi diac. card.
    Ego Nicolaus, S. Mariae in Cosmedin diac. card.


Datum Laterani per manum Aegidii, S. Nicolai in Carcere Tulliano diac. card. VI Non. Martii, ind. II, Incarn. Domini 1192, pontif. vero D. Coelestini papae III anno secundo.



CXII. Monasterii Sanctae Mariae Esromensis protectionem suscipit, et possessiones juraque confirmat. (Laterani, Mart. 5.)
[THORKELIN, Diplom. Arna-Magn., I, 281.]
[Col. 0980B]

COELESTINUS episcopus, servus servorum Dei, dilectis filiis WALBERTO, abbati monasterii Sanctae Mariae de Esrom ejusque fratribus tam praesentibus quam futuris, regularem vitam professis in perpetuum.

Regularem vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet aut robur, quod absit! sacrae religionis infringat. Eapropter, dilecti in Domino filii, vestris justis postulationibus [Col. 0980C] clementer annuimus et praefatum monasterium Sanctae Mariae de Esrom in quo divino estis obsequio mancipati, sub beati Petri et nostra protectione suscipimus et praesentis scripti privilegio communimus, in primis siquidem statuentes ut ordo monasticus qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona, idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, [Col. 0980D] praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est, cum omnibus adjacentiis et pertinentiis suis, claustrum ipsum de Esrom, cum silvis, pratis, molendinis, piscariis et omnibus pertinentiis suis; Willingeruth, Hafraholem, Byrgisholm, Sande, Thumathorp, Toteholt cum omnibus attinentiis suis; Halese cum omnibus quae pertinent; Stenholt, domos Sancti Martini, Hiarnethorp, Cracadal, Mothorp in Hallandia, et Glumstenswigh, cum villis, pratis, silvis, et reliquis appendiciis suis; decimas quoque parochiae quae dicitur Esbernetorp [Col. 0981A] quam Absalon Lundensis archiepiscopus vobis dedit et scripto authentico confirmavit. Sane laborum vestrorum quos propriis manibus aut sumptibus colitis, sive de nutrimentis animalium vestrorum nullus a vobis decimas exigere, vel extorquere praesumat. Liceat quoque vobis clericos vel laicos, liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper ne ulli fratrum vestrorum post factam in eodem loco professionem, fas sit de ipso sine licentia sui abbatis discedere; discedentem vero sine communium litterarum cautione nullus audeat retinere. Paci quoque et tranquillitati vestrae paterna in posterum sollicitudine providere volentes, auctoritate [Col. 0981B] apostolica prohibemus ne quis infra clausuras locorum seu grangiarum vestrarum, furtum rapinamve committere, ignem apponere, hominem capere vel interficere audeat, seu aliquam violentiam exercere. Insuper etiam auctoritate apostolica sancimus ut, quemadmodum a praedecessoribus nostris statutum est, nullus episcopus, neque alia persona ad synodos vel conventus forenses vos ire compellat. Sed nec ad domos vestras causa ordines celebrandi, chrisma conficiendi, causas tractandi, vel aliquos conventus publicos convocandi, quisquam, vobis invitis, praesumat accedere. Sancimus etiam ut, si episcopus in cujus parochia domus vestra fundata est, tertio per intervalla temporum, cum humilitate qua convenit, requisitus substitutum [Col. 0981C] abbatem benedicere forte noluerit, liceat eidem abbati proprios novitios benedicere, et alia quae ad officium suum pertinent exercere, donec idem episcopus duritiam suam recogitet, et benedicendum abbatem benedicere non recuset. Sane si episcopus aliquid a vobis praeter obedientiam debitam, vel principes terrae contra libertatem ordinis, a praedecessoribus nostris et nobis indultam, expetierint, liberum sit vobis auctoritate apostolica denegare quod petitur, ne occasione ista praedictus ordo qui hactenus liber exstitit, humanae servitutis laqueo vincatur. Illud adjicientes ut nullus episcopus regularem abbatis vestri electionem impediat, aut de instituendo vel removendo, seu deponendo eo [Col. 0981D] qui pro tempore fuerit, contra statuta Cisterciensis ordinis, et auctoritatem privilegiorum nostrorum se ullatenus intromittat. Quod si episcopi aliquam propter hoc in ecclesias vestras vel personas sententiam promulgaverint, eamdem sententiam tanquam contra apostolicae sedis indulta prolatam, statuimus irritandam. Cum vero propriorum episcoporum copiam non potestis habere, si aliquem episcopum per vos transire contigerit, de quo plenam notitiam habeatis, ab illo et vicinis episcopis, cum dioecesana sedes vacaverit, benedictiones vasorum et vestium, monachorum ordinationes, et altarium consecrationes recipere valeatis; sic tamen ut propriis episcopis, ex hoc in posterum nullum praejudicium generetur.

[Col. 0982A] Auctoritate etiam apostolica interdicimus, ne quis vicinos, vel mercenarios vestros, pro eo quod vos ad laborandum adjuverint, in illis diebus in quibus vos laboratis et alii feriantur, vel aliqua occasione eorum, quae ab apostolica benignitate vobis indulta sunt, seu benefactores vestros pro eo quod aliqua beneficia de proprio vobis vel obsequio ex charitate praestiterint, interdicere aut vinculo anathematis audeat innodare. Quod si quis aliquem de familia vestra, donec in famulatu vestro permanserit, detentionem decimarum vel aliud quid a sede apostolica ordini vestro concessum, excommunicationis vel interdicti sententiam promulgaverit, liceat vobis eos metu mortis absolvere, et si eorum presbyteri humiliter requisiti id efficere [Col. 0982B] forte noluerint, vel malitiose distulerint, ipsis ecclesiastica sacramenta conferre. Liceat quoque vobis in monachos vel conversos vestros, qui de claustro vestro sine licentia abbatis sui exierint, si forte, vobis invitis, aliquis eos retinere praesumpserit, sententiam regularem ex nostra auctoritate proferre.

Decernimus ergo, ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve [Col. 0982C] persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Albinus, Albanensis Ecclesiae episcopus.
    [Col. 0982D] Ego Octavianus.
    Ego Joannes, Praenestianensis Ecclesiae episcopus.
    Ego Petrus, Portuensis et Sanctae Rufinae episcopus.
    Ego Pandulphus, basilicae XII Apostolorum presbyter cardinalis.
    Ego Melior, Sanctorum Joannis et Pauli presb card
    Ego Joannes, tit. S. Clementis card., Viterbiensis et Tusc. episcopus.
    Ego Romanus, tit. S. Anastasiae presb. card.
    Ego Guido, presb. card. S. Mariae Transtiberim tit. Calisti.
    [Col. 0983A] Ego Hugo, presb. card. S. Marci tit. Equitii.
    Ego Joannes, tit. S. Stephani in Coelio monte presb. card.
    Ego Cinthinus, tit. S. Laurentii in Lucina presb. card.
    Ego Somffridus, tit. S. Praxedis presb. card.
    Ego Bernardus, S. Petri ad Vincula presb. card. tit. Eudoxiae.
    Ego Findantius, tit. S. Marcelli presb. card.
    Ego Gravous, SS. Cosmae et Damiani diac. card.
    Ego Gregorius, S. Mariae in Porticu diac. card.
    Ego Gregorius, S. Mariae in Aquiro diac. card.
    Ego Gregorius, S. Georgii ad Velum aureum diac. card.
    [Col. 0983B] Ego Lotharius, SS. Sergii et Bacchi diac. card.
    Ego Nicolaus, S. Mariae in Cosmedin diac. card.
    Ego Bobo, S. Theodori diac. card.
    Ego Petrus, S. Mariae in Via Lata diac. card.
    Ego Centius, S. Luciae in Orthea diac. card.


Datum Laterani, per manum Aegidii Sancti Nicolai in Carcere Tulliano diaconi cardinalis, III Nonas Martii, indictione XI, Incarnationis Dominicae anno 1192, pontificatus vero domni Coelestini papae III anno secundo.



CXIII. A[bsaloni], archiepiscopo Lundensi, asserit castrum Hafnense, post obitum ejus Roschildensi ecclesiae eventurum. (Laterani, Mart. 20.)
THORKELIN, Dipl. Arna-Magn., I, 65.]
[Col. 0983C]

COELESTINUS episcopus, servus servorum Dei, venerabili fratri A. Lundensi archiepiscopo, apostolicae sedis legato, salutem et apostolicam benedictionem.

Cum a nobis petitur, quod justum est et honestum, tam vigor aequitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, venerabilis in Christo frater, tuis justis precibus inclinati, castrum de Hafn, quod illustris memoriae W. rex Daciae tuae fraternitati contulit, sicut ex ejus donatione juste illud et pacifice possides, et ipsum tibi dilectus filius noster Centius tit. Sancti Laurentii [Col. 0983D] in Lucina presbyter cardinalis tunc apostolicae sedis legatus auctoritate, qua fungebatur, tibi confirmavit, tuae devotioni auctoritate apostolica confirmamus et praesentis scripti patrocinio communimus. Ad majorem quoque hujus rei evidentiam authenticum scriptum confirmationis ejusdem cardinalis, hic inferius duximus adnectendum, cujus tenor talis est:

Centius, Dei gratia tit. Sancti Laurentii in Lucina presbyter cardinalis, apostolicae sedis legatus, A., eadem gratia Lundensis Ecclesiae archiepiscopo, apostolicae sedis legato, Suethiaeque primati salutem et intimae dilectionis affectum.

Cum legationis officio in Dacia fungeremur, indubitanter [Col. 0984A] cognovimus quod illustris memoriae W. rex Daciae castrum de Hafn tuae fraternitati contulit, et tali conditione interposita, Roskildensi ecclesiae pia consideratione dedisti ut ipsum debeas quoad vixeris detinere, post decessum tuum ad ecclesiam illam libere devolvendum. Habita igitur ratione confirmationum domni papae Urbani et Clementis, nec non et canonicorum Roskildensium sub jam dictae conditionis tenore, sicut ipsum juste et sine controversia possides cum omnibus pertinentiis suis, auctoritate qua fungimur tibi confirmamus, et patrocinio praesentis scripti communimus.

Videlicet villam illam de Hafn, mansionem de Ottherslef cum omnibus pertinentiis suis, scilicet Saereslef, Solbiarga, Walese, Wikislef, Walbi mansum [Col. 0984B] unum, Brunshoga, S . . brethorp, mansionem de Grafnatofte, et de Mirthoga, et de Barsvertha, et de Wigarum cum omnibus pertinentiis earum; mansiones de Husfrekop, de Averahi, mansiones de Burgabi et de Martharum cum omnibus pertinentiis earum. Praeterea universam partem eorum quae bonae memoriae Nicolaus castellanus tuus sive in Falstria, sive in Sialandia acquisivit juxta tenorem pacti, quod inter vos convenit, utrum in facta partitione ante mortem habita divisione cum ejus haeredibus tibi obvenerit, praesenti pagina dilectioni tuae confirmamus. Ad haec ecclesiam de Hafn, et de Brunshoga et de Amabe, quos prius castro assignaveras, tuae provisioni regendas committimus, quatenus, omni reclamatione cessante, liberam habeas de eis disponendi [Col. 0984C] facultatem, et post discessum tuum, tam ecclesiae quam universae dictae possessiones ad ecclesiam Roskildensem et ejus episcopum libere et absque habitatione aliqua revertantur.

Praeterea quoniam, sicut cognovimus, et utilitas Sialandensium et negotia regni conversationem tuam in Sialandia saepius expostulat, praesentis scripti auctoritate tibi confirmamus, quatenus quicunque in episcopatu Sialandensi canonice in episcopum fuerit substitutus, cum eo quoties adesse volueris, sub debito honore et reverentia tanquam paterfamilias communem mensam habeas, ipse vero in agendis suis consilio suo et dispositione utatur, et tanquam filius patri per omnia obediens ad allevandum tibi in Scania laborem, [Col. 0984D] quoties volueris et necessitas postulaverit, dissimulare non praesumat.

Quoniam haec personae tuae, justis exigentibus rationibus indulsimus, volumus ut personam non excedant, sed post discessum tuum, quicunque in Dacia pro tempore fuerit archiepiscopus, intuitu hujus nostrae confirmationis nullum in jam dictis ad episcopum Sialandensem vel ejus episcopatum respectum habeat.

Nulli igitur omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 0985A] Datum Laterani, XIII Kal. Aprilis, pontificatus nostri anno secundo.



CXIV. Et episcopi Lucensis et prioris Camaldulensis jura de S. Jucundae ecclesia conservari jubet. (Laterani, Mart. 30.)
[MITTARELLI, Annal. Camaldul., IV., App., p. 184.]

COELESTINUS episcopus, servus servorum Dei, venerabili fratri . . episcopo et dilectis filiis capitulo Lucano et priori Camaldulensi, salutem et apostolicam benedictionem.

Debitum injunctae sollicitudinis nos hortatur ut sic aliquibus sua jura faciamus cum integritate servari, quod per eos non possit aliis condictis iniqua per subreptionem inferri. Significamus [Col. 0985B] autem vobis quod intentio nostra non fuit ut, permutatione ordinis facta in ecclesia Sanctae Jucundae, Lucana Ecclesia quamlibet sui juris vel honoris diminutionem sive injuriam pateretur. Prohibemus itaque et debita districtione vetamus ne tu, fili prior, aut fratres tuae professionis seu vestri successores honorem et jus, quod episcopo et canonicis Lucanis in praefata ecclesia competit, quomodolibet auferre, imminuere, vel perturbare aliquatenus praesumatis, sed haec eis integritate plena pacifice semper, et fraterna charitate conservare velitis. Et ne sub tali occasione inter vos ulla possit in posterum suboriri discordia aut, quod absit! a vobis fratres Camaldulensis ordinis vel a vestris successoribus Ecclesia Lucana aliquam sui [Col. 0985C] juris aliquando sentiat diminutionem, volumus et statuimus, atque praesenti pagina stabilimus, et firmiter in perpetuum decernimus observandum, ut vos, episcopus scilicet et canonici Lucani seu vestri successores, debitum jus, honorem et consuetudinem, quam in monasterio illo et parochia ejus hactenus habuistis, cum integritate debita, absque ulla praedictorum fratrum vel quorumlibet molestia, quiete consequamini, et semper inconcusse amodo teneatis.

Decernimus autem ut nulli, etc., nostrae constitutionis, etc.

Datum Laterani, III Kal. Aprilis, pontificatus nostri anno secundo.



CXV. Bulla pro monasterio Fiscannensi.---Vetat ne interdicto subjiciantur ecclesiae monasterio Fiscannensi subjectae. (Laterani, April. 1.)
[MARTEN. Anecdot., I, 652.]
[Col. 0985D]

COELESTINUS episcopus, servus servorum Dei, venerabilibus fratribus archiepiscopis, episcopis, in quorum parochiis ecclesiae monasterii Fiscannensis existunt, salutem et apostolicam benedictionem.

Cum Fiscannense monasterium specialiter beati Petri juris existat, nec dubium vobis debet existere, nec incertum quin injuriae fratrum in eo Domino famulantium specialiter videantur ad Romanam Ecclesiam redundare; ideoque universitati vestrae auctoritate [Col. 0986A] apostolica districtius inhibemus ne ecclesias praedictorum fratrum dioecesana vobis lege subjectas sine manifesta et rationabili causa ullus vestrum interdicto supponat, et occasione unius ecclesiae a qua nonnunquam aliquid forte delinqueretur, aliae ejusdem dioecesis, sicut a quibusdam vestrum hactenus perpetratum esse accepimus, ulla sententia praegraventur. Ad haec si aliquis parochianus cujusquam ecclesiarum vestrarum animadversione fuerit canonica percellendus, nequaquam pro unius culpa tota parochia divinorum celebratione fraudetur, nisi dominus loci fuerit qui peccavit, vel in culpa sua favorem habuerit aliorum. In monachos autem ejusdem ecclesiae nullus contra privilegia sedis apostolicae excommunicationis [Col. 0986B] et interdicti sententiam audeat promulgare: scituri quod si contra hujus prohibitionis tenorem quisquam vestrum venire praesumpserit, factum ejus impunitum nequaquam, auctore Deo, relinquemus, et quod in fratrum praedictorum gravamen fuerit perpetratum, firmitatem aliquam non habebit.

Datum Lateranis, Kalendis Aprilis, pontificatus nostri anno secundo



CXVI. Substitutionem Praemonstratensium in ocum monachorum Sancti Vincentii Vratislaviensis confirmat. (Laterani, April. 7.)
[HUGO, Annales Praemonst., t. II, Prob., p. 292.]

[Col. 0986C] COELESTINUS episcopus, servus servorum Dei, dilectis filiis abbati et canonicis coenobii Sancti Vincentii, salutem et apostolicam benedictionem.

Cum in monasterio vestro sicut venerabilium fratrum nostrorum Coloniensis archiepiscopi, et Syroslai Wratislaviensis episcopi, dioecesani vestri et aliorum plurium litteras intelleximus nigri ordinis monachi fuerint instituti, pro eo, quod iidem monachi male vivendo bona monasterii dilapidarunt, nec saepius requisiti curaverunt proprium excessum corrigere, quia timebatur, ne idem locus, qui celebris olim exstiterat, per illorum incuriam irreparabilem jacturam incurreret et quasi ad extremam pauperiem deveniret. De assensu nobilium virorum ducis Boleslai, comitum Petri, Wlodimiri, [Col. 0986D] Dimili et Leonardi patronorum istius loci qui de illius ruina plurimum tristantur, in isto monasterio viros Praemonstratensis ordinis deliberatione provida ordinastis. Credentes igitur quod illa dexterae sit Excelsi mutatio, nos, tam vestris quam praedictorum nobilium precibus provocati, praedictam ordinationem vestram sicut a vobis rationabiliter facta est, auctoritate apostolica confirmamus et praesentis scripti patrocinio communimus. Nulli ergo hominum liceat hanc paginam nostrae confirmationis infringere vel ei ausu temerario, etc.

Datum Laterani, VII Idus Aprilis, pontificatus nostri anno II.



CXVII. Bulla, pro confirmatione bonorum concessorum monasterio Sancti Vincentii Vratislaviensis. (Laterani, April. 8.)
[Ibid., p. 691.]
[Col. 0987A]

COELESTINUS episcopus, servus servorum Dei, dilectis filiis CYPRIANO abbati Sancti Vincentii in Wratis. ejusdem fratribus, tam praesentibus quam futuris, regularem vitam professis in Domino, in perpetuam memoriam.

Religiosam vitam eligentibus, apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis refringat. Eapropter, dilecti in Domino filii, vestris justis postulationibus [Col. 0987B] clementer annuimus et praefatam S. Vincentii ecclesiam in qua divino mancipati estis obsequio, sub beati Petri et nostra protectione suscipimus et praesentis scripti privilegio communimus, in primis siquidem statuentes ut ordo canonicus qui, secundum Deum et beati Augustini Regulam atque institutionem Praemonstratensium fratrum, in eodem loco institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, [Col. 0987C] poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis, capellam S. Martini in Wratislovia, capellam in Legnice, cum villis et redditibus suis et forum in festo S. Vincentii, per octo dies institutum, et tabernam in fine Pontis, forum in Kostenbluts, tabernam in Polonica, cum villis Grabssin, Socolnice, et Chenesce, et Sobasisce, quam dux Vladislaus pro dimidia Trebnica vobis dedit; Wirbrice, Odram, Crescenicam et Olavam quam dedit Petrus comes; Goreck, quam dedit Beronis; Pacostaus villam Tasson dedit; Ultonissa comitissa dedit [Col. 0987D] aliam villam, Sandironius Sueccino; Jordan aliam; Christon juxta Lignice, Audine, Battoma, Coleson, Divigor, Vejovo; Vitoslaus Zaseph; Andreas Laurentry, Sulislagus Polsnicam, Praga Saloriam, Pros dedit villam Nazarenove; Gustis dedit Rattibor; Ragobina dedit Plumascu; Dobeslaus dedit; Albertus Vidaon, Waldislaus dux dedit Sevarios, cum omni progenie sua et eorum villas Mevinec; Golissa, Suanis, Suilgut, Susem, Uronice, Ares; Robertus Wratisl. episcopus, capellam S. Michaelis juxta monasterium B. V. Mariae constructum cum omnibus ad eam pertinentibus, eidem monasterio tradidit. Dux Mezories dedit forum in Chenese, tabernariam libertatem foro et hominibus. Sane laborum vestrorum, nullus a [Col. 0988A] vobis decimas exigere, vel extorquere praesumat.

Decernimus ergo ut nulli omnino hominum liceat praefatam ecclesiam, temere perturbare aut ejus possessiones auferre, vel ablatas retinere, minuere seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione pro libertate concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia Si qua igitur in futurum ecclesiastica, saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere [Col. 0988B] de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen.

Datum Laterani, per manum Aegidii S. Nicolai in Carcere Tulliano diaconi card., VI Idus Aprilis, indictione XI, Incarnationis Dominicae anno 119, pontificatus vero domni Coelestini papae anno secundo.



CXVIII. Civium Pisanorum privilegia, a Guidone quondam rege Hiersolymitano, et Sibylla, uxore ejus, ac Ricardo Anglorum rege, et Conrado quondam Montisferrati marchione, constituta confirmat. (Laterani, April. 8.)
[UGHELLI, Italia sacra, III, 417.
[Col. 0988C]

COELESTINUS episcopus, servus servorum Dei, dilectis filiis Pisanis civibus salutem et apostolicam benedictionem.

Sedis apostolicae circumspectio circa eos benigniori cura versatur, et ipsorum commodis propensius intendere consuevit, quorum fidem, et devotionem certiori experimento cognovit, et studium etiam plurium noscit utilitatibus inservire. Hac igitur consideratione inducti nihilominus precibus inclinati, libertates, et immunitates, ac caetera, quae vobis dilectus filius noster nobilis vir [Col. 0988D] G. quondam Hierosolymitanus rex cum Sibylla uxore sua per regnum ipsum vestro considerato multiplici studio, ac labore indulsit, et scripti sui munimine confirmavit. Quae insuper charissimus in Christo filius noster Rich. illustris Anglorum rex, et bonae memoriae C. quondam marchio Montisferrati rata habuerunt, et firma, sicut ab eis consulte, ac provide facta sunt, et in scriptis exinde confectis plenarie continentur, auctoritate duximus apostolica roboranda, et praesentis scripti patrocinio munienda.

Nulli ergo omnino hominum liceat hanc nostrae paginam communitionis infringere, vel et ausu temerario contraire. Si quis hoc attentare praesumpserit, indignationem omnipotentis Dei, et beatorum [Col. 0989A] Petri et Pauli apostolorum ejus se noverit incursurum.

Datum Laterani, VI Idus Aprilis, pontificatus nostri anno II.



CXIX. Monasterii S. Benigni Divionensis protectionem suscipit possessionesque ac privilegia confirmat. (Laterani, April. 16.)
[PÉRARD, Recueil, 267.

COELESTINUS episcopus, servus servorum Dei, dilectis filiis PETRO, abbati monasterii Sancti Benigni, ejusque fratribus tam praesentibus quam futuris, regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti [Col. 0989B] concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium Sancti Benigni, in quo divino estis obsequio mancipati, ad instar felicis recordationis Alexandri papae praedecessoris nostri, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo monasticus qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, [Col. 0989C] largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium constructum est, cum omnibus pertinentiis suis. In episcopatu Lingonensi cellam Sancti Amatoris, cum ecclesia Sancti Ferreoli cum atriis, tam ecclesiis quam aliis rebus ad ipsum pertinentibus; cellam de Montiniaco; cellam de Nogent cum capella ejusdem castelli; cellam Sanctae Mariae apud Saxonis Fontem; cellam Sancti Stephani, cum capella ejusdem castri apud Wangionem Rivum, [Col. 0989D] cum omnibus ad eas pertinentibus; cellam de Granceio; locum Clementini Prati qui dicitur Moreius, in quo conversi consistunt, et ut idem conversi ecclesiae Divionensi perpetuo subjecti sint, praecipimus, neque alicujus factione a tua vel ecclesiae Divionensis subjectione se removeant. Apostolica auctoritate confirmamus medietatem monetae, ut absque permissu abbatis non minuatur, non augmentetur, nec alio transferatur; et vestram partem thelonei, statuentes ut nulli omnino hominum liceat de caetero super haec idem monasterium infestare, aut ei exinde aliquam molestiam vel diminutionem inferre. Villam Dianetum cum appendiciis suis, villam Casnedum, item Casnetum, Ispanniacum, Marcenniacum, Norgias, Veresas, Sariacum [Col. 0990A] et decimam ejusdem, Longovicum, Asiriacum, Plumberias, Prunedum, Escheriacum, Flaceiacum, Magnum Montem, Vinarias, Sauriacum in silva, cum decimis eorum. In episcopatu Tullensi cellam Bertiniacae curtis; cellam de Solini Monte, cum ecclesiis, villis, terris, et omnibus ad eas pertinentibus. In episcopatu Eduensi cellam Belnae, cum ecclesiis de Viliaco et Caslegio, de Prato Ferreolo, cum omnibus suis pertinentiis; cellam de Sarmatia; cellam Curtis Bertaudi; cellam de Arneto cum omnibus ad easdem pertinentibus. In archiepiscopatu Bisuntino, cellam Sancti Marcelli; cellam de Ansonis villa, cellam de Sarcofagis cellam de Logia Novella; ecclesiam de Torpa apud Salinas; cellas Sancti Petri. Sancti Michaelis; [Col. 0990B] capellam Sanctae Mariae Magdalenae, et omnia ad eam pertinentia. In episcopatu Cabilonensi cellam Sanctae Mariae, cellam de Paluel, cum omnibus ad eas pertinentibus. In episcopatu Valentinensi cellam Sancti Genesiii de Monte Madriano cum suis pertinentiis, ecclesiam de Vuilpileriis et de Cornaz, et de Glum. In episcopatu Bajocensi cellam Sancti Vigoris, cum suis pertinentiis. In episcopatu Senonensi cellam Sancti Benigni apud Vulnonem, cum omnibus pertinentiis suis, cellam de Eschino, cum omnibus appendiciis suis; cellam de Ruth cum eis, quae ad eas pertinent; capellam de Iles cum decimis et terris ibidem datis. In episcopatu Gebennensi ecclesiam de Villare cum omnibus suis appendiciis. In episcopatu Lausanensi cellam Sanctae [Col. 0990C] Mariae Magdalenae de Barlay, cum ecclesiis et terris ibidem datis; ecclesiam Sancti Philiberti et Sancti Joannis Baptistae, ecclesiam de Longo-Vico, ecclesiam de Sareio, ecclesiam de Asiriaco, ecclesiam de Fainaio, ecclesiam Sancti Joannis apud Laudonem, ecclesiam de Vivariis, ecclesiam de Villare, ecclesiam de Plumbariis, ecclesiam de Prunedo, ecclesiam de Missiniaco, ecclesiam de Spaniaco, ecclesiam de Casnedo, ecclesiam de Marcenniaco, ecclesiam de Norgiis, ecclesiam de Varesiis, ecclesiam de Escheriaco, ecclesiam Sancti Apollinaris, ecclesiam de Orgeolo, ecclesiam Sancti Germani de Lariaco, ecclesiam de Hulmeto, ecclesiam de Ruz, in quibus sanctimoniales consistunt; et ne ipsae sanctimoniales [Col. 0990D] se unquam a subjectione vestra aliqua temeritate removeant, prohibemus. Domum quoque hospitalem receptioni pauperum deputatam, quam Dominicus cognomento Dives, ex assensu fratris sui Ewrardi, ecclesiae vestrae perpetuo possidendam contulit, et bonae memoriae M. Lingonensis episcopus confirmavit, nos, sicut in ipsius scripto authentico continetur, auctoritate apostolica confirmamus, prohibentes ne alicujus factionis astutia a subjectione vestrae domus eadem subtrahatur. Confirmamus etiam vobis XXV libras Divionensis monetae, quas clarae memoriae Hugo dux Burgundiae, et XV libras quas Odo filius ejus, dux Burgundiae, vobis in pedagio Divionensi percipiendas annualiter concesserunt.

[Col. 0991A] Sane novalium vestrorum quae propriis manibus aut sumptibus colitis, sive de nutrimentis animalium vestrorum, nullus omnino a vobis decimas exigere vel extorquere praesumat. Sepulturam quoque ipsius loci liberam esse concedimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. In parochialibus autem ecclesiis quas tenetis liceat vobis clericos eligere, et dioecesano episcopo praesentare, quibus, si idonei fuerint, episcopus curam animarum committat; ita ut de plebis quidem cura episcopo, vobis vero de temporalibus debeant respondere. Liceat praeterea [Col. 0991B] vobis clericos vel laicos liberos et absolutos e saeculo fugientes, ad conversionem recipere, et in vestro monasterio absque contradictione aliqua retinere. Prohibemus insuper ut nulli fratrum vestrorum, post factam in loco vestro professionem, fas sit de eodem loco absque licentia abbatis sui, nisi obtentu arctioris religionis, discedere; discedentem vero sine communium litterarum vestrarum cautione, nullus audeat retinere. Praeterea libertates et immunitates, et antiquas et rationabiles consuetudines monasterii vestri integras et illibatas praesenti decreto manere sancimus. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres [Col. 0991C] communi consensu, vel fratrum pars consilii sanioris, secundum Dei timorem et beati Benedicti Regulam providerint eligendum.

Decernimus ergo ut nulli omnino hominum liceat praescriptum monasterium temere perturbare, aut ejus possessiones auferre vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum [Col. 0991D] digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Pandulfus basilicae XII Apostolorum presb. card.
    [Col. 0992A] Ego. . . . . ., Sanctorum Petri et Pauli presb. card. tit. Pammachii.
    Ego Jordanus, presb. card. S. Pudentianae tit. Pastoris.
    Ego Joannes, tit. S. Clementis card. Tuscanus. episcopus.
    Ego Romanus, tit. S. Anastasiae presb. card.
    Ego Hugo, presb. card. S. Marci tit. Equitii.
    Ego Joannes, tit. S. Stephani in Coelio monte presb. card.
    Ego Goffredus, tit. S. Praxedis presb. card
    Ego Bernardus, S. Petri ad Vincula presb. card. tit. Eudoxiae.
    Ego Fidantius, tit. S. Marcelli
    Ego Albinus, Albanensis episcopus
    [Col. 0992B] Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    Ego Petrus. . ., S. Rufinae episcopus.
    Ego Gratianus, SS. Cosmae et Damiani diac. card.
    Ego Gregorius, S. Mariae in Porticu diac. card.
    Ego Gregorius, S. Mariae in Aquiro diac. card.
    Ego Gregorius, S. Georgii ad Velum aureum diac. card.
    Ego Lotharius, SS. Sergii et Bacchi diac. card.
    Ego Nicolaus, S. Mariae in Cosmedin diac. card.


[Col. 0992C] Datum Laterani, per manum Aegidii, Sancti Nicolai in Carcere Tulliano diac. card., XVI Kalendas Maii, indictione XI, Incarnationis Dominicae anno 1193, pontificatus vero domini Coelestini papae III anno tertio.



CXX. Privilegium pro Ecclesia Januensi (Laterani, April. 23.)
[MANSI, Concil. XXII, 619.]

COELESTINUS episcopus, servus servorum Dei, dilecto filio OGERIO praeposito, OTHONI archidiacono, et canonicis Januensibus tam praesentibus quam futuris canonice substituendis in perpetuum.

Effectum justa postulantibus indulgere, et vigor [Col. 0992D] aequitatis, et ordo exigit rationis, praesertim quando petentium voluntates et pietas adjuvat, et veritas non relinquit. Eapropter, dilecti in Domino filii, vestris justis postulationibus clementer annuimus et Januensem Ecclesiam, in qua divino estis obsequio mancipati, ad exemplar praedecessorum nostrorum felicis recordationis Alexandri, Urbani et Gregorii Romanorum pontificum sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona eadem Ecclesia in praesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, [Col. 0993A] praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Ecclesiam videlicet S. Laurentii in Accon cum pertinentiis suis, ecclesiam S. Mariae Magdalenae cum pertinentiis suis, ecclesiam S. Jacobi de Galignano cum pertinentiis suis, ecclesiam Sanctae Mariae de Quic. cum pertinentiis suis, ecclesiam de Veguli et ecclesiam S. Bartholomaei de Stallano cum pertinentiis suis, ecclesiam S. Antonini de Auripalatio cum omnibus pertinentiis suis, ecclesiam S. Salvatoris de Sarzano cum omnibus pertinentiis suis, ecclesiam S. Joannis de Sexto cum decimis et possessionibus ejusdem loci, donationes Gibelleti, et aliorum locorum, quas Bertandus comes S. Aegidii [Col. 0993B] rationabiliter Ecclesiae vestrae fecit, sicut in ejus instrumento habetur, et vos legitime possidetis. Concessionem praeterea, quam bonae memoriae Syrus Januensis archiepiscopus super decimis, et terris decimalibus civium Januensium vobis fecit, sicut rationabiliter facta est, et in authentico scripto ipsius archiepiscopi continetur, ratam esse decernimus, et obtinere praecipimus firmitatem. Honestas etiam et rationabiles consuetudines, quas in oblationibus vivorum, et in candelis, aliisque oblationibus defunctorum, ad quorum exsequias invitamini, hactenus habuistis, nec non antiquam consuetudinem et rationabilem, quam in perceptione antiquarum oblationum Ecclesiae, vel in aliis proventibus, vel processionibus Ecclesiae ipsius [Col. 0993C] habetis, ratas habemus, et eas vobis, vestrisque successoribus auctoritate apostolica confirmamus. Praeterea beatae memoriae Lucii papae praedecessoris nostri vestigiis inhaerentes, ut missam pro defunctis sequenti die post eorum tumulationem, in ecclesia, in qua sepulti fuerint, celebrare possitis, quandiu videlicet in exsequiis ipsis aliquo impedimento detenti non celebrabitis. Et ut, praesente archiepiscopo, si ipse pro aliquo impedimento missam celebrare nequiverit, vos etiam libere celebretis; atque ut idem archiepiscopus in nullum canonicorum sine aliorum consilio sententiam ferat; et, si tulerit, minime teneat, sicut vobis statutum, et hactenus observatum, firmum et inviolabile [Col. 0993D] manere sancimus. Concedimus insuper, et auctoritate apostolica confirmamus, ut institutio, quae assensu et voluntate bonae memoriae Hugonis Januensis archiepiscopi super numero clericorum in Ecclesia vestra recipiendorum provide facta est inconcussa, et stabilis perseveret, nisi forte intantum augeri contigerit Ecclesiae facultates, ut merito possit et debeat etiam canonicorum numerus augmentari. Illam quoque ordinationem, qua provisum est inter vos, ut capitulum vestrum puniendi canonice fratrem suum, qui se in utilitatibus Ecclesiae pertractandis a communitate capituli nequiter segregaverit, habeat potestatem, in sua firmitate concedimus permanere. Sententiam insuper. quae pro vobis circa ecclesiam S. Bartholomaei [Col. 0994A] super legato Willelmi Gatae per judices a sede apostolica delegatos rationabiliter noscitur promulgata, sicut in scripto authentico continetur, auctoritate apostolica confirmamus. Compositionem praeterea quae facta est inter Ecclesiam vestram et abbatem S. Syri de loco benedictionis, et forma obedientiae, sicut absque pravitate facta hinc inde recepta est, et in scripto publico continetur, ratam esse censemus et praesenti privilegio roboramus.

Sententiam quoque ab abbate S. Andreae de Sexto inter vos et fratrem Justum ex delegatione apostolica canonice promulgatam auctoritate sedis apostolicae confirmamus; adjicientes etiam indulgemus ut liceat Ecclesiae vestrae praeposito de concilio [Col. 0994B] archiepiscopi sui, eos, qui eidem Ecclesiae decimas subtrahunt, vel res ejus auferre praesumunt, vinculo anathematis innodare. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Auctoritate quoque apostolica prohibemus, ne quis in vos vel Ecclesiam vestram, excommunicationis, suspensionis vel interdicti sententiam sine manifesta et rationabili causa promulgare praesumat.

Decernimus ergo ut nulli omnino hominum liceat praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum [Col. 0994C] gubernatione et sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia, et Januensis archiepiscopi debita reverentia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo, tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. [Col. 0994D] Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    Ego Petrus, Portuensis et S. Rufinae episcopus.
    Ego Pandulphus, basilicae XII Apostolorum presb. card.
    Ego Mel., SS. Jo. et Pauli presb. card. tit. Pammac.
    [Col. 0995A] Ego Jordanus, presb. card. S. Pudentianae tit. Pastoris.
    Ego Joannes, tit. S. Clementis card., Tuscanensis episc.
    Ego Joannes Fel., tit. S. . . .
    Ego Romanus, tit. S. Anastasiae presb. card.
    Ego Joannes, tit. S. Stephani in monte Coelio presb. card.
    Ego Cinthius, S. Laurentii in Lucina presb. card.
    Ego Fidantius, tit. S. Marcelli presb. card.
    Ego Grat., SS. Cosmae et Damiani diac. card.
    Ego Gregorius, S. Mariae in Porticu diac. card.
    Ego Gregorius, S. Mariae in Aquiro diac. card.
    Ego Gregorius, S. Georgii ad Velum aureum diac. card.
    [Col. 0995B] Ego Lotharius, SS. Sergii et Bacchi diac. card.
    Ego Petrus, S. Mariae in Via Lata diac. card.
    Ego Cencius, S. Luciae in Orffa diac. card.


Datum Laterani, per manum Aegidii S. Nicolai in Carcere Tulliano diaconi cardinalis, IX Kal. Maii, indictione XI, Incarnationis Dominicae an. 1193, pontific. vero D. Coelestini papae tertii anno III.



CXXI. Meinardo, Livoniae gentis episcopo de incoeptae praedicationis profectu gratulatur, etc. (Laterani, April. 27.)
[Mittheilungen aus dem Geb. d. Gesch. Liv-Esth-und Kurlands, t. III, p. 323.]

COELESTINUS episcopus, servus servorum Dei, venerabili [Col. 0995C] fratri MEINARDO Livoniae gentis episcopo, salutem et apostolicam benedictionem.

Auditis laudum praeconiis, quae de tuis actis referuntur et tuae incoeptae praedicationis profectu ab inde commeantibus intellecto; uberes gratiarum Creatori persolvimus actiones, qui et talem tibi voluntatem dignatus est inspirare, et ex multitudine miserationum suarum proventum ei congruum indulgere. Cum enim ipse dicat: Sine me nihil potestis facere (Joan. XV), si quid boni ab homine incoeptum fuit vel peractum, ipsi procul dubio est computandum. Licet enim apostolica simus edocti tuba, quod adjaceat nobis velle; sed non possumus perficere et invenire, nisi tantum ipse, quantum opus virtutis, [Col. 0995D] et sua praeveniat gratia, et eadem perduxerit ad effectum, quibus nisus humanus et inutili casso labore consummetur ac penitus evanescet. Quia vero incoeptae doctrinae fructus agnoscis, qui coelestem panem legem Domini ignorantibus gustandum cum sudore et labore plurimo praebuisti; quamvis Rachelis amplexus, quo recreaberis in claustro, te quodammodo retrahat, exercitia tamen suscepta laboriosae Liae, quae per divinam gratiam fecundior exstat in prole, nullo modo abhorreas, sed tanto potius ac fiducialius amplexeris, quanto ex eis fructus provenit copiosior, et plurimum utilitati deservit. Expedit enim et infidelibus, qui coelesti doctrina indigent, ut eis viam lucis et salutis insinues; et conversis etiam noviter, ut panem sustentationis ac [Col. 0996A] confortationis in melius sine cessatione refringas, ne si, quod absit! tua super hoc sollicitudo desistat in via, quae coeperunt, quotidiano viatico non superabundante deficiat, et ita sudor incoepti laboris, ex subsequenti defectu convincatur, inutiliter emanasse. Insistas ergo, venerabilis frater, et per temetipsum, et per alios, quos tibi et vitae, et merito et doctrinae videris adjungendos, et omni nisu coneris; ut doctrinae verbis et exemplis operum, per tuum ministerium populus et numero et merito Creatori serviens augeatur. Nos enim de consilio fratrum nostrorum, auctoritate tibi praesentium indulgemus: ut plenariam habeas potestatem, adjungendi tibi, quos necessarios videris et quos cognoveris ministeriis opportunos. Et ut haec securiori conscientia [Col. 0996B] perficere valeas, et tibi noscas, et eis quos tibi duxeris adjungendos, praedicationis officium a nobis injunctum, paternam ad hoc praestandum tibi impertimur benedictionem. Caeterum, quia plures ex diversis ordinibus ad hujusmodi pium officium ad instantiam tuam vel propria devotione accesserunt hactenus et forte accedent in futurum, dispensandi cum eis in cibis, potibus, quin et vestibus et praedicationis officio injungendi liberam tibi tribuimus auctoritate apostolica facultatem. Tuum igitur erit, in his talem habere, ut et sperata doctrinae Christi utilitas per tuam sollicitudinem cumulatius proveniat indigentibus, et tam pio studio cum fratribus tuis, qui semper hujusmodi laborem exercent, aeternae beatitudinis mercedem plenius valeas obtinere.

[Col. 0996C] Datum Laterani, V Kal. Maii 1193.



CXXII. Joanni decano et capitulo Rothomagensi concedit, »ut cum generale interdictum terrae fuerit, liceat iis, clausis januis, exclusis excommunicatis et interdictis, non pulsatis campanis, suppressa voce officia celebrare.« (Laterani, Maii 11.)
[CHERUEL, Hist. de Rouen, t. I, p. 256.]

COELESTINUS episcopus, servus servorum Dei, dilectis filiis JOANNI decano et capitulo Rothomagensi, salutem et apostolicam benedictionem.

Cum humanum affectum assidue conveniat Creatoris [Col. 0996D] laudibus occupari, non videtur abs re si quandoque in aliquo ecclesiasticae disciplinae severitati detrahitur, ut divinae laudis praeconia non ex toto debeant reticeri. Licet enim ob aliquorum excessus solemnes sint praesertim celebrationes inhibitae, ac contra infrenitatem eorum sententiae promulgatae, circa eos tamen possunt hujusmodi latae sententiae mitigari, qui participes culpae non sunt, et iniquorum contra quos animadvertit Ecclesia abhorrent, et, pro posse, communionem evitant. Hac igitur consideratione inducti et vestris nihilominus precibus inclinati, praesenti vobis pagina duximus indulgendum, ut, cum generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa [Col. 0997A] voce, divina officia celebrare, ac concanonicos vestros et clericos, si fuerint interim ecclesiasticis sacramentis muniti, ex hac vita vocati, in coemeterio ecclesiae vestrae, absque solemnitate officii, cum aqua benedicta et cruce, orationibus humili voce oblatis, tradere sepulturae.

Nulli ergo omnino hominum liceat hanc paginam indulgentiae nostrae infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, quinta die Iduum Maii, pontificatus nostri anno tertio.



CXXIII. Ecclesiam B. Petri Guastallensem tuendam suscipit, ejusque bona et jura confirmat. (Laterani, Maii 15.)
[AFFO, Ist. di Guast. I, 351.]
[Col. 0997B]

COELESTINUS episcopus, servus servorum Dei, dilectis filiis GIBERTO archipresbytero ecclesiae beati Petri quae in Varistalla pago sita est, et ejusdem fratribus tam praesentibus quam futuris substituendis canonice in perpetuum.

Quoniam sine verae cultu religionis nec charitatis unitas potest subsistere, nec dum valeat gratum servitium cohiberi, expedit apostolicae auctoritati religiosas personas diligere, loca quae B. Petri virtute existunt et ad Rom. specialiter spectare dignoscitur Ecclesiam sedis apostolicae munimine confovere. [Col. 0997C] Eapropter, dilecti in Domino filii, vestris justis postulationibus clementer annuimus et praefatam ecclesiam B. Petri quae in Varstallensi pago sita est, quae juris Romanae Ecclesiae esse dignoscitur, a praedecessore nostro felicis memoriae PP. Gregorio V in plebem de capella promotam et successorum ejus sanctae recordationis Paschalis, Innocentii, Eugenii, Adriani, Alexandri et Gregorii Romanorum pontificum privilegiis roboratam sub ejusdem apostolorum principis, et nostra protectione suscipimus, et praesentis scripti privilegio communimus; statuentes ut quascunque possessiones, quaecunque bona, seu decimas eadem ecclesia impraesentiarum juste et canonice possidet, aut in futurum [Col. 0997D] concessione et liberalitate regum, largitione principum, oblatione fidelium seu aliis justis modis, praestante Deo, poterit adipisci, firma vobis vestrisque successoribus et illibata permaneant. Concedimus quoque vobis decimationes terrarum totius curtis vestrae quae nunc excoluntur vel in posterum excolentur, nec non etiam terras ab abbatibus Sancti Sixti de Placentia, per publica instrumenta rationabiliter ecclesiae vestrae collatas, quemadmodum nunc eas quiete habere noscimini, auctoritate vobis apostolica confirmamus. Praeterea, publicas poenitentias, causas matrimoniorum, excommunicationes delinquentium, institutiones ecclesiarum, et destitutiones, et aedificationes, et omnia alia spiritualia totius parochiae vestrae, praeter ea quae ad officium [Col. 0998A] episcopale tantum pertinent, sicut hactenus habuistis, et impraesentiarum rationabiliter possidetis ecclesiae vestrae, auctoritate apostolica nihilominus duximus confirmanda. Chrisma vero, oleum sanctum, consecrationes ecclesiarum, ordinationes clericorum, a quocunque malueritis catholico suscipiendi episcopo licentiam vobis liberam indulgemus. Ad haec adjicientes decernimus ut nullus ecclesiam infra terminos vestrae parochiae, nisi quae vobis debeat esse subjecta, absque vestra licentia aedificare praesumat. Capellas quoque Sancti Bartholomaei, S. Georgii, S. Martini, S. Jacobi, ad jus vestrae ecclesiae pertinentes, et a praefatis antecessoribus nostris vobis firmatas in vestra subjectione perpetuo manere sancimus.

[Col. 0998B] Decernimus ergo ut nulli omnino archiepiscopo, episcopo, abbati, duci, marchioni seu capitaneo, judici aut castaldioni, nec alicui hominum liceat praefatam ecclesiam perturbare, aut ejus possessiones auferre, vel ablatas retinere, minuere, aut aliquibus vexationibus fatigare, sed omnia integra conserventur eorum pro quorum gubernatione ac sustentatione concessa sunt, usibus omnimodis profutura, salva tamen omnibus apostolicae sedis auctoritate. Ad judicium autem hujus apostolica a sede perceptae libertatis tres bizantios nobis nostrisque successoribus annis singulis exsolvetis. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, [Col. 0998C] nisi reatum suum digna satisfactione correxerit, potestatis honorisve sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostien. et Veliternus episcopus
    [Col. 0998D] Ego Joannes, Praenestinus episcopus.
    Ego Petrus, Portuensis et S. Ruffinae episcopus.
    Ego Rolandus, basilicae XII Apostolorum presbyter cardinalis.
    Ego Melior, presbyter cardinalis SS. Joannis et Pauli tituli Pammachii.
    Ego Petrus, tituli S. E . . . presb. card.
    Ego Joannes, tit. Sancti Clementis card. Tuscan. episcopus.
    Ego Joannes Felix, tituli S. Susannae presbyter cardinalis.
    Ego Romanus, tituli Sanctae Anastasiae presbyter cardinalis.
    [Col. 0999A] Ego Guido, presbyter cardinalis Sanctae Mariae, tituli Calixti.
    Ego Joannes, tituli Sancti Stephani in Coelio monte presb. card.
    Ego Gofredus, tituli Sanctae Praxedis presbyter cardinalis.
    Ego Germanus, SS. Cosmae et Damiani diaconus cardin.
    Ego Gregorius, S. Mariae in Porticu diaconus cardinalis.
    Ego Gregorius, S. Mariae Majoris diaconus cardinalis.
    Ego Gregorius, S. Georgii ad Velum aureum diaconus card.
    Ego Lotarius, SS. Sergii et Bacchi diaconus cardinalis.
    [Col. 0999B] Ego Nicolaus, S. Mariae in Cosmedin diaconus card.
    Ego Petrus, S. Mariae Majoris diac. card.
    Ego Cencius, S. Luciae in Horibea diac. card.


Datum Laterani, per manum Aegidii S. Nicolai in Carcere Tulliano diac. card., Id. Maii, ind. XI, Incarn. Domini 1193, pontificatus vero domni Coelestini III anno III.



CXXIV. Monasterium S. Mariae et S. Rumoni Tavistociense tuendum suscipit, et ejus bona ac jura confirmat. (Laterani, Maii 29.)
[Mon. Angl., I, 998.]
[Col. 0999C]

COELESTINUS episcopus, servus servorum Dei, dilecto filio HERBERTI abbati de Tavistochia, ejusque successoribus regulariter substituendis in perpetuum.

Commissae nobis apostolicae sedis auctoritas nos hortatur, ut locis et personis ipsius auxilium devotione debita implorantibus tuitionis praesidium impendere debeamus. Quia, sicut injusta poscentibus nullus tribuendus est effectus, sic et legitima et justa desiderantium non est differenda petitio. Eapropter, dilecte in Domino fili Herberti abbas, tuis justis postulationibus clementer annuimus, et monasterium de Tavistoch quod in honore beatae Mariae et sancti Rumoni confessoris et sacrosanctae Romanae [Col. 0999D] Ecclesiae, cujus juris existit, tutela et proprietate tantum manere censemus, et praesentis scripti privilegio communimus. Statuentes ut quascunque possessiones, quaecunque bona, tam ecclesiastica quam mundana, idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis. Deo propitio, poterit adipisci, firma tibi tuisque successoribus et illibata permaneant. In quibus haec propriis duximus exprimenda vocabulis:

Ecclesiam Beatae Mariae et Sancti Rumoni confessoris de Tavistoch, in qua sedes abbatiae existit, cum eadem villa et mercato ejusdem villae et capellis et omnibus aliis pertinentiis suis. Middelton et ecclesiam [Col. 1000A] Sancti Constantini confessoris in eadem villa constructam cum omnibus pertinentiis suis: Hatherlegam cum ecclesia Sancti Joannis Baptistae in eadem villa fundata, et omnibus pertinentiis suis; Boryngton cum ecclesia Sanctae Trinitatis in eadem villa sita; Lega et Abbedysham cum ecclesia Sanctae Helenae ibidem constructa; Werdegete, Ordleg, Auri, Tornebury, Ruaburga et unam domum in civitate Exoniae; Devenebury, et ecclesiam Beatae Mariae ibidem fundatam; Wella, Daggecumba, Plymstok, Raddon, Hundetorre, Odatrew, Savyok, et ecclesiam Beatae Mariae ibidem fundatam; Anton cum ecclesiis ibidem fundatis, et pertinentiis suis; Rame, Tregrenon, Penhangar, Talcar, Wulrynton, cum matrice ecclesia Sancti Paterni et capellis ejusdem [Col. 1000B] villae et omnibus ad eam spectantibus; Oskereville, Pourton cum omnibus libertatibus et liberis consuetudinibus suis vobis rationabiliter collatis. Infra insulas etiam de Sully, insulam Sancti Nicolai, insulam Sancti Sampsonis, insulam Sancti Elidii, insulam Sanctae Theonae virginis, et insulam quae Hutho vocatur, cum appendiciis suis, et omnes ecclesias et oratoria, per omnes insulas de Sully constructa cum decimis et obventionibus et aliis pertinentiis suis; et duas bescatas terrae in insula de Aganas, et tres bescatas terrae in insula de Ennox. Ecclesiam quoque Sancti Michaelis de Rocta cum terris et redditibus suis; eccleciam de Lamberton cum omnibus pertinentiis suis, a domino fundi W. [Col. 1000C] Giffard in puram et perpetuam eleemosynam vobis et monasterio vestro collatam, et a bonae memoriae B. Exoniensi episcopo confirmatam, et de vobis ad mandatum de tribus pauperibus quotidie pascendis, et ad alia pietatis opera exsequenda J. quondam Exoniensis episcopi assensu assignatam. Ecclesiam quoque Sancti Petri de Montocranihton cum terra de Nordecumba et aliis pertinentiis suis.

Obeunte vero te Herberto nunc ejusdem loci abbate vel tuorum quolibet successorum, nullus ibi qualibet subceptionis astutia vel violentia praeponatur, nisi quem fratres communi consilio vel pars consilii sanioris secundum timorem Dei, et sancti Benedicti Regulam, absque ullius contradictione, decreverint abbatem eligendum. Custodiam etiam [Col. 1000D] domus vestrae, et rerum et possessionum vestrarum dispositionem in manibus vestris, donec vestrae provideatur ecclesiae manere censemus. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat; salva tamen illarum ecclesiarum canonica justitia a quibus mortuorum corpora assumuntur. Indulgemus etiam ut liceat vobis ecclesias vestras, cum vacaverint, in hospitalitatis usum in domo vestra jugiter observandae convertere, idoneos ad eas eligendo capellanos, qui dioecesano episcopo praesentati eidem de spiritualibus, vobis vero de temporalibus debeant respondere; ita quidem quod episcopus illos repellendi [Col. 1001A] qui sibi fuerint praesentati, nullam prorsus habeat sine causa rationabili potestatem.

Sane novalium vestrorum et eorum quae propriis manibus aut sumptibus excolitis sive animalium vestrorum, nullus a vobis decimas exigere aut extorquere praesumat, sed potius vobis reservatae in usus hospitalitatis convertantur.

Decernimus ergo, ut nulli omnino hominum, nec episcopo fas sit praefatum coenobium temere perturbare, aut ejus possessiones auferre, vel ablatas retinere, minuere seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si vero aliquod scriptum vel [Col. 1001B] privilegium contra hanc libertatem vobis et monasterio vestro a nobis indultam et praesentis privilegii auctoritate confirmatam aliquando apparuerit, eidem libertati nulla ratione praejudicet. Ad indicium autem hujus a sede apostolica perceptae libertatis, tres aureos pro monasterio Beatae Mariae et Sancti Rumoni confessoris praelibati nobis nostrisque successoribus annis singulis exsolvetis.

Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita. si non satisfactione congrua emendaverit, potestatis honorisque sui dignitate careat, reamque se divino judicio existere de perpetrata [Col. 1001C] iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat.

Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis percipiant, et in futura apud districtum judicem praemia aeternae pacis inveniant.

Datum Laterani, per manum Aegidii S. Nicolai in Carcere Tulliano diaconi cardinalis, IV Kal. Junii, ab Incarnatione Nativitatis Dominicae anno 1193, pontificatus domni nostri Coelestini papae III anno tertio.



CXXV. Parthenonis Sixenensis protectionem suscipit, et possessiones ac privilegia confirmat. (Laterani, Jun. 3.)
[BOSIO, Dell'istoria della sacra milit. di Giov., I, 388.]
[Col. 1001D]

COELESTINUS episcopus, servus servorum Dei, dilectis in Christo filiabus priorissae, et sororibus de Sixena, tam praesentibus quam futuris, regularem vitam profitentibus in p. m.

Prudentibus virginibus, quae sub habitu religionis, accensis lampadibus, jugiter se praeparant ire obviam sponso, apostolica sedes suum debet patrocinium impertiri, ne forte cujuslibet temeritatis incursus, aut eas a proposito revocet, aut robur, quod absit! sacrae religionis infringat. E propter [Col. 1002A] dilectae nobis in Christo filiae, vestris justis postulationibus clementer annuimus, et monasterium vestrum, in quo estis divino obsequio mancipatae, sub beati Petri, et nostra protectione suscipimus, et praesenti scripto privilegio communimus; in primis siquidem statuentes, ut ordo canonicus, qui secundum Deum, et beati Augustini Regulam, in eodem loco noscitur institutus, perpetuis ibi temporibus, inviolabiliter observetur. Praeterea quascunque possessiones, quaecunque bona, idem monasterium juste, et canonice possidet, aut in futurum, concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. In [Col. 1002B] quibus haec propriis duximus exprimenda vocabulis:

Villam, novam praesinenam, senam . . . . . . . . . novalium, vestrisque propriis manibus, vel sumptibus, colitis; sive de nutrimentis animalium vestrorum, nullus a vobis decimam exigere, vel extorquere praesumat. Liceat quoque vobis personas liberas, et absolutas, e saeculo fugientes ad conversationem vestram recipere; et eas absque contradictione aliqua retinere. Prohibemus insuper, ut nulli sororum vestrarum, post factam in vestro monasterio professionem, fas sit, absque priorissae licentia, nisi arctioris religionis obtentu, de eo discedere; discedentem vero, absque communium [Col. 1002C] litterarum cautione, nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Ad haec auctoritate apostolica prohibemus, ut nulli liceat in vos, vel monasterium, sine manifesta et rationabili causa excommunicationis vel interdicti sententiam promulgare. Praeterea institutiones a venerabili fratre nostro Oscen. episcopo, et dilecto filio magistro hospitalis Empostae, et aliis viris religiosis, de assensu charissimae filiae nostrae Sanciae illustris reginae Aragonum, in ipso monasterio rationabiliter factas, auctoritate apostolica confirmamus. Obeunte vero te, nunc ejusdem loci priorissa, vel earum aliqua, [Col. 1002D] quae tibi successerit; nulla ibi qualibet subreptionis astutia, seu violentia praeponatur, nisi quam sorores communi consensu, vel sororum major pars consilii sanioris, secundum Dei timorem, et beati Augustini Regulam, providerint eligendam.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, ablatas retinere, minuere, seu quibuslibet vexationibus perturbare; sed omnia integra conserventur eorum pro quorum sustentatione concessa sunt, usibus omnino profutura, salva sedis apostolicae auctoritate, et magistri hospitalis Empostae debita reverentia. Si qua igitur in futurum ecclesiastica, saecularisve persona, hanc nostrae constitutionis paginam sciens contra eam [Col. 1003A] temere venire tentaverit; secundo tertiove commonita, talis, nisi reatum suum digna satisfactione correxerit, potestate, honoribusque, ac sui careat dignitate; reumque se divino judicio existere, de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi: quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostien. episcopus.
    [Col. 1003B] Ego Petrus, Portuen. episcopus.
    Ego Pandulphus, basilicae XII Apostolorum presbyter card.
    Ego Melior, SS. Joannis et Pauli tit. Pammachii presbyter card.
    Ego Petrus, presbyter cardinalis tit. Sanctae Caeciliae.
    Ego Jordanus, presbyter cardinalis tit. Sanctae Pudentianae.
    Ego Joannes, episc. Tuscanen. et Viterb. S. Clementis presb. card.
    Ego Romanus, tit. Sanctae Anastasiae presbyter card.
    Ego Guido, presb. card. S. Mariae trans Tiberim, tit. Calisti.
    [Col. 1003C] Ego Hugo, presbyter card. S. Martini, tit. Equitii.
    Ego Joannes, tit. S. Stephani in Coelio monte presb. card.
    Ego Bran., Sanctorum Cosmae et Damiani diaconus card.
    Ego Gregorius, S. Mariae in Porticu diaconus cardinalis.
    Ego Gregorius, S. Mariae in Aquiro diaconus card.
    Ego Gregorius, S. Georgii ad Velum aureum diaconus card.
    Ego Lotarius, Sanctorum Sergii et Bacchi diaconus cardinalis.
    [Col. 1003D] Ego Nicolaus, S. Mariae in Cosmedin diaconus.
    Ego Bobo, Sancti Theodori diaconus cardinalis.


Datum Laterani, per manus Aegidii Sancti Nicolai in Carcere Tulliano diaconi cardinalis, III Nonas. Junii, Indictione XI, Incarnationis Dominicae anno 1193, pontificatus vero domni Coelestini papae III anno tertio.



CXXVI. Monasterium de Monte S. Petri (Heisterbacense) tuendum suscipit et ejus bona juraque confirmat. (Laterani, Jun. 10.)
[LACOMBLET., Urk. fur die Gesch., t. I, p. 374.]

COELESTINUS episcopus, servus servorum Dei, [Col. 1004A] dilectis filiis HERMANNO abbati monasterii de monte S. Petri ejusque fratribus tam praesentibus quam futuris regularem vitam professis in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis infringat. Eapropter, dilecti in Christo filii, vestris justis postulationibus clementer annuimus, et praefatum monasterium S Dei genitricis et virginis Mariae in monte S. Petri, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes ut ordo monasticus, qui secundum Deum et beati Benedicti Regulam, atque [Col. 1004B] institutionem Cisterciensium fratrum in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona, idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo monasterium vestrum situm est, cum omnibus pertinentiis suis; grangiam quae Burge appellatur cum omnibus appendiciis suis, [Col. 1004C] terras, silvas, et quidquid habetis in territorio Megdenheim, vineas, domos, agros, quae habetis Bunne, Zudendorp, Dudensdorp; annuales etiam decimarum vestrarum pensiones a vestris episcopis vobis concessas, archidiaconorum et pastorum illius temporis communi et voluntario assensu, ratas habemus et confirmamus. Praefatas. vero possessiones cum omnibus pertinentiis suis quas habetis in bosco, in plano, in pratis et pascuis, in aquis et aquarum decursibus, et omnibus aliis libertatibus ad eas pertinentibus vobis liberas confirmamus. Sane laborum vestrorum quos propriis manibus aut sumptibus colitis, tam de terris cultis quam incultis, sive de hortis et virgultis, et vineis, clausuris, et piscationibus vestris, sive de [Col. 1004D] nutrimentis animalium vestrorum, nullus a vobis decimas exigere vel extorquere praesumat. Liceat quoque vobis clericos vel laicos liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper, ut nulli fratrum vestrorum post factam in vestro monasterio professionem, fas sit absque abbatis sui licentia de eodem loco discedere; discedentem vero absque communium litterarum cautione, nullus audeat retinere, quod si quis forte retinere praesumpserit, licitum sit vobis in ipsos monachos sive conversos sententiam regularem proferre. Illud districtius inhibentes, ne terras, seu quodlibet beneficium ecclesiae vestrae collatum, liceat alicui personaliter dari, sive alio modo alienari, [Col. 1005A] absque consensu totius capituli, vel majoris partis et sanioris. Si quae vero donationes vel alienationes aliter quam dictum est factae fuerint, eas irritas esse censemus. Ad haec etiam prohibemus ne aliquis monachus sive conversus sub professione domus vestrae astrictus, sine consensu et licentia abbatis, et majoris partis capituli vestri pro aliquo fide jubeat, vel ab aliquo pecuniam mutuo accipiat ultra pretium capituli vestri providentia constitutum, nisi propter manifestam domus vestrae utilitatem, quod si facere praesumpserit, non teneatur conventus pro his aliquatenus respondere. Licitum praeterea sit vobis in causis propriis, sive civilem sive criminalem contineant quaestionem, fratrum vestrorum testimoniis uti, ne pro defectu testium, [Col. 1005B] jus vestrum in aliquo valeat deperire. Insuper auctoritate apostolica inhibemus ne ullus episcopus vel quaelibet alia persona ad synodos vel conventus forenses vos ire vel judicio saeculari de vestra propria substantia vel possessionibus vestris subjacere compellat, nec ad domos vestras causa ordines celebrandi, causas tractandi, vel aliquos publicos conventus convocandi venire praesumat, nec regularem electionem abbatis vestri impediat, aut de instituendo vel removendo eo qui pro tempore fuerit contra statuta Cisterciensis ordinis se aliquatenus intromittat. Si vero episcopus in cujus parochia domus vestra fundata est, cum humilitate ac devotione qua convenit requisitus substitutum abbatem benedicere, et alia quae ad officium episcopale [Col. 1005C] pertinent vobis conferre forte renuerit, licitum sit eidem abbati, si tamen sacerdos fuerit, proprios novitios benedicere, et alia quae ad officium suum pertinent exercere, et vobis omnia ab alio episcopo percipere, quae a vestro fuerint indebite denegata. Illud adjicientes ut in recipiendis professionibus, quae a benedictis vel benedicendis abbatibus exhibentur, ea sint episcopi forma et expressione contenti, quae ab origine ordinis noscitur instituta, ut scilicet abbates ipsi, salvo ordine suo, profiteri debeant, et contra statuta ordinis sui nullam professionem facere compellantur, Pro consecrationibus vero altarium vel ecclesiarum sive pro oleo sancto vel quolibet ecclesiastico sacramento nullus a vobis [Col. 1005D] sub obtentu consuetudinis vel alio modo quidquam audeat extorquere, sed haec omnia gratis vobis episcopus dioecesanus impendat, alioquin liceat vobis quemcunque malueritis catholicum adire antistitem, gratiam et communionem sacrosanctae Romanae sedis habentem, qui nostra fretus auctoritate vobis quod postulatur impendat. Quod si sedes dioecesani episcopi forte vacaverit interim omnia ecclesiastica sacramenta a vicinis episcopis accipere libere et absque contradictione possitis, sic tamen ut ex hoc in posterum propriis episcopis nullum praejudicium generetur. Quia vero interdum proprium episcoporum copiam non habetis, si quem episcopum Romanae sedis, ut diximus, communionem habentem, et de quo plenam notitiam habeatis, [Col. 1006A] per vos transire contigerit, ab illo benedictiones vasorum, et vestium, consecrationes altarium, ordinationes monachorum, auctoritate sedis apostolicae recipere valeatis. Porro si episcopi vel alii ecclesiarum rectores, in monasteria vestra vel personas inibi constitutas, suspensionis, excommunicationis vel interdicti sententiam promulgaverint, sive etiam in mercenarios viros pro eo quod decimas non solvitis, vel aliqua occasione eorum quae ab apostolica benignitate vobis indulta sunt, seu benefactores vestros pro eo quod aliqua vobis beneficia vel obsequia ex charitate praestiterint, vel ad laborandum adjuverint, in illis diebus in quibus vos laboratis et alii feriantur, eamdem sententiam protulerint, ipsam tanquam contra sedis apostolicae [Col. 1006B] indulta prolatam decernimus irritandam, nec litterae ullae firmitatem habeant, quas tacito nomine Cisterciensis ordinis, et contra tenorem apostolicorum privilegiorum constiterint impetrari. Paci quoque et tranquillitati vestrae paterna in posterum sollicitudine providere volentes, auctoritate apostolica prohibemus, ut infra clausuras locorum seu grangiarum vestrarum nullus rapinam seu furtum facere, ignem apponere, sanguinem fundere, hominem temere capere vel interficere, seu violentiam audeat exercere. Praeterea omnes libertates et immunitates, a praedecessoribus nostris Romanis pontificibus ordini vestro concessas, nec non libertates, et exemptiones saecularium exactionum a regibus et principibus vel aliis fidelibus rationabiliter vobis [Col. 1006C] indultas, auctoritate apostolica confirmamus, et praesentis scripti privilegio communimus.

Decernimus ergo, etc.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    Ego Petrus, Portuensis et S. Rufinae episcopus.
    Ego Pandulfus, basilicae XII Apostolorum presbyter cardinalis.
    Ego Melior, SS. Joannis et Pauli presbyter card tit. Pammachii.
    Ego Petrus, tit. Sanctae Caeciliae presbyter cardinalis.
    [Col. 1006D] Ego Jordanus, presbyter cardinalis S. Pudentianae tit. Pastoris.
    Ego Romanus, tit. S. Anastasiae presbyter cardinalis.
    Ego Guido, presbyter cardinalis S. Mariae trans Tiberim tit. Calisti.
    Ego Joannes, tit. S. Stephani in Coelio monte presbyter cardinalis.
    Ego Soffredus, tit. S. Praxedis presbyter cardinalis.
    Ego Bernardus, S. Petri ad Vincula presbyter card. tit. Eudoxiae.
    Ego Gratianus, SS. Cosmae et Damiani diaconus cardinalis.
    [Col. 1007A] Ego Gregorius, S. Mariae in Porticu diaconus cardinalis.
    Ego Gregorius, S. Mariae in Aquiro diaconus cardinalis.
    Ego Gregorius, S. Georgii ad Velum aureum diaconus cardinalis.
    Ego Lotarius, SS. Sergii et Bacchi diaconus cardinalis.
    Ego Petrus, S. Mariae in Via Lata diaconus cardinalis.


Datum Laterani, per manum Aegidii S. Nicolai in Carcere Tulliano diaconi cardinalis, IV Idus Junii, indictione XI, Incarnationis Dominicae anno 1193, pontificatus vero domni Coelestini papae III anno tertio.



CXXVII. Walterii archiepiscopi Rothomagensis quaestionibus respondet de appellationibus, etc (Laterani, Jun. 17.)
[MANSI, Concil., XXI, 630.]
[Col. 1007B]

Prudentiam tuam (debita laudum prosequimur actione pro eo quod more prudentis viri in articulis juris super quibus aliquando dubitas sedem ducis apostolicam consulendam, ad quam utique omnes difficiles quaestiones, et causas antiqui Patres statuerunt decere referri.) Sane consuluisti nos, utrum cum, causa appellationis cessante, committitur, et reus sub eodem judice actorem reconvenerit, vel eisdem, quod quidem ex constitutione tam canonica, quam Forensis juris licite fieri potest), et actor [Col. 1007C] super reconventione appellationis re interponit, appellationi sit hujusmodi deferendum. Nos vero ita sentimus, quod cum in hoc actoris, et rei una sit causa, et eadem eodem jure circa remedium appellationis uti debet uterque. (Unde nec appellationi taliter interpositae deferendum esse credimus, etenim ipso Christo attestante, qui est Veritas, didicimus, quod omnia quaecunque volunt aliqui, ut eis homines faciant, eadem et ipsi facere debeant, nec jurisperitus ab hac sententia discrepat; quapropter authentica, quae incipit, et consequitur in quo id de facienda reconventione expresse habetur, et alibi statuitur, ut eodem jure quis utatur quod duxerit in alium statuendum): ideo, sicut desiderant [Col. 1007D] ut sibi juxta respondeant mandatoris justitia fiat, appellatione remota; ita debet, et eadem ratione se reconvenienti in sua justitia respondere.

Secundo requiris cum pluribus articulis in una commissione positis in uno tantum contingit, appellatione remota, expresse vetari, utrum appellatio teneat si super aliis fuerit appellatum. In hoc taliter respondemus, quod cum secundum beatum Gregorium verba intentioni deserviunt, et sit nostra intentio, ut de omnibus articulis, qui in commissione nostra ponuntur justitia non opposita, appellatio suum sortiatur effectum, in omnibus intelligitur appellatio interdicta. Nihil enim interest utrum primo an medio, licet etiam in fine inhibeatur appellatio, cum sicut nos docent utriusque juris argumenta [Col. 1008A] expressa, et ea quae in principio rescriptorum ad medium, et ad finem atque principium, et quae in fine ad principium atque medium saepe numero reverti contingit.

Tertio postulas edoceri cum aliquis judicem tanquam suspectum recusat, an causam suspicionis debeat allegare, et causam, nisi manifesta sit coram eodem judice probare teneatur utrum etiam judex possit in ipso negotio procedere, si ille qui suspicionem objicit, causam ejus non velit, vel non valet jure probare. In hoc nimirum tale duximus consultationi vestrae dare responsum, quod cum aliquis judicem se suspectum habere proponit suspicionis causam coram eodem judice allegare tenetur, ne possit alias quodlibet pro suae voluntatis arbitrio, [Col. 1008B] quorumlibet judicium frustratorie declinare; sed partes, ut in aliquem judicem, vel aliquos non valde remotos conveniant per eumdem judicem, qui nominatur suspectus debent cogi, coram quo licet quibus si causa suspicionis intra competentem terminum probata non fuerit, tunc demum auctoritate sua utetur, quod si coram ipsis, in quo convenitur evidens fuerit suspicionis causa probata, judex recusatus a causae cognitione supersedere tenebitur. Ipsa namque ratio dictat, et plurimi probatur exemplis, quod suspecti, et inimici judices esse non debeant, cum sicut decretale prohibet institutum nihil gratius et amabilius quis dare valeat inimico, quam si ea ad impetendum commisit, quem laedere et damnificare intendit.

[Col. 1008C] (Illam praeterea quaestionem ultimo loco proponis utrum judex cognoscere possit, an frustratorie sit, an causa rationabili appellatum, et si appellans rationabilem appellationis causam non opposuerit, aut non probaverit quantum opponit, an judex hujus appellationis obtentu teneatur a causae cognitione cessare: hic non placet nobis aliud diffinire, quam ab antecessoribus nostris, et jurisperitis utriusque fuerit diffinitum, cautum etenim est in lege, quod appellatione interposita, sive recepta sit, sive non, tempore medio nihil immutari oportet. Canonica nihilominus continent instituta ut qui volunt, vel quibus necesse fuerit ad Romanam Ecclesiam, quasi ad caput suum suffragari possint, et sine [Col. 1008D] impedimento quolibet appellatione, ad quam nimirum sine ulla custodia, vel ulla excommunicatione, vel damnatione, seu spoliatione ire libere concedatur, qui utique sacrorum canonum sanctiones passim appellare permittitur: ideo judex cum causam ante se tractaverit, quam sie per appellationem suspensam esse perspexerit, a cognitione causae quam citius abstinebit.)

Quinto igitur loco supplicas informari utrum cum tribus, vel pluribus causa committitur, ita ut si omnes interesse nequiverint, duo nihilominus exsequuntur; si a duobus reus tantum fuerit convocatus, venire necessario teneatur, et si citatus fuerit (a duobus tantum), seu pluribus coram duobus apparuerit, tertio autem ulteriori nec venire, ne se [Col. 1009A] per litteras excusante, ut solet fieri, an duo praesentes in causam possint procedere, et eam diffinire et fine canonico terminare. Nostra in hoc casu talis existit responsio, quod cum aliquis delegatorum judicum per certum nuntium, vel excusationem litteratorie destinatam non ostendit, se interesse non posse, licet alias de eodem canonice constare nequiverit, residui ad causae cognitionem procedere non debent, et qui sic processerint nihil egisse reputabuntur; illa quippe fuit antiqua sedis apostolicae provisio, ut hujusmodi cognitiones, et decisiones duobus quam uni, tribus quam duobus libentius delegaret, cum sicut sacri canones attestantur integrum sit judicium, quod plurimorum sententiis confirmatur; mandati siquidem fines excedere probaretur, [Col. 1009B] si quis citra formam accepti rescripti praesumeret judicare.

Adjicimus quod ubi fuerit in commissione appositum, ut si omnes interesse nequiverint, duo in. ex. et si aliquis ex ipsis cum possit, noluerit interesse, duo nihilominus in causa procedant, licet ille tertius gravissime sit arguendus pro eo quod mandatum apostolicum exsequi subterfugit aut contempsit. Idem per omnia dicemus cum causa committitur duobus, eo apposito; quod si omnes interesse non possint, alter nihilominus exsequatur.

Sexta nobis proposita ex parte tua quaestio continebat quod cum aliquibus judicibus causa committitur, et quandoque contingit, quod reus actori objicit, quod stare non potest judicio, utpote vinculo [Col. 1009C] excommunicationis astrictus, si reus non velit eum statim excommunicatum probare, si non possit an actor nihilominus debeat audiri, donec super eo quod ei objicitur, rei veritas fuerit denudata. Hanc dubitationem taliter amovemus, quod si ille qui tale quod objicit statim vel intra terminum competentem non probaverit legitime quod intendit, actori permitti debet ut sine offendiculo quolibet audiatur. Caeterum si velle ex confessione actoris, vel alio quolibet legitimo modo constiterit actorem esse vinculo excommunicationis astrictum, a judicibus delegatis secundum formam Ecclesiae valet absolvi ita tamen, ut si propter aliam justam causam, et evidenter ab ordinario judice, vel delegato fuerit [Col. 1009D] excommunicatus, ad excommunicatorem mitti debeat absolvendus; qui si malitiam adhibuerit, delegati judices id ritu ecclesiastico libere prosequuntur; dummodo non tale genus sit illius excommunicationis cujus absolutio sedi apostolicae reservatur. Explorati juris quidem existit ut delegatis judicibus, quibus principale, et accessorium committitur. Si vero ab eis judicibus fuerit absolutus praestito scilicet juramento quod stabit mandato Ecclesiae.

Rursus interrogas an coram illis delegatis judicibus, vel coram ordinario, a quo est excommunicatus, teneatur super eadem causa, pro qua fuit vinculo excommunicationis innodatus respondere, et quorum debeat stare mandato. In quo quidem casu taliter respondemus, quod coram ipsis excommunicatoribus [Col. 1010A] super illa causa pro qua excommunicatus fuit stare debeat, et eorum servare mandatum, nisi specialiter illud negotium a sede apostolica fuerit alii delegatum qui excommunicatores si malitiose distulerint, tunc delegati eamdem jurisdictionem quam in principali et in accessorio exercebunt.

Datum Laterani, XV Kal. Julii, pontificatus nostri anno III.



CXXVIII. Hospitatis ante majorem ecclesiam Senensis jura confirmat. (Laterani, Jun. 17.)
[MURATORI, Antiq. Ital., IV, 585.]

COELESTINUS episcopus, servus servorum Dei, [Col. 1010B] dilectis filiis INCONTRATO, et fratribus hospitalis ante majorem Senarum ecclesiam positi, salutem et apostolicam benedictionem.

In eo sumus loco, licet immeriti constituti, ut devotionem fidelium de bono debeamus in melius monitis et hortationibus in Domino roborare, et eorum justis desideriis et petitionibus nostri apostolatus favorem benignius impertiri. Sane quia Senenses canonici possessiones ipsius hospitalis ex majori parte pro suae voluntatis arbitrio, sicut dicitur, inutiliter alienarunt, et ad hoc zelo cupiditatis inducti ipsum opus pietatis a vobis et aliis in Domino laudabiliter et moderate confectum in eleemosynis et aliis beneficiis, quae illic, largiente Domino, conferuntur, molestare et instrumentum [Col. 1010C] compositionis de utriusque partis consensu editum et approbatum infringere, et vos nituntur eorum obedientiae subjugare: vestri, et ipsius hospitalis indemnitati volentes nunc et in posterum providere, praesenti vobis pagina duximus indulgendum, quatenus canonicis ipsis vel eorum successoribus, vos vel successores vestri, salvo tenore instrumenti per manus Raymundi judicis, et notarii Senensis confecti, et ab utraque parte recepti et approbati, in nullo teneamini quomodolibet respondere. Quod utique, sicut rationabiliter factum est, et ab utraque parte approbatum atque receptum, ratum et firmum habentes, vobis et successoribus vestris, decedente ipsius hospitalis [Col. 1010D] rectore, idoneam ibi personam eligendi et instituendi, sublato appellationis et contradictionis obstaculo, plenam concedimus potestatem, qui secundum Deum fratribus praeesse debeat, et receptioni et sustentationi peregrinorum et pauperum, et commissae sibi domus meliorationi intendere noverit, et ipsam piis studiis et bonis actibus ampliare. Nulli ergo omnino hominum liceat hanc paginam indulgentiae nostrae infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Laterani, XV Kalendas Julii, pontificatus nostri anno tertio.



CXXIX Boleslai episcopi Vacensis constitutionem, approbante Jobo archiepiscopo Strigoniensi factam, de synodo quotannis die Nativitatis B. Mariae (8 Sept.) celebranda confirmat. (Romae, Jun. 20.)
[FÉJER, Cod. diplom. Hung., II, 290.]
[Col. 1011A]




CXXX. Ecclesiam Melphiensem, petente Guillelmo episcopo, tuendam suscipit et ejus bona juraque confirmat. (Laterani, Jun. 29.)
[UGHELLI, Italia sacra, I, 925.]

COELESTINUS episcopus, servus servorum Dei, venerabili fratri GUILLELMO Melphien. episcopo, ejusque successoribus canonice substituendis in [Col. 1011B] perpetuum.

In apostolicae sedis specula, disponente Domino, constitutus, fratres nostros episcopos tam vicinos, quam longe positos fraterna debemus charitate diligere, et eorum quieti et tranquillitati salubriter, auxiliante Domino, providere. Eapropter, vener. in Christo frater, tuis justis postulationibus clementius annuentes Melphien. Ecclesiam, cui, auctore Domino, praeesse dignosceris sub B. Petri, et nostra protectione suscipimus, et praesenti scripto privilegio communimus, statuentes, ut quascunque possessiones, quaecunque bona eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, [Col. 1011C] seu aliis justis modis, praestante Domino, poterit adipisci, firma tibi tuisque successoribus et illibata permaneant. Ad exemplar quoque praedecessorum nostrorum Paschalis, et Alexandri Romanorum pontificum apostolica auctoritate sancimus, ne in Lavellano oppido, quod Melphiae proximum est, ullo deinceps tempore episcopalis cathedra statuatur, sicut est hactenus observatum, ipsum vero oppidum cum pertinentiis suis, et finibus, tibi tuisque cathedraticis successoribus perpetuo regendum, et episcopali jure tenendum, disponendumque firmamus. Praeterea villam Salsulae, Gaudianam et possessiones S. Joannis de Iliceto ita semper in propria Melphien. Ecclesiae possessione [Col. 1011D] permanere censemus, sicut a bon. mem. duce Rogerio suis temporibus traditae, et chirographo suo confirmatae sunt, hoc ipsum de Judaeorum censu, balnearum redditu villanorum, vectigalibus, molendinis, vineis, agris, caeterisve rebus, quas intra, vel extra civitatem Melphien. idem dux Ecclesiae vestrae contulit praesentis privilegii pagina constituimus. Porro in legitimum sempiternum sancimus, ut quicunque deinceps episcopi in Melphien. Ecclesiam, Deo auctore successerint, ab apostolicae sedis pontifice consecrationis gratiam sortiantur.

Decernimus ergo, ut nulli omnino hominum [Col. 1012A] liceat praedictam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed illibata omnia, et integra conserventur eorum, pro quorum gubernatione, et sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona hanc nostram constitutionis paginam sciens, contra eam temere venire tentaverit, secundo tertiove commonita. nisi reatum suum digna satisfactione emendarit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Jesu Christi aliena [Col. 1012B] fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

Datum Laterani, per manum Aegidii S. Nicolai in Carcere Tulliano diac. card., III Kalendas Julii, ind. XII, Incarn. Dom. anno 1193, pontificatus vero D. Coelestini papae III anno III.



CXXXI. Ecclesiae Balneensis possessiones et privilegia confirmat. (Laterani, Jul. 25.)
[MITTARELLI, Annal. Camaldul., IV, App., p. 187.]

[Col. 1012C] COELESTINUS episcopus, servus servorum Dei, dilectis filiis AUGUSTINO archipresbytero ecclesiae Balneensis ejusque fratribus, tam praesentibus quam futuris, religiosam vitam professis in perpetuum.

Officii nostri nos admonet et invitat auctoritas, etc. Confirmat Coelestinus Balneensi ecclesiae ea quae praedecessores sui Innocentius anno 1136, Adrianus IV 1156, et Alexander III circa annum 1181, eidem ecclesiae concesserant, ut in bullis jam relatis [(32) 1Kb] .

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    [Col. 1012D] Ego Joannes, Praenestinus episcopus.
    Ego Petrus, Portuensis et S. Rufinae episcopus.
    Ego Pandulfus, basilicae XII Apostolorum presb. card.
    Ego Petrus, tit. S. Caeciliae presb. card.
    Ego Joannes, tit. S. Clementis Tuscan. episcopus.
    Ego Romanus, tit. S. Anastasiae presb. card.
    Ego Guido, presb. card. S. Mariae trans Tiberim tit. Calisti.
    Ego Hugo, presb. card. S. Martini tit. Equitii.
    Ego Joannes, tit. S. Stephani in monte Coelio presb. card.
    [Col. 1013A] Ego Cynthius, tit. S. Laurentii in Lucina presb. card.
    Ego Bernardus, S. Petri ad Vincula presb. card. tit. Eudoxiae.
    Ego Joannes, presb. card. tit. S. Priscae.
    Ego Gregorius, S. Mariae in Porticu diac. card.
    Ego Gregorius, S. Mariae in Aquiro diac. card.
    Ego Lotharius, SS. Sergii et Bacchi diac. card.
    Ego Bobo, S. Theodori diac. card.
    Ego Petrus, S. Mariae in Via Lata diac. card.
    Ego Cencius, S. Luciae in Horthea diac. card.


Datum Laterani, per manum Aegidii S. Nicolai in Carcere Tulliano diac. cardinalis, VIII Kalend. Augusti, indictione XI, Incarnationis Dominicae [Col. 1013B] anno 1193, pontificatus vero domini Coelestini papae III anno tertio.



CXXXII. Dioecesis Theanensis fines, episcoporum possessiones et privilegia, petente Theodino episcopo, confirmat. (Laterani, Sept. 29.)
[UGHELLI, Italia sacra, VI, 557.]

COELESTINUS episcopus, servus servorum Dei, venerabili fratri THEODINO Theanensi episcopo, ejusque successoribus canonice substituendis in perpetuum.

In eminenti apostolicae sedis specula, disponente Domino, licet immeriti constituti, fratres nostros [Col. 1013C] episcopos tam vicinos quam longe positos fraterna debemus charitate diligere, et eorum quieti et tranquillitati salubriter, auxiliante Domino, providere. Eapropter, venerabilis in Christo fr. Theodine episcope, tuis justis postulationibus annuentes ad instar praedecessorum nostrorum fel. record. Paschalis, Adriani, Alexandri, Lucii et Clementis Romanorum pontificum praesentis scripti auctoritate sancimus, ut universi parochiae fines, sicut a Joannis recol. me. XVIII papae privilegio, quod Sandrario episcopo indultum est, determinati esse noscuntur, ita omnino integri tam tibi quam tuis successoribus perpetuo conserventur, scilicet a primo latere, sicut ingreditur aqua de Sexto fluvium Vulturnum, et sicut ipse fluvius descendit usque ad montem [Col. 1013D] Anezone, et quomodo ascendit terra ipsius montis, et exit in finem de Melanico; a secundo latere, quomodo vadit terra de monte, qui dicitur Petra Molaria, et de monte Majone, et descendit in Decempondera, et vadit in stafilum, et descendit . . . . de scabello, et in ipsa rigazo mittit in Sagonem, sicut idem Sagon vadit in locum, qui dicitur Balurum, ubi se conjungere videtur Rivi, qui dicitur Porti; a tertio latere, quando ascenditur sursum per ipsum rivum usque in pontem de Censano, et. revolvit per solium invadit in Pontem fractum, et ascendit in vallonem et progreditur in Cartelera, et exit in vadum, qui dicitur Area, et ascendit in Castellucum, et ex inde pergit in rigaginem, quae ducit juxta ecclesiam S. Mariae, quae est in Baloneo majore, [Col. 1014A] et ipsa rigago mittit in flumine de Gavigliano; a quarto latere est idem fluvius, et aqua, quae dicitur Branta, et vadit in Silicum, deinde pergit in furcam S. Martini, et exinde vadit per ipsos montes, et descendit per vallem de Almagno in supradicta aqua de Sexto, intra quos fines Theanensis civitas, et castella continentur haec, Petra Molaria, Rocca Romana, Riardus, castrum S. Felicis Sajanum, castrum quod nominatur Petra Marzana, Bairanum, Pensinae, Praesentianum, Minianum, Caminum, Casale Caspuli, Rocca Banterani, Cucuruzium, Mertula, Gallucium, Rocca S. Crucis. . . . terra Marzanellum, Cajanum, Colonia S. Joannis, inclusas seu alia nonnulla, monasteria quoque, seu ecclesiae clericorum seu monachorum. Praeterea [Col. 1014B] quascunque possessiones, quaecunque bona ipsa Theanensis Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi, tuisque successoribus, et illibata permaneant. Porro ejusdem episcopatus clericos cujuscunque ordinis sint, et laicorum potestate subtractos sub tuo jure praecipimus permanere adhuc, cum jampridem inter bon. mem. Petrum praedecessorem tuum, et clericos Minianenses super solutionem cathedratici quaestio mota fuisset, tandem fel. rec. Lucius papa praedecessor noster tunc tit. S. Praxedis presb. et Joannes SS. [Col. 1014C] Sergii et Bacchi diaconi cardinales ex delegatione Romani pontificis recognoverunt de causa, et receptis idoneis testibus, quod praedecessores ejusdem episcopi a singulis presbyteris Minianen. duodecim denarios per quadraginta annos nomine cathedratici percepisset, et plurium assertione comperto, quod hujusmodi consuetudo in Capuanae et Beneventanae, et aliis circumadjacentibus provinciis servaretur cathedraticum ipsum sibi, et successoribus suis a sacerdotibus praescripti castri secundum consuetudinem solvendum, quam utique sententiam, sicut ab eodem Lucio praedicto cardinale prolata, et sanctae mem. Adriano, et dicto Lucio, atque Clemente praedecessoribus nostris Romanis pontificibus noscitur confirmata futuris [Col. 1014D] censemus manere temporibus illibata. Praeterea libertates, et immunitates a dilecto filio nobili viro Gimundo de Rocca Romana Theanensis Ecclesiae rationabiliter concessas, sicut in scripto authentico confecto plenius continetur, ratas et eas futuris temporibus illibatas, ad majorem vero firmitatem scriptum illud de verbo ad verbum huic praesenti paginae jussimus inserendum, quod sic se habet:

»In nomine Domini nostri Jesu Christi. Amen. Incarn. ejus 1189, et 23 anno regni domini nostri secundi Guillelmi Dei gratia magnifici regis, mense Februarii, indict. VII, honori S. matris Ecclesiae, ejusque juri quisque Christianus tanto propensius debet insistere, quanto in ipsius utero renascendi [Col. 1015A] sumit initium, et per eam vitae perpetuae praestolatur eventum, id est quod nos Guimundus de Rocca Romana notum fieri volumus tam praesentibus quam absentibus, quod cum multiplices et variae quaestiones et super distinctis capitulis inter dominum Petrum venerabilem in Christo Patrem nostrum Theanensem episcopum pro parte Ecclesiae suae et. . . . verterentur, tandem per communium amicorum colloquia ad pacis unitatem, et concordiam studuimus pervenire: asserebat enim idem venerabilis episcopus presbyteros et clericos in terra nostra habitantes a nobis et balivis nostris frequenter gravari et opprimi in illicitis et injustis exactionibus, et in tollagiis animalium suorum: de tertia quoque parte decimae de demanii nostri quaestionem [Col. 1015B] movebat idem dominus episcopus, quod non permittebamus eum habere integre et quiete sicut Pater noster dominus Andreas bon. mem. olim Roccae Romanae dominus Ecclesiae suae concesserat. Querebatur insuper quod non permitteremus eum uti ecclesia S. Joannis in Clusas, secundum tenorem privilegii sui, quod remissum est Theanensi Ecclesiae per praenominatum dominum Andream Patrem nostrum. Nos itaque ad bonum pacis et concordiae plenitudinem reformari cupientes, habito amicorum et quorumdam fidelium nostrorum consilio, simulque pro animarum avi et genitoris nostri salute, atque pro redemptione peccatorum nostrorum in praesentia Nicolai Theanensis [Col. 1015C] judicis, et Petri notarii, aliorumque subscriptorum testium, ad hanc super praedictis capitulis concordiam et pactionem studuimus pervenire. Concedimus namque et perpetua stabilitate firmamus, ut presbyteri et clerici in terra nostra habitantes, qui patrimonium, vel tenimentum laicale a nobis non habent, a nobis, vel a balivis nostris nullam in personis, vel rebus suis molestiam patiantur, sed ab eis adjutorium exigatur; sed si forte nobis ex gratia aliquid largiri voluerint, libere et absque inquietatione animi Deo et Ecclesiae servire permittantur. Si vero aliqui sint, qui patrimonium aut tenimentum a nobis habeant, secundum quod exigimus a fratribus eorum, vel pro juribus patrimonii seu tenimenti ab eis adjutorium [Col. 1015D] exigatur. Si quis vero clericorum vel sacerdotum criminaliter vel civiliter, seu de rebus ecclesiasticis amissarum, vel conventus ab episcopo, vel ab alio apud episcopum fuerint, episcopi et capituli Theanensis omnis examinatio, judicium et castigatio. Si vero clericus aliquis, vel laicus aliquem sacerdotum, vel clericorum de terra nostra apud archiepiscopum, qui in terra nostra per episcopum erit constitutus vel amicabiliter apud syndicum congregationis nostrae terrae convenire voluerit, si ibi potuerit diffiniri, libere erit, si autem per eos terminari nequiverit, et per alterutram partem ad majorem ecclesiam fuerit appellatum, sive sententia fuerit retractanda ad cognitionem majoris ecclesiae referatur, in iis autem omnibus, neque nos, neque [Col. 1016A] balivi nostri in judiciis, seu coercitionibus clericorum, aut sacerdotum nullatenus nos intermittemus. Clericos vero et sacerdotes terrae nostrae cum processione solemni in festo S. Joannis ante portam Latinam non solum accedere ad majorem ecclesiam permittemus; verum etiam venire nolentes districtione plenissima compellemus. Praeterea laicos homines, et fideles Theanensis Ecclesiae in casali Anguillari, et Scarpato seu in aliis adjacentibus locis habitantes, nullis oppressionibus, nullis gravaminibus, nullis exactionibus aliquo modo fatigabimus, aut fatigare faciemus secundum dominium eorum coercebo, et judicabo, libera sit Theanensis Ecclesiae ejus rectorum; et si intestati decesserint, possessiones et bona eorum libere et absque [Col. 1016B] conditione ad Theanensem Ecclesiam devolvantur. Animalia quoque et bona eorum non capiemus, non capi faciemus, neque nos, neque balivi nostri de eis, vel de rebus eorum aliquatenus nos intermittemus, hoc excepto, quod in Pascha et in Nativitate Domini in Vexeniis secundum quod facere antecessoribus nostris consueverunt, visitabunt, pro eo quod ipsi et ecclesiae eorum securitatem habent in terra nostra, et commodum inde recipiunt in pascuis, lignis et aquis sicut alii homines de terra nostra; si vero in ultima voluntate affectu supremae voluntatis de rebus mobilibus nos amplecti aliquis eorum voluerit, nobis aliquid relinquendo, liberum eis sit nobis sicut cuilibet alio extraneo relinquere secundum coactionem causam [Col. 1016C] nostram, vel balivorum nostrorum; tertiam vero partem decimae demanii nostri libere et absolute concedimus Theanensi Ecclesiae habendam, secundum quod dominus Andreas pater noster eidem Ecclesiae concessit. Postremo ecclesiae S. Joannis ad clusas sedum tenorem privilegii a Patre nostro eidem Ecclesiae collati libere et absolute dimittimus, salvo quod Bonus homo canonicus, qui ex concessione memorati episcopi eamdem ecclesiam est adeptus in vita sua pacifice et quiete possideat, et anniversaria secundum tenorem privilegii nostri a canonicis praedictae Ecclesiae fiant. Praedicto autem Bono homine defuncto, episcopus in demanio ecclesiam ipsam habeat, eumque libere, et sine contradictione possideat. Hanc autem nostram concessionem et [Col. 1016D] super praedictis capitulis, seu constitutionibus, ordinatione, et compositione in manibus tuis, domine venerabilis Pater, domine Theanensis episcope, pro parte et vice Ecclesiae tuae in praesentia memorati judicis, et notarii, et subscriptorum testium per traditionem confirmamus, obligantes nos et nostros haeredes vobis qui supra venerabili episcopo pro parte, et vice jam dictae Ecclesiae contra hanc nostram concordiam, pactionem atque concessionem nullo tempore venire. Nam si nos, qui supra Guimundus, vel nostri haeredes, vel aliquis pro parte et vice nostra hoc scriptum de hoc quod continet per qualecunque incendium dirumpere, vel removere, seu reformare consenserimus, aut in quavis parte refutare tentaverimus, [Col. 1017A] centum bizantios aureos poenae nos et haeredes nostros vobis qui supra venerabili Theanensi episcopo, ejusque successoribus et parte jam dictae Ecclesiae componere obligavimus, et omnia supradicta complere: et haec charta de hoc quod continet firma et stabilis permaneat semper, et de his omnibus complendis . . . nostro vobis qui supra venerabili Theanensi episcopo dedimus, et fidejussores inde posuimus per convenientiam, nos ipsos unde, si necesse fuerit, ad pignorandum obligavimus nos et nostros haeredes vobis, vestrisque successoribus, et partem dictae Ecclesiae de rebus nostris mobilibus, et immobilibus pignorari licita et illicita usque ad legem, et taliter nos qui supra Guimundus de Rocca Romana, qualiter nobis actum [Col. 1017B] et congruum fuit qui supra venerabili Patri Petro Theanensi episcopo pro parte et vice memoratae Ecclesiae Theanensis notificemus, et te Petrum notarium, qui interfuisti scribere rogavimus. Scripsi ego Petrus notarius, et interfui in territorio Theanensi, ubi dicitur Verclanicum.«

Decernimus ergo, ut nulli omnino hominum liceat praefatam Ecclesiam temere perturbare, vel ejus possessiones auferre, vel ablatas retinere, minuere seu quibuslibet vexationibus fatigare, sed omnia illibata et integra conserventur eorum, pro quorum gubernatione et sustentatione concessa sunt usibus omnimodo profutura, salva sedis apostolicae auctoritate. Si qua igitur in futurum ecclesiastica, saecularisve persona hanc nostrae [Col. 1017C] constitutionis paginam sciens, contra eam temere venire tentaverit, secundo tertiove monita, nisi praesumptionem suam congrua satisfactione correxerit, potestatis honorisve sui dignitate careat, reamque se divino judicio exsistere, de perpetrata iniquitate cognoscat, a sanctissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Octavianus, Ostien. et Velitrensis episcopus.
    Ego Petrus Portuensis et S. Rufinae episcopus.
    [Col. 1017D] Ego Pandulphus, basilicae XII Apostolorum presb. cardinalis.
    Ego Joannes, tit. S. Clementis card. Tusculanus episcopus.
    Ego Jo. Felix, presb. card. tit. S. Susannae.
    Ego Romanus, tit. S. Anastasiae presb. card.
    Ego Guido, presb. card. tit. S. Mariae trans Tiberim.
    Ego Hugo presb. card. tit. SS. Silvestri et Martini tit. Equitii.
    Ego Gregorius, tit. S. Mariae in Porticu diaconus.
    Ego Gregorius, S. Mariae in Aquiro diac. cardinalis.
    [Col. 1018A] Ego Gregorius, S. Georgii ad Velum aureum diac. card.
    Ego Lotharius, SS. Sergii et Bacchi diac. card.
    Ego Nicolaus, S. Mariae in Cosmedin diac. card.


Datum Laterani, per manum Aegidii S. Nicolai in Carcere Tulliano diac. card., III Kal. Octobris, ind. XII, Incarn. Dominicae anno 1193, pontificatus vero domini Coelestini papae III anno tertio.



CXXXIII. Abbati et conventui Vallumbrosano significat, Joannem Galbertum, congregationis Vallumbrosanae institutorem, petente abbate et conventu Passinianensi in sanctorum numero relatum esse. (Laterani, Oct. 6.)
[Acta Sanctorum, Jul. t. III, 338.]

COELESTINUS episcopus, servus servorum Dei, dilectis [Col. 1018B] filiis abbati et conventui Vallis-Umbrosae, salutem et apostolicam benedictionem.

Gloriosus Deus in sanctis suis, et in majestate mirabilis ministros suos qui sibi veraciter et sincere ministrant, non solum immarcescibili bravio et aeterno remunerat, verum etiam in praesenti vita per exhibitionem plurium miraculorum commendabiles reddit, et, secundum propheticum verbum, eos facit in aeterna esse memoria, et ab omnibus celebriter venerari. Nec enim quisquam catholicus ambigit, cum et hoc Scriptura sacra testetur, quod in sanctis laudatur Dominus, et qui honorat eos ipsum Dominum prorsus honorat, ipso attestante qui dicit: »Qui vos honorat me honorat, et qui vos recipit me recipit (Matth. X, 40).« Et item: [Col. 1018C] »Quod uni ex meis minimis fecistis, mihi fecistis (Matth. XXV, 40).« Et quidem rationi consentaneum esse probatur, ut quandoquidem omnipotens Pater Filii sui cohaeredes eo quo ipsum honore voluit insigniri, ipso orante et dicente: »Volo, Pater, ut ubi ego sum, illic sit et minister meus (Joan. XII, 26).« Et rursum: »Si quis mihi ministraverit, honorificabit eum Pater meus, qui in coelis est (Joan. XII, 26);« homines qui ex lutea materia sunt, ipsius memoriam celebrent et venerentur in terris, cujus nomen creditur scriptum esse in coelis.

Hac nimirum consideratione inducti, cum preces dilectorum filiorum nostrorum Georgii abbatis et conventus Passinianensis monasterii, vestrumque testimonium recepissemus et litteras, ut inclytae [Col. 1018D] recordationis Joannem, quondam abbatem, Vallis-Umbrosanae congregationis institutorem, qui Creatoris sui servus prudens exstitit et fidelis, et familiae sibi commissae in tempore tritici mensuram impendit; et quem, quia fuit super pauca fidelis, post obitum suum super multa Dominus ipse constituit, et multis miraculorum privilegiis insignivit, istis etiam temporibus, ut dicitur, incessanter illustrat, sanctorum catalogo annumerare et consociare vellemus. Visum itaque est nobis, et communi consilio fratrum insedit, et vicinorum episcoporum et aliorum praelatorum Ecclesiae, deberemus de conversatione ejusdem boni viri et miraculis testimonia praestolari.

[Col. 1019A] Demum vero cum episcoporum, abbatum, priorum, archidiaconorum, plebanorum praepositorum, ecclesiasticorum et monasticorum conventuum atque aliorum super ejusdem ministri Jesu Christi vita et conversatione atque miraculis recepissemus testimonia et preces super canonizando eodem, fratrum nostrorum convenientia requisita et habita, referentes gratias Creatori, qui Ecclesiam suam semper nova prole multiplicat, et tam rosarum quam liliorum flore decorat, praenominatum beatum Joannem canonizavimus, et numero confessorum Christi decrevimus adjungendum. Confessorum omnium Regem prece humili deposcentes ut ejusdem confessoris, qui sibi propter lucidas et conspicuas placuit actiones, precibus et meritis [Col. 1019B] recolendis, ab instantibus periculis eruamur, et in nostris necessitatibus ipsius patrimonium sentiamus.

Vestrae itaque devotioni per apostolica scripta mandamus atque praecipimus, quatenus de tanti patroni suffragio, quem genuit et nutrivit ipsa Italia, spiritualiter gratulemini, et ejus memoriam certo die inter alios confessores veneratione celebri recolatis, ipsius festivitatem colere studeatis, in eo divinam omnipotentiam exaltantes. Si enim, attestante voce Dominica, Deum diligere comprobatur qui mandata ejus observat, a fructibus praenominati sancti viri cognoscitur, quod apud Deum possit et debeat efficaciter exaudiri; qui evangelicae praedicationis non surdus auditor, mundi gaudia, tanquam [Col. 1019C] stercora reputans, dereliquit, et sequens Christi vestigia non solum in vestro monasterio monasticam religionem instituit, verum etiam septem monasteria fabricavit, et ad ultimum Passinianense monasterium reparans, in eo praesentem vitam laudabili decessu finivit. Illud tamen inter ejus miracula primum et praecipuum invenitur, quod pro quodam opere misericordiae cuidam in se delinquenti, ante ipsum in modum crucis prostrato, provide et clementer exhibito, imago Crucifixi ei adhuc in saeculari militia existenti, caput dicitur inclinasse.

Datum Laterani, II Nonas Octobris, pontificatus nostri anno tertio.



CXXXIV. Ecclesiae S. Joannis Calcinaiensis protectionem suscipit et possessiones juraque confirmat. (Laterani, Nov. 13.)
[MURATORI, Antiq. Ital., III, 1179.]
[Col. 1019D]

COELESTINUS episcopus, servus servorum Dei, dilecto filio GUIDONI, ecclesiae Sancti Joannis de Calcinaja plebano, ejusque successoribus canonice instituendis in perpetuum.

Quoties illud a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum impertiri consensum. Eapropter, dilecte in Domino fili Guido plebane, tuis justis postulationibus clementer annuimus, et ad exemplar felicis memoriae Adriani et Alexandri Romanorum pontificum praedecessorum [Col. 1020A] nostrorum praefatam ecclesiam, cui Deo auctore praeesse dignosceris, sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi tuisque successoribus et illibata permaneant. In quibus haec propriis duximus exprimenda vocabulis:

Ecclesias Sanctae Mariae, et Sancti Michaelis de Monteclo, ecclesiam Sancti Leonardi de Cerbaria et ecclesiam Sancti Prosperi in Blentina, ecclesiam Sancti Petri de Curte et Sancti Justi, ecclesiam [Col. 1020B] Sancti Andreae de Sala, et parochiam de Bassiliano: ecclesiam Sancti Fridiani de loco qui Tredecim dicitur: in villa quae vocatur Rapida, ecclesiam Sancti Laurentii, et Sancti Christofori, ecclesiam Sancti Martini de Ponte-Era, ecclesiam Sancti Michaelis de Travalda, et Sancti Thomae: in villa quae Calcinaria dicitur, ecclesiam Sancti Quirici, Sancti Georgii, Sancti Fridiani, Sancti Andreae, Sancti Laurentii, Sancti Stephani, et ecclesiam Sancti Michaelis. Praeterea sententiam, quam bonae memoriae Villanus quondam Pisanus archiepiscopus inter te et vicedominum Pisanae Ecclesiae ac plebanum de Vico canonice tulit, sicut in ejus authentico continetur, auctoritate apostolica confirmamus. Ad majorem autem hujus rei firmitatem, eamdem sententiam [Col. 1020C] huic nostrae paginae de verbo ad verbum duximus inserendam.

Cum vigilanti animo diligentique studio omnibus, et his maxime quibus episcopalis est cura injuncta, conveniat ea, quae sunt discordiae, quieta et pacifica reddere, et amicabilem finem inter litigantes imponere, praecipue inter ecclesiasticos viros et servos Dei, quos litigare non oportet, quibus quidem nulla fere ratione conceditur, ut in foro saecularis magistratus disceptare praesumant, ego Villanus, Dei gratia Pisanae Ecclesiae archiepiscopus, cum diligenter audissem quaestiones litis et controversiae quae vertebatur inter Homicium venerabilem vicedominum Pisanae Ecclesiae, plebanum de Vico, et plebanum de Calcinaria, nomine Gerardum, de quadam capella et ejus [Col. 1020D] parochia in honore sancti Fridiani constructa in loco qui dicitur Tredecim, quas praefatus vicedominus plebanus de Vico sui juris esse contendebat, et jam dictae plebis plebanus de Calcinaria ex adverso sui juris nihilominus asserebat, causa hinc inde in praesentia nostra diu multumque protracta, et tandem in laudatione vestra consensu utrarumque partium posita, consilio disertissimorum assessorum nostrorum magistri Benencase, et Manfredi judicis, atque Carpini, taliter nostro arbitrio seu laudatione diffinivimus, videlicet, ut baptismalis ecclesia de Vico pacifice et quiete habeat parochiali jure tres domos praecipuas, quae de Tredecim illuc habitare venerunt, et hoc nullo modo minuent territorium praedictae ecclesiae. His ita praecipuis, perpetuo jure habitis, concedimus [Col. 1021A] insuper eidem plebi de Vico integram medietatem totius territorii supradictae capellae: ecclesiam vero liberam omnino et absolutam perpetuo jure concedimus et confirmamus plebi de Calcinaria, et aliam medietatem totius territorii ejusdem ecclesiae Sancti Fridiani cum medietate massaritiarum praeter tres supradictas. Ad sedandam igitur discordiam utriusque partis, et ut pax inter eas amodo sit atque concordia, consilium habuimus, ut taliter causam parochiarum, velut dictum est, distinguamus, et hanc diffinitionem statuimus servari illibatam, et ut nulla persona saecularis vel ecclesiastica licentiam habeat contra eam veniendi. Si qua vero partium, sciens hanc nostri arbitrii, seu laudationis paginam, contra eam temere venire tentaverit, secundo tertiove commonita, [Col. 1021B] si non satisfecerit, a corpore et sanguine Domini aliena fiat. Servanti eam sit salus, pax et benedictio Christi. Ut autem firmum hoc nostrum arbitrium seu laudatio in perpetuum permaneat, nostri sigilli adnotatione impressimus. Sepulturam quoque ipsius loci liberam esse concedimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen canonica justitia illarum ecclesiarum, a quibus assumpti fuerint.

Decernimus ergo ut nulli omnino hominum liceat supradictam Ecclesiam temere perturbare, aut ejus possessiones auferre, vel ablatas retinere, [Col. 1021C] minuere, seu quibuslibet vexationibus fatigare, sed illibata omnia et integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et Pisani archiepiscopi justitia et debita reverentia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae [Col. 1021D] ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Joannes, Praenestinus episcopus.
    Ego Pandulfus, basilicae XII Apostolorum presbyter cardinalis.
    Ego Petrus, titulo Sanctae Caeciliae presbyter cardinalis.
    [Col. 1022A] Ego Joannes, titulo Sancti Clementis Tuscanus episcopus.
    Ego Joannes Felix, titulo Sanctae Susannae presbyter cardinalis.
    Ego Romanus, titulo Sanctae Anastasiae presbyter cardinalis.
    Ego Guido, presbyter cardinalis Sanctae Mariae trans Tiberim, titulo Calixti.
    Ego Joannes titulo Sancti Stephani in Coelio monte presbyter cardinalis.
    Ego Centius, titulo Sancti Laurentii in Lucina presbyter cardinalis.
    Ego Soffredus, titulo Sanctae Praxedis presbyter cardinalis.
    Ego Bernardus, Sancti Petri ad Vincula presbyter [Col. 1022B] cardinalis titulo Sanctae Eudoxiae.
    Ego Gratianus, Sanctorum Cosmae et Damiani diaconus cardinalis.
    Ego Gregorius, Sanctae Mariae in Porticu diaconus cardinalis.
    Ego Gregorius, Sanctae Mariae in Aquiro diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Nicolaus, Sanctae Mariae in Cosmedin diaconus cardinalis.
    Ego Bobo, Sancti Theodori diaconus cardinalis.
    [Col. 1022C] Ego Petrus, Sanctae Mariae in Via Lata diaconus cardinalis.
    Ego Cencius, Sanctae Luciae in Orchea diaconus cardinalis.


Datum Laterani, per manum Aegidii, Sancti Nicolai in Carcere Tulliano diaconi cardinalis, Idus Novembris, indictione duodecima, Incarnationis Dominicae anno 1193, pontificatus vero domni Coelestini papae tertii anno tertio.



CXXXV. Guillelmo archiepiscopo Ravennati concedit, ut bona quaedam Argentanis jure emphyteutico tradat. (Laterani, Dec. 3.)
[RUBEI, Hist. Rav., p. 361.]




CXXXVI. Praeposito de monte S. Walburgis, G. cantori S. Gereonis et scholastico S. Mariae ad Gradus Coloniensis mandat ut monasterio Duitiensi ab habitatoribus Winsae villae decimam quamdam praestari jubeant. (Laterani, Dec. 25.)
[LEDEBUR, Allg. Archiv., XV, 285.]
[Col. 1022D]




CXXXVII. [Guillelmo], Ravennati archiepiscopo. (Laterani.)
[MANSI, Concil., XXII, 634.]

[(33) 1Kb] Ut super aliqua, etc., et infra quaesi visti etiam, quomodo intelligatur quod in forma tradenda pallii retinetur, videlicet tradimus tibi pallium, ut [Col. 1023A] utaris eo in Ecclesia tua, et intra qualibet ecclesia tuae provinciae. Si vero te vestibus sacris ecclesiam processionaliter, vel alio modo exire contigerit, tunc pallio minime uti debes.

Datum Laterani, anno III.



CXXXVIII. [Sicardo], Cremonensi episcopo. (Laterani.)
[Ibid.]

Licet appellationis remedium, et infra: Nos igitur tantae clericorum incommoditati pastorali volentes sollicitudine praecavere, et laicis ipsis auferre materiam clericos suggillandi, vel eos sub eodem judicio coercendi, tibi taliter duximus super hoc respondendum, [Col. 1023B] ut si cujuslibet clerici tibi subjecti quaestio ad tuam fuerit fraternitatem delata, et quod in quaestione vertitur quadraginta solidorum valentiam non attingat, clerico qui ex hoc et sedem apostolicam duxerit appellare necessitatem tibi non imponimus differendi quominus, si malueris, causam sine appellationis obstaculo valeas terminare, nisi manifesta contra te suspicionis et rationabilis causa fuerit ostensa.

Datum Laterani, anno III.



CXXXIX. Biterensi episcopo, de decimis. (Laterani.)
[Ibid., col. 635.]

[(34) 1Kb] Ex parte dilectorum nostrorum filiorum canonicorum [Col. 1023C] Ecclesiae tuae nobis est querela proposita, quod quidam agricultores, cum simul, vel in diversis temporibus anni in eodem agro vel horto diversa semina sumpserint, non tamen de illorum seminum fructibus decimas eis exsolvunt; quidam etiam decimas de agrorum proventibus non curant exsolvere nisi quibusdam prius deductis expensis, quas faciunt pro illis ad aream ad horrea deportandis. Quia igitur per hoc canonicis, ipsi et Ecclesiae Dei non modica injuria irrogatur, cum levitis absque impensis decimas sit injunctum persolvi; fraternitati tuae per apostolicum scriptum mandamus qualiter inquisita diligentius veritate, si rem noveris taliter se habere, agricultores illos, ut de omnibus fructibus [Col. 1023D] praediorum, nullis subtractis expensis, sed integras potius decimas, et absque diminutione persolvant, per censuram ecclesiasticam, omni contra dictione et appellatione remota, compellas, et auctoritate nostra districte inhibeas, ne talia de caetero aliqua cupiditate, seu praesumptione attentent.

Datum Laterani, anno III.



CXL. Abbati Viziliacensi de divortiis. (Laterani.)
[Ibid.]

Plerumque accidit, ut proponis, in parochia tua mulieres a viris suis fornicationis causa recedunt, et sic usque ad mortem ipsorum permanere noscuntur. Ipsis vero defunctis, cum a consanguineis [Col. 1024A] ad quos haereditates eorum deveniunt, dotem suam cum dotalitio suo repetunt, eis audientiam denegant, et nolunt restituere, ob eam causam quia eo ipso se indignas fecisse putantur, quod a viris suis causa fornicationis duxerint recedendum. (Praeterea in tuo petitorio adjecisti, quod cum causae tibi a sede apostolica delegantur, in litteris citatoriis rescriptum apostolicum inseris, ut eo viso deliberare valeat, qui ab altero convertitur coram non ad primam, et secundam canonicam citationem, sed ad tertiam peremptoriam tantummodo veniat, actore ad omnes citationes veniente, et ipse actor intentionem suam in jure proponat, reus vexationi ejus intendens, tunc primo deliberatorias inquirat inducias, cum actor eidem authenticum offerat, ut conferat cum rescripto, [Col. 1024B] quod in prima citatione recepit. Asserens etiam quod tam longo citationum spatio, si voluit, plenae deliberationis tempus potuit habere. Quia igitur quid agendum in utroque apostolico responso desideras edoceri in primo taliter respondemus) quod, si mulier suae fornicationis causa per judicium Ecclesiae, aut propria levitate a viro recedit, nec postea reconcilietur eidem, eo defuncto, dotem vel dotalitium suum repetere jure non potest. In secundo vero casu dicimus quod praedicto modo reo ad judicium convocato, si ex rescripto sibi transmisso plene potuit instrui super eodem quo conveniebatur, induciae deliberatoriae non sunt ulterius indulgendae, sed procedendum est potius ad causae examinationem, et finem ei debitum imponendum.

[Col. 1024C] Datum Laterani, anno III.



CXLI. Ad quemdam de excommunicatione.
[Ibid., col. 636.]

A nobis fuit ex parte tua quaesitum, si quis ita pronuntiaverit, quisquis furtum fecerit excommunicatus sit, haec generalis sententia ad ipsius excommunicatoris subditos restringatur, an generaliter extendatur ad omnes, qui non sunt de jurisdictione ipsius. Ad quod utique dicimus, quod hac sententia nonnisi subdditi obligantur, nisi forte plus ei contulerit major, et largior auctoritas delegantis. (Praeterea requisiti fuimus, si quis judex ita protulerit, nisi Sempronio intra decem dies satisfeceris, te excommunicatum [Col. 1024D] aut suspensum, aut interdictum esse cognoscas, et ille in quem sententia talis fertur medio tempore appellans, ad dictum statutum minime satisfacit utrum tali sententia ille ligetur, an interpositione appellationis tutus existat. Videtur autem nobis quod hujusmodi sententiae obstaculum appellationis debeat impedire.

Datum Laterani, anno III.



CXLII. Anconitano episcopo.---De sententia excommunicationis.
[Ibid., col. 637.]

Significavit nobis, etc., et infra: Verum clericos illos, qui scienter, et sponte participaverunt excommunicatis a nobis, et ipsos in officiis receperunt; [Col. 1025A] eadem cum ipsis sententia non dubitamus involvi, quos etiam pro beneficio suae absolutionis habendo, ad nos volumus cum litterarum tuarum insinuatione transmitti.



CXLIII. Priori et capitulo Dehum.
[Ibid., col. 637.]

Bonae memoriae, etc., et infra: Ab hac itaque prima confirmatione quasi suborta exhibita est in auditorio nostro secunda, quae ita se habet: Similiter eisdem videlicet posterioribus litteris haec clausula poneretur; non obstantibus aliquibus litteris confirmationis latae sententiae audiatur causa, et fine debito terminetur. Utrum sic primae revocari deberent. Ad hoc dicimus quod per ultimas primae forent penitus [Col. 1025B] irritandae. Verum si diceretur, sicut frequentius in rescriptis apostolicis consuevit apponi: nullis litteris veritati et justitiae praejudicantibus, vel sub alia forma verborum, dummodo non diceretur de litteris confirmationis, expresse dicimus quod tandiu suum vigorem haberet, donec de iniqua, vel falsa sententia cognitio plenior habeatur.



CXLIV-XLV. Monasterio S. Augustini Cantuariensi concedit, ne quisquam abbatem vel monachos ejusdem monasterii aliqua sententia gravare praesumat, nisi fuerit a Romani pontificis latere destinatus. (Fragmentum.
[TWYSDEN, H. A. Scr., II, 1840.]

COELESTINUS episcopus, etc.

Quanto monasterium vestrum, et infra: Paci et [Col. 1025C] tranquillitati vestrae paterna sollicitudine providere volentes, auctoritate apostolica prohibemus, ne Cantuariensis archiepiscopus vel archidiaconus, seu officialis ejus, vel aliquis legatus obtentu legationis monasterium ingredi, vel abbatem vel monachos ejus, aliqua gravare sententia, vel sumptibus molestare, ecclesias, clericos aut homines vestros interdicere vel excommunicare attentet, nisi fuerit a Romani pontificis latere destinatus, vel mandatum ab eo susceperit speciale ad vos nominatim directum.



CXLVI. Huberto, archiepiscopo Cantuariensi, apostolicae sedis legato interdicit, ne ab abbate monachisque Sancti Augustini »obedientiam« exigat.
[Ibid., 1841.]
[Col. 1025D]

COELESTINUS episcopus, servus servorum Dei, HUBERTO Cantuariensi archiepiscopo, etc.

Si diligenter velis attendere quantum gratiae et honoris sacrosancta Romana Ecclesia mater tua tibi contulerit his diebus, credimus firmiter et speramus quod ad ea dirigeres actus tuos, quae illi merito debeant complacere. Non enim fraternitatis tuae prudentiam credimus ignorare, quod praedecessoribus tuis nunquam fuit gratia illa exhibita quam nos tibi nostris temporibus curavimus exhibere, et ideo summa est tibi sollicitudine praecavendum, ut non ea efficias per quae nos in aliquo offendere videaris. Ad nostram siquidem audientiam noveris pervenisse, quod postquam exercere curasti officium, [Col. 1026A] legationis tibi injunctae, a dilectis filiis abbate et conventu Sancti Augustini Cant., qui ad nos nullo mediante pertinent, cum instantia postulasti ut tibi obedientiam exhiberent; quod utique, si verum est, tanto nos gravat amplius et molestat, quanto magis id videtur contra nos et Romanam Ecclesiam attentatum. Nam legati quos a nostro latere ad diversas provincias aliquando destinavimus nunquam id ab aliquibus ecclesiis audivimus exegisse.

Nolentes igitur praedictae ecclesiae gravamen clausis oculis pertransire, fraternitati tuae per apostolica scripta mandamus, quatenus totaliter ab hujusmodi desistas proposito, et ab aliarum ecclesiarum eidem ecclesiae pertinentibus gravaminibus conquiescas, quod de te nullam querimoniam audiamus, [Col. 1026B] quia quantumcunque personam tuam sincera in Domino charitate diligamus, id non possemus in patientia sustinere.



CXLVII. R[ogero] abbati S. Augustini Cantuariensi de superiore epistola significat. Interdicit ei ne Huberto archiepiscopo »obedientiam exhibeat.«
[Ibid.]

COELESTINUS episcopus, servus servorum Dei, dilecto filio R. abbati S. Augustini, etc.

Cum ecclesia tuae curae commissa, et infra: Super eo autem quod a te et fratribus tuis Hubertus frater noster, Cantuariensis archiepiscopus, apostolicae sedis legatus, prout accepimus, exigebat, eidem scripta apostolica destinavimus, ut a vestris gravaminibus [Col. 1026C] conquiescat. Volumus autem et auctoritate apostolica firmiter inhibemus, ut si aliquando a vobis duxerit exigendam, ei nullam praesumatis obedientiam exhibere.



ANNO 1193.



CXLVIII. Ad Canutum Danorum regem. (Fragmentum.)
[PERTZ, Archiv., VII, 884.]

. . . Ex parte siquidem ven. fratris nostri Waldemari, Slesvicensis episcopi, nostris est auribus intimatum quod cum W. dux, frater tuus, ipsi et Ecclesiae suae castra, possessiones ac bona plurima per violentiam abstulisset. . .



CXLIX. Bulla in gratiam S. Jacobi Pruvinensis. (Laterani.)
[Gall. Christ., XII, Instr., 61.]
[Col. 1026D]

COELESTINUS episcopus, servus servorum Dei, venerabili fratri Aurelianensi episcopo et dilectis filiis abbati S. Evurtii et decano Parisiensi, salutem et apostolicam benedictionem.

Gravem dilectorum filiorum nostrorum, abbatis et fratrum S. Jacobi Pruvinensis, querelam accepimus quod cum ecclesia Sancti Quiriaci Pruvinensis canonicis ipsis concessa fuisset, ut ordo secundum B. Augustini Regulam perpetuis ibidem temporibus servaretur. Et felicis recordationis Innocentius papa praedecessor noster sub protectione sua personas [Col. 1027A] et bona ipsorum recipiens ordinis observantiam in eadem ecclesia privilegii sui munimine perpetuo roborasset . . . Procedente tamen tempore laicali, expulsi violentia locum ipsum deserere et in quoddam xenodochium se recipere sunt coacti. Et cum in sacris sit canonibus sub excommunicatione inhibitum, ne loca quae religiosis semel observantiis deputata noscuntur, ad saecularium clericorum cultum et dissolutiores consuetudines reducantur; unde canonici regulariter viventes ejecti sunt, ibidem saecularium clericorum conventus per laicalem est potentiam introductus. Cumque memorati regulares coram piae recordationis Alexandro papa praedecessore nostro suam quondam querelam proposuissent et ab ipso restitutionis litteras impetrassent, tam [Col. 1027B] litterae restitutionis, quam universa quae habebant munimenta chartarum et privilegiorum quibus aliquo tempore potuissent inniti, illis ablata fuerunt, et ut nunquam recuperari valerent igne consumpta, cumque tanta eis injuria irrogata fuisset persequentium minis valde conterriti intra se gementes et dolentes nullam fuerunt ausi super tantis violentiis et injuriis hactenus proponere quaestionem. Vestrae itaque discretioni et constantiae de qua plurimum confidimus, hoc totum negotium committentes per apostolica scripta praecipiendo mandamus, quatenus accedentes ad locum vel personas ad hoc necessarias ad vestram praesentiam sine dilationis dispendio evocantes, inquiratis diligentius de totius processu negotii, veritatem et Deum solum habentes prae [Col. 1027C] oculis; omni quoque gratia personarum postposita, quod canonicum fuerit super his auctoritate nostra, sublato appellationis obstaculo statuere non tardetis, hujus ita controversiae litigium terminantes, quod ad nos deinceps non debeat super hoc querimonia reportari. Si qui vero se temere duxerint opponendos, quo minus secundum Deum et mandatum apostolicum in hoc negotio procedatis, ipsos auctoritate nostra sine appellationis obstaculo per severitatem ecclesiasticam a tantae praesumptionis audacia compescatis; quod si omnes his exsequendis nequiveritis interesse, duo vestrum ea nihilominus exsequantur.

Datum Laterani . . . , pontificatus nostri anno tertio.



ANNO 1194.



CL. Adalberto archiepiscopo Salzburgensi, munus apostolicae legationis tribuit. (Laterani, Jan. 21.)
[HANSIZIUS, Germania sacra, t. II, p. 306.]
[Col. 1027D]

COELESTINUS episcopus, servus servorum Dei, venerabili fratri ADALBERTO Salzburgensi archiepiscopo, apostolicae sedis legato, salutem et apostolicam benedictionem.

Quoniam ex injuncto nobis servitutis officio tenemur ad universos tam vicinos, quam longe positos [Col. 1028A] aciem nostrae considerationis extendere, et in his, quae Dei sunt, quantum nobis divina gratia ministrare voluerit providere, cum universi, prout expediret, nostram nequeant adire praesentiam, necesse habemus quibusdam de fratribus et coepiscopis nostris, de quorum fide et industria plenarie confidamus, onus tantae sollicitudinis impertiri. Inde siquidem est, venerabilis in Christo frater, quod taxatis viarum periculis, et tam multiplicibus impedimentis, quae provenire possunt, praesertim in hujus malitia temporis, illis qui de tam remotis partibus necesse habent ad sedem apostolicam laborare tibi per universam provinciam tuam de fratrum nostrorum consilio, legationis officium de prudentia tua, fideique sinceritate quam erga nos, et Ecclesiam [Col. 1028B] Romanam geris, plurimum confidentes impendimus, praesentium auctoritate mandantes, ut vice nostra, quae corrigenda videris, auctoritate apostolica corrigas, et emendes et quae bene disposita sunt foveas et conserves, quae vero prava, vel a rectitudinis tramite deviare cognoveris, ad statum satagas reducere meliorem; sententias etiam quas in contumaces rationabiliter tuleris, aut rebelles, usque ad emendationem debitam firmitatem volumus omnimodam obtinere.

Datum Laterani, Januarii 21, pontificatus nostri, anno III.



CLI. Monasterio Steingadensi asserit bona a Welfone duce collata. (Laterani, Jan. 28)
[Mon. Boic., VI, 503.]
[Col. 1028C]

COELESTINUS episcopus, servus servorum Dei, dilectis filiis praeposito et fratribus monasterii de Steingademe, salutem et apostolicam benedictionem.

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, vestris justis postulationibus annuentes, monasterium et personas vestras, cum omnibus quae impraesentiarum rationabiliter possidetis aut in futurum justis modis, Deo propitio, poteritis adipisci, sub beati Petri et nostra [Col. 1028D] protectione suscipimus, specialiter autem ea quae bonae memoriae Welfo, quondam dux, qui monasterium ipsum construxisse dignoscitur, et dotasse pluribus donis, ei pia devotione concessit et tradidit, vobis et per vos ipsi monasterio auctoritate apostolica confirmamus et praesentis scripti patrocinio communimus.

Nulli ergo omnino hominum liceat hanc paginam nostrae protectionis et confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, V Kal. Februarii, pontificatus nostri anno tertio.



CLII. Monasterium S. Laurentii Aversarum tuendum suscipit ejusque bona ac privilegia confirmat. (Laterani, Mart. 8.)
[MARGARINI, Bullar. Casin., II, 220.]
[Col. 1029A]

COELESTINUS episcopus, servus servorum Dei, dilectis filiis MATTHAEO abbati monasterii Sancti Laurentii de Aversa ejusque fratribus tam praesentibus quam futuris regularem vitam professis, in perpetuum.

Effectum justa postulantibus indulgere et vigor aequitatis et ordo exigit rationis, praesertim quando petentium voluntates et pietas adjuvat et veritas non relinquit. Quapropter, dilecti in Domini filii, vestris [Col. 1029B] justis postulationibus clementer annuimus et praefatum monasterium quod existit juris beati Petri specialiter, in quo Domino estis obsequio mancipati ad exemplar praedecessorum nostrorum felicis memoriae Urbani, Alexandri et Lucii Romanorum pontificum, sub beati Petri et nostra protectione suscipimus et praesentis scripti privilegio communimus; in primis siquidem statuentes ut ordo monasticus qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione [Col. 1029C] regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. Universas quoque ecclesias, villas et oppida, quae monasterium ipsum rationabiliter possidet, vobis et eidem monasterio auctoritate apostolica confirmamus. Missas autem absque abbatis vel fratrum voluntate omni modis prohibemus; ne in servorum Dei recessibus, saecularibus occasio praebeatur ulla conventibus. Sane novalium vestrorum quae propriis manibus aut sumptibus colitis, sive de nutrimentis vestrorum animalium nullus a vobis decimas exigere vel extorquere praesumat. Nec liceat alicui episcopo ipsum monasterium vel cellas ejus interdicere, aut excommunicare. Chrisma vero, [Col. 1029D] oleum sanctum, consecrationes altarium sive basilicarum, ordinationes monachorum, seu clericorum monasterio pertinentium qui ad sacros sunt ordines promovendi, a quocunque malueritis catholico episcopo suscipietis, qui nostra fultus auctoritate, quod postulatur indulgeat. Capellanos vel clericos qui ipsi monasterio vel ejus cellis deserviunt excommunicari vel ab officio suspendi, sive ad synodum vocari ab aliquo episcopo prohibemus. Ad haec etiam pro speciali ipsius monasterii libertate, qua Romanae Ecclesiae, nullo mediante, adhaerere dignoscitur, ad honorem ac reverentiam gloriosissimi martyris Laurentii, cujus ibidem reliquiae sunt reconditae, usum mitrae ubilibet in celebrationibus divinorum et quotidianum usum annuli, tibi tuisque [Col. 1030A] successoribus indulgemus. Clericos etiam sive laicos liberos et absolutos, qui conversionis causa ad monasterium vestrum sive in vita sive in morte venire voluerit, liceat vobis vestrisque successoribus absque alicujus contradictione recipere. Sepulturam quoque ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu aut fratrum major pars consilii sanioris secundum Dei timorem et beati Benedicti Regulam [Col. 1030B] providerint eligendum; electus autem ad Romanum pontificem benedicendus accedat.

Decernimus ergo ut nulli omnino hominum liceat idem monasterium temere perturbare, aut ejus possessiones auferre, vel ablatas retinere, seu quibuslibet vexationibus fatigare, sed omnia integra conserventur eorum pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica, saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxit, potestatis honorisque sui dignitate careat, reamque se divino judicio existere de perpetrata [Col. 1030C] iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco jura sua servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Octavianus Ostiensis et Vellitrensis episcopus.
    Ego Petrus Pozzillus, tit. S. Rufinae episcopus.
    Ego Joannes, Praenestinus episcopus.
    Ego Albinus, Albanensis episcopus.
    Ego Pandulphus, presb. card. tit. basilicae XII [Col. 1030D] Apostolorum.
    Ego Petrus, tit. S. Caeciliae presb. cardinalis.
    Ego Jordanus, tit. S. Pudentianae tit. Pastoris presb. card.
    Ego Joannes, tit. S. Clementis cardinalis Viterbiensis et Tuscanensis episcopus.
    Ego Romanus, tit. Sanctae Anastasiae presbyter cardinalis.
    Ego Hugo, presbyter cardinalis tit. S. Martini tit Equitii.
    Ego Joannes, tit. S. Stephani presbyter cardinalis
    Ego Horatius, tit. S. Laurentii in Lucina presbyter cardinalis.
    Ego Soffredus, tit. S. Praxedis presbyter cardinalis
    Ego Joannes, tit. S. Priscae presbyter cardinalis.
    [Col. 1031A] Ego Gratianus, tit. Sanctorum Cosmae et Damiani card.
    Ego Gregorius, tit. S Mariae in Porticu diac. card.
    Ego Gregorius, S. Mariae in Aquiro diaconus cardinalis.
    Ego Lotharius, tit. S. Georgii ad Velum aureum diaconus cardinalis.
    Ego Lotharius, diac. card. tit. Sanctorum Sergii et Bacchi.
    Ego Nicolaus, S. Mariae in Cosmedin diacon. card.
    Ego Robertus, S. Theodori diaconus cardinalis.


Datum Laterani, per manum Moysi sanctae Romanae Ecclesiae subdiaconi, VIII Idus Martii, indict. XII, Incarnationis Dominicae anno 1193, pontificatus vero domni Coelestini papae III, anno III.

[Col. 1031B] Signum Coelestini papae III.


PERFICE GRESSUS MEOS IN SEMITIS TUIS.



CLIII. Ad capitulum Mutinense. (Romae, ap. S. Petrum, April. 27.)
[TIRABOSCHI, Mem. storiche Moden., IV, p. 13]

COELESTINUS episcopus, servus servorum Dei, dilectis filiis praeposito et capitulo Mutinensi, salutem et apostolicam benedictionem.

Fervens et sincera devotio quam circa nos et Romanam Ecclesiam geritis monet nos propensius, et hortatur, ut in his quae juste requiritis facile nostrum vobis debeamus praestare favorem, praesertim cum a nobis ea requirere vos contingat quae ad pacem vestrae ecclesiae pertineant et profectum. Innotuit [Col. 1031C] siquidem nobis ex rescripto felicis memoriae Alexandri papae praedecessoris nostri, quod vos olim consideratis facultatibus Mutinensis Ecclesiae diligenter deliberato consilio statuistis, ut eadem ecclesia plures quatuordecim canonicis vel pauciores habere non debeat, nisi facultates ipsius ecclesiae, Domino largiente, excrescerent, quod plures posset decenter habere. Nos autem vestris postulationibus annuentes, praescriptam constitutionem ratam habemus et firmam eam quae ad instar ejusdem praedecessoris nostri auctoritate apostolica confirmantes praesentis scripti patrocinio communimus, statuentes, ut nulli omnino hominum liceat hanc paginam nostrae confirmationis infringere vel ei ausu temerario [Col. 1031D] contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, V Kal. Mai, pontificatus nostri anno quarto.



CLIV. Prioratum Bromholmensem ex ditione monachorum Acrensium eximit. (Romae, ap. S. Petrum, Maii 7.)
[Mon. Angl., I, 635.]

COELESTINUS episcopus, servus servorum Dei, dilecto filio nobili viro WILLIELMO de Glanvill advocato prioratus de Bromholm, salutem et apostolicam benedictionem.

[Col. 1032A] Cum teneamur de singulorum profectibus cogitare, commodis tamen eorum praecipue qui se religioni manciparunt nos oportet intendere, et ipsorum onera, quantum cum Deo possumus, supportare. Audivimus siquidem quod, cum antecessores tui domum quamdam in fundo suo apud Bromholm intuitu divinae pietatis fundassent, et eam possessionibus quibus fratres ibidem Domino sub habitu religionis servire possent sustentari, ditassent, monachi de Acra quia rogati duos de commonachis suis ad ipsam domum destinaverunt, ut fratres ejusdem ordinis sui observantiam plenius edocerent, ipsam domum monachis suis caecis, claudis, debilibus et viribus corporis destitutis onerare et fratres observantiae ordinis et ipsi domui accommodos ab [Col. 1032B] ea extrahere et elongare non verentur.

Nos vero indemnitati supradicti prioratus paterna volentes sollicitudine providere, et quae circa eum perperam attentantur, falce correctionis apostolicae resecare, auctoritate tibi praesentium et per te praelibatae domui duximus indulgendum, ut supradicta domus de Bromholm ab indebita memoratorum monachorum de Aera jurisdictione et molestatione, sine appellationis et contradictionis obstaculo perpetuo maneat absoluta. Adjicimus etiam, ut obeunte eo qui nunc temporis praefatae domui prior praeest, nullus ibi qualibet subreptionis astutia vel violentia praeponatur, nisi quem tua discretio et fratres communi consilio, vel pars consilii sanioris, secundum timorem Dei et beati Benedicti Regulam priorem [Col. 1032C] providerint eligendum.

Nulli ergo omnino hominum liceat hanc paginam nostrae indulgentiae infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Data Romae, apud Sanctum Petrum, Nonas Maii, pontificatus nostri anno quarto.



CLV. Bulla pro reformatione monasterii S. Caesarii Arelatensis. (Romae, ap. S. Petrum, Maii 10.)
[Gall. Christ. nov., I, Instr. p., 100.]

COELESTINUS episcopus, servus servorum Dei, venerabili [Col. 1032D] fratri *** Arelatensi archiepiscopo, salutem, etc.

Nostris est auribus renuntiatum quod cum a B. Caesario quondam Arelatensi antistite, monasterium quoddam, scilicet monialium, infra muros civitatis tuae, in allodio quodam institutum sit et fundatum, ita quod successoribus ejus reverentiam et obedientiam impendere teneantur, de bonis ecclesiae tuae, sicut in antiquis et aliis privilegiis continetur, monasterio earum ditato, tempore iniquitatem ex adipe protrahentes, praedictae Ecclesiae matris dignitatem antiquam, et reverentiam depravare, et ab ipsius obedientia declinare praesumunt, ut discurrendi per civitatem et burgum, et alia plurima honestati suae contraria praesumendi facultas illis [Col. 1033A] libera concedatur. Eligunt enim secundum conscientiam suam, ut audivimus, abbatissas, et alias personas in ecclesia sua, creant sorores, quotquot volunt recipiunt, infirmos per villam publice visitare, et mulieres per se ipsas velare praesumunt; quae omnia et religionis earum faciem decolorant et Ecclesiae tuae dignitatem videntur plurimum derogare. Ne igitur archiepiscopalis auctoritas, et Ecclesiae tuae dignitas dispendium utilius in hac parte sui juris incurrat, et sanctimoniales ipsae de inobedientia valeant notabiles inveniri, abbatissae et sanctimonialibus praedicti monasterii per apostolica scripta praecipiendo mandavimus, ut tibi et Ecclesiae tuae tam debitam quam devotam obedientiam impendentes, nihil horum quae praemissa sunt [Col. 1033B] ulterius attentare praesumant; ideoque fraternitati tuae per apostolica scripta mandamus, ut eas a temeritate sua ad devotionem antiquam, et reverentiam ecclesiae tuae, auctoritate nostra, sublato appellationis obstaculo, revocare non differas, et a praemissorum penitus attentatione arcere.

Datum Romae, apud S. Petrum, VI Idus Maii, pontificatus nostri anno quarto.



CLVI. [Francisco] Aretino, [Bono] Senensi, et Pistoriensi episcopis mandat, ut ab abbate et monachis et Passinianensibus rogati corpus S. Joannis Galberti »ab eo loco in quo positum sit erigentes, devotionem fidelium ad venerationem ipsius salubriter excitent.« (Romae, ap. S. Petrum, Maii 23.)
[Acta SS., Jul. t. III, 339.]
[Col. 1033C]

COELESTINUS episcopus, servus servorum Dei, venerabilibus fratribus Aretino, Senensi et Pistoriensi episcopis, salutem et apostolicam benedictionem.

Saluti nostrae plurimum credimus expedire, si eorum in terris celebrem habeamus memoriam, eorum merita solemnibus recolendo praeconiis, quorum in coelis speramus intercessionibus assiduis adjuvari. Hinc est igitur, quod cum dilectus filius noster Gregorius abbas monasterii de Passiniano ad sedem apostolicam accessisset, et de sancta conversatione, vita et meritis beati Joannis confessoris, cujus venerabile corpus in ejus ecclesia requiescit, [Col. 1033D] plurima certa indicia coram nobis et fratribus obtulisset; nos auditis virtutum ejus et miraculorum insigniis, et quod inter carnales spiritualem, inter homines etiam conversationem angelicam habuisset, ipsum, qui corporaliter dissolutus cum Christo jam esse meruit, ne debito ipsius honori et gloriae quodammodo detrahere videremur, si sanctificatum a Deo permitteremus ulterius devotionis humanae carere veneratione; de fratrum nostrorum consilio sanctorum catalogo censuimus ascribendum.

Cum igitur lucerna ejus sic arserit hactenus in hoc mundo, quod per Dei gratiam jam non sub modio, sed super candelabrum meruerit collocari, in [Col. 1034A] se ardens per opera charitatis, aliis lucens per exemplum, fraternitatem vestram monemus et hortamur in Domino, per apostolica scripta mandantes, quatenus a praedicto abbate et fratribus ejus fueritis requisiti, ad jam dictum monasterium pariter accedatis, et cum honore et reverentia, quam in talibus adhiberi oportet, corpus sancti viri ab eo loco, in quo positum fuerat, sicut decet sanctum, solemniter erigentes, devotionem fidelium ad venerationem ipsius salubriter excitetis, ipsumque festivitate solemni pronuntietis constituto die annis singulis specialiter excolendum.

Datum Romae, ap. S. Petrum, X Kal. Junii, pontificatus nostri anno quarto.



CLVII. Ad decanum et archidiaconos Lincolniensis Ecclesiae.---Contra Gaufridum Eboracensem archiepiscopum. (Romae, ap. S. Petrum, Maii 31.)
[MANSI, Concil., XXII, 601.]
[Col. 1034B]

COELESTINUS episcopus, servus servorum Dei, dilectis filiis HAIME [(35) 1Kb] decano Lincolniae, et ROGERO de Leicestrie, et WINEMERO de Northamptun, archidiaconis in Lincolniensi dioecesi constitutis, salutem et apostolicam benedictionem.

Exposuerunt nobis, dilectissimi filii nostri, Simon decanus, et capitulum ecclesiae Sancti Petri Eboraci, quod post appellationem ad nos interpositam, clerici de capella venerabilis fratris nostri ejusdem ecclesiae archiepiscopi, et quidam alii ejusdem civitatis [Col. 1034C] in cathedrali ecclesia, in grave praejudicium ipsorum canonicorum intrusi, exclusis vicariis et clericis ejusdem ecclesiae, in ea ministrare, et contra approbatam et antiquam consuetudinem loca et stalla personarum in choro et capitulo usurpantes, ordinem ecclesiae pervertere praesumpserunt. Volentes vero hujusmodi praesumptionibus, prout convenit, obviari, discretioni vestrae per apostolica scripta praecipiendo mandamus, quatenus, si vera sunt quae praemisimus, praesumptores illos, ut ipsi ecclesiae S. Petri et canonicis super his in praesentia vestra debitam satisfactionem exhibeant, per censuram ecclesiasticam, appellatione postposita, compellatis. Damna etiam, quae per eosdem clericos [Col. 1034D] praedicto capitulo constitit irrogata, sicut justum fuerit, resarciri faciatis, quod si omnes his exsequendis interesse nequiveritis, duo vestrum ea nihilominus exsequantur.

Datum Romae apud Sanctum Petrum, II Kalendas Junii, pontificatus nostri anno quarto.



CLVIII. Arpino Polymniacensi et Willelmo Cupersano episcopis mandat ut in Cupersanum S. Benedicti monasterium, quondam copiosum, nunc praelatorum vitio egentissimum conveniant atque idoneum abbatem eligendum curent. (Romae, ap. S. Petrum, Jun. 2.)
[UGHELLI, Italia sacra, VII, 703.]

COELESTINUS episcopus, servus servorum Dei, venerabilibus [Col. 1035A] fratribus A. Polimnian. et W. Cupersan. episcopis, salutem et apostolicam benedictionem.

Cum omnium Ecclesiarum curam debeamus gerere pastoralem, illarum tamen provisioni specialius convenit providere, quae ad Romanam Ecclesiam nullo pertinent mediante. Pervenit siquidem ad audientiam nostram quod monasterium S. Benedicti de Cupersano, quod possessionibus et facultatibus multis ditatum fuerit, et in eo quadraginta monachi sub Regula B. Benedicti quondam in eo morantes suum impendebant Domino famulatum, ad tantam dicitur penuriam devenisse per incuriam praelatorum, quod vix ibi tres vel quatuor monachi, qui divina ibi ministeria celebrent tam assidue quam devote possunt aliquatenus inveniri. Cumque [Col. 1035B] per Mulcinen. episcopum, cui administratio ipsius monasterii de apostolica fuerat auctoritate commissa, crederemus idem monasterium sublevandum, evenerunt in contrarium universa, quod ablatis bonis omnibus monasterii antedicti fugam petiit et monasterium rebus suis omnibus totaliter deseruit spoliatum. Volentes igitur ut monasterium ipsum, quod ad Romanam Ecclesiam nullo pertinet mediante, amplius propter pastoris absentiam incurrere valeat detrimentum, fraternitati vestrae per apostolica scripta praecipiendo mandamus, qualiter ad praefatum monasterium pariter accedentes, monachis auctoritate nostra eligendi abbatem de corpore monasterii, si in eodem fuerit idonea persona [Col. 1035C] inventa, et licentiam tribuatis, alioquin talem sibi aliunde curent eligere praelatum, per quem idem monasterium tam in spiritualibus, quam in temporalibus grata suscipere valeat incrementa. Ut autem eidem monasterio auctoritate nostra citius consulatur, quod volumus nihilominus, et mandamus, atque praecipimus sine dilationis dispendio exsequi procuretis.

Datum Romae apud S. Petrum, IV Non. Julii, pontif. nostri an. IV.



CLIX. M[ichaeli] archiepiscopo et M. archidiacono Senonensi mandat, judicent inter capitulum Carnotense et comitissam Carnotensem. (Romae, ap. S. Petrum, Jun. 6.)
[Theodori Poenitentiale, II, 567.]
[Col. 1035D]

COELESTINUS episcopus, servus servorum Dei, venerabili fratri M. archiepiscopo et dilecto filio M. archidiacono Senonens., salutem et apostolicam benedictionem.

Sicut Henricus archidiaconus, Raginaldus de Masengeio praepositus, Simon de Berou, Radulfus de Bellovidere, et Germundus de Levesvilla, et capitulum Carnotense transmissa nobis insinuatione monstrarunt, cum juxta consuetam Carnotensis Ecclesiae libertatem Gilebertum, Laurentium, Willelmum, Robertum et Andream laicos Carnot. sub cura ejusdem ecclesiae pariterque protectione receptos ad servitium suum domesticum revocassent, comitissa Carnotensis sine defectu justitiae, cum [Col. 1036A] fautoribus suis qui sunt de vestra provincia unum de servientibus supradictis scilicet Gilebertum per violentiam cepit, et tam ipsum quam alios de bonis et rebus omnibus sine juris ordine spoliavit. Cum autem post multa gravamina super hoc clericis memoratis illata fuissent, ex utraque parte in arbitros compromissum, nulla tamen ex parte clericorum posita cautione, iidem arbitri partibus in sua praesentia constitutis plenum dare arbitrium noluerunt, asserentes se non debere super earum consuetudinibus vel libertatibus arbitrari, nec esse ad hoc ex forma compromissionis astrictos. Istud tamen pro sua voluntate dixerunt, ut praefati servientes usque ad instans festum Nativitatis beati Joannis nec amplius sine ipsorum licentia in eorumdem clericorum [Col. 1036B] servitio et protectione Ecclesiae liberius permanerent, integra substratorum restitutione gaudentes. Quia igitur clerici saepedicti ad consuetudinum ac libertatum Ecclesiae suae observantias se faterentur juramento teneri, et idcirco earum non posse pati tuta conscientia laesionem, petierunt sibi in casu isto per commissionis nostrae litteras provideri.

Ideoque discretioni vestrae per apostolica scripta mandamus, quatenus arbitros memoratos monere attentius, et inducere studeatis, ut inter partes praemissas perfectae concordiae viam studeant invenire. Quod et si arbitri memorati facere forte noluerint, vel eas super quaestione jam dicta, secundum [Col. 1036C] quod rationi consentaneum fuerit expedire, vos auctoritate nostra partes ad vestram praesentiam convocetis: et iis quae fuerint hinc inde proposita, diligenter auditis et cognitis, causam super his appellatione remota, mediante justitia, terminetis; non permissuri clericos memoratos, dum coram arbitris vel sub examine vestro justitiae parere voluerint, praemissorum servientium privari possessione, et indebite vel contra libertates seu consuetudines approbatas Ecclesiae suae aliquid temere attentari, nullis litteris veritatis justitiae praejudicantibus, si quae apparuerint a sede apostolica impetratae.

Datum Romae apud Sanctum Petrum, VIII Idus Junii, pontificatus nostri anno quarto.



CLX. [Adelardo], episcopo Veronensi, mandat ut a duce Austriae juramentum recipiat. (Romae, ap. S. Petrum, Jun. 6.)
[TWYSDEN, H. A. Scr., I, 675.]
[Col. 1036D]

COELESTINUS papa Veronensi episcopo.

Volumus et per apostolica scripta mandamus atque praecipimus, quatenus a duce Austriae juramentum recipias, cum alia cautione quam expedire noveris, quod mandatis nostris quae sibi per te, vel litteras, aut nuntium, vel nuntios nostros fecerimus, per omnia sine fraude parebit. Quo recepto, in ejus virtute sibi praecipias, ut obsides regis Anglorum universos absolvat; conditiones omnes quas exegit [Col. 1037A] ab ipso, relaxet, et oblata sibi per eum et suos, et quae de ipsius regis iniqua redemptione percepit sibi per universa restituens, eosdem obsides faciat cum securitate ad propria remeare, et ut amodo talia non attentet. Nihilominus etiam de injuria et damnis congrue satisfaciat irrogatis. His demum rite completis et peractis, ei et suis absolutionis munus impendas, et interdictum cui erat ipsius terra subjecta relaxes. Illud etiam eidem duci et suis nihilominus, praestita sibi absolutione, sub debito praedicti juramenti praecipias quod, quam citius poterunt, ad partes Jerosolymitanas accedant, et tanto tempore moram in servitio Christi faciant, quanto praefatus rex in captione dignoscitur exstitisse. Quod si non observaverint ipsum et suos in [Col. 1037B] eamdem excommunicationis sententiam appellatione remota reducas.

Datum Romae, apud Sanctum Petrum, VIII Idus Junii, pontificatus nostri anno quarto.



CLXI. Ad episcopum Lincolniensem.---Jubet inquisitionem fieri de excessibus Eboracensis archiepiscopi. (Romae, ap. S. Petrum, Jun. 8.)
[MANSI, Concil., XXII, 599.]

COELESTINUS episcopus, servus servorum Dei, venerabili fratri Lincolniensi episcopo, et dilectis filiis archidiaconis de Northamptun, et priori de Ponte sancto, salutem.

Mediator Dei et hominum Dominus Jesus Christus, [Col. 1037C] cujus providentia in sui dispositione non fallitur, totius Ecclesiae disciplinae caput et magisterium sacrosanctae Romanae Ecclesiae voluit reservari, et omnes alias ipsius ordinationi et correctioni subesse: ita quod concessa ei specialiter plenitudine potestatis, ejus etiam sit [al. proprium] caeterarum excessus corrigere, et quod laudabiliter agitur, auctoritate apostolici culminis approbare. Unde nos, qui ad ejus regimen divina sumus dispositione assumpti, ea volumus fratres et coepiscopos nostros cautela et discretione diligere, ne videamur affectum et familiaritatem eorum, vocationis nostrae officio anteferre; praesertim cum habeat suos fines dilectio, qua quisque tenetur [Col. 1037D] ad hominem, non ad hominis errorem diligendum. Sane ad audientiam nostram ex personarum, et capituli Eboracensis ecclesiae insinuatione pervenit, et id ipsum dilectorum filiorum nostrorum Roberti Eboracensis, et Rogeri de Selebi, et aliorum undecim abbatum Praemonstratensis ordinis testimonia manifeste declarare videntur, quod venerabilis frater Gaufridus Eboracensis archiepiscopus, sacramenta injuncti sibi officii vilipendens, venatione, aucupio et aliis militaribus curis inutiliter occupatus, ordinationi clericorum, ecclesiarum dedicationibus, et synodis celebrandis, nec manum nec operam post sui promotionem adhibuit, nec abbatem aliquem benedixit: licet tam contra clericos quam abbates ad maledicendum [Col. 1038A] et excommunicandum, linguam consueverit juxta motum proprium indiscrete relaxare. Libertates ecclesiae suae ac consuetudines approbatas evacuat et subvertit; appellationes, quae solent esse ad remedium oppressorum, ad Romanae sedis injuriam reduxit in contemptum; plures, pro eo quod ad nos appellationes emiserant, vinculis fecit carceralibus vehementer astringi; personas Ecclesiae suae, post appellationem ad nos factam, honoribus et beneficiis spoliavit; quosdam canonicorum, appellatione contempta, excommunicationi subjecit, privilegia Romanorum pontificum in ejus praesentia omnino auctoritate frustrantur; et qui forte alias tutus esset in ostensione privilegii nostri, optati coram eo beneficium praesidii [Col. 1038B] demeretur. Cum contingit aliquem ad subtractam sibi ecclesiam, vel possessionem, per judices delegatos auctoritate nostra restitui, eum, per quem debuerat judicium exsecutioni mandari, statim sentiet inimicum. Plures enim taliter restitutos destituit, et ecclesias per ministros suos aggrediens, fores ecclesiarum fregisse, et eos proponitur per violentiam expulisse. Quamplures etiam reatum perjurii fecit perniciose incurrere, ipsos ab obedientia, quam archidiaconis suis canonice servandam juramento promiserant, quadam necessitatis violentia retrahendo. Praeterea majorem ecclesiam multitudine armatorum aggrediens, fores capituli per violentiam confringi et asportari fecit, et bona canonicorum, et aliorum plurium, [Col. 1038C] qui res suas tam in ecclesia quam in thesauraria deposuerant, fecit per violentiam detineri: pro quibus omnibus Eboracense capitulum ad nostram audientiam appellavit. Comperimus etiam ex testimonio praedictorum, quod ecclesiis quandoque vacantibus, praesentatas sibi ab his ad quos praesentatio pertinet, personas idoneas non admittit; sed eas aut pueris aut minus honestis personis assignat, usus pariter praesentantis et instituentis officio; aut facit eas ex sola voluntate vacare, ut earum fructus ipsius usibus applicentur, et quod sustentationi alicujus clerici honesti debebatur, sibi non metuit retinere. Adjecerunt etiam, quod cum spiritualia dona gratis debeant [Col. 1038D] et sine pravitate distribui, frequenter cum donat ecclesiam, aut eam scindit per partes contra statuta ecclesiae canonica, aut in ea novam et indebitam retinet pensionem, et quamplures excommunicatos vel suspensos non nisi pecunia interveniente absolvit. Religiosi vero viri et honesti in conspectu ejus despecti et contemptibiles sunt, viles et suspectae personae de facili familiaritatem ejus et gratiam assequuntur. Unde, si sic vivitur et in talibus fuerit conversatio sua timendum est ne gregi sibi commisso potius sit lapis offensionis et scandali petra, quam eruditionis exemplum, vel contra spirituales nequitias solatium aut tutela. Quia igitur quae praemissa sunt, sollicitudinem inquisitionis exposcunt, discretioni vestrae, [Col. 1039A] de qua plene confidimus, inquisitionem horum duximus committendam: per apostolica scripta praecipiendo mandantes, quatenus ad Eboracensem ecclesiam accedatis, et convocatis abbatibus, et prioribus, et aliis ecclesiasticis personis Eboracensis dioecesis, diligentius inquiratis, utrum Eboracensem ecclesiam et provinciam tam inutiliter et perniciose tractavit: et si super praemissis legitimi accusatores apparuerint, audiatis quae contra praefatum archiepiscopum duxerint proponenda: et, eis diligenter auditis et cognitis, attestationes sub sigillis vestris inclusas nobis transmittere procuretis, assignantes partibus terminum competentem, quo sufficienter instructoe ad apostolicam sedem accedant, quod canonicum est, [Col. 1039B] ibi, dante Domino, recepturae. Si vero accusatores defecerint, et fama publica fuerit contra ipsum, ei purgationem cum tribus episcopis, et totidem abbatibus, auctoritate nostra, sublato appellationis obstaculo, indicatis: in qua si forte defecerit, ipsum ab archiepiscopali officio et administratione suspensum apostolico conspectui faciatis praesentari, ut, auctore Domino, ibi plenius doceatur, qualiter eum et sibi consimiles in domo Dei oporteat ministrare. Si vero idem archiepiscopus aliquid contra eos duxerit proponendum, illud nihilominus audiatis, et ad nos sub sigillis vestris transmittatis inclusum, ut super his quod canonicum fuerit, statuatur. Sane si dictus archiepiscopus [Col. 1039C] in elusionem mandati nostri, antequam citatio vestra ad eum perveniat, appellationem interposuerit, vel iter arripuerit ad sedem apostolicam veniendi: vos ei terminum trium mensium statuatis, infra quem se debeat in propria persona nostro conspectui praesentare. Quod si non fecerit, vos eum extunc ab omni pontificali officio et archiepiscopatus administratione denuntietis auctoritate nostra, remota appellatione, suspensum. Quod si omnes his exsequendis interesse nequiveritis, duo vestrum nihilominus ea exsequantur.

Datum Romae apud Sanctum Petrum, VI Idus Junii, pontificatus nostri anno quarto.



CLXII. Ecclesiae Nidrosiensis protectionem suscipit, possessionesque ac privilegia confirmat. (Romae, ap. S. Petrum, Jun. 15.)
[THORKELIN, Diplom. Arn. Magn., II, 13.]
[Col. 1039D]

COELESTINUS episcopus, servus servorum Dei, venerabili fratri HEIRICO, Nidrosiensi archiepiscopo, ejusque successoribus canonice substituendis, in perpetuum.

Ea cura et diligentia volumus fratrum et coepiscoporum nostrorum dignitates et jura servari ut in iis, in quibus favorem apostolicum, praevia ratione deposcunt, illum sibi sentiant benignius suffragari. Eapropter, venerabilis in Christo frater, tuis justis postulationibus clementer annuimus, et personam tuam atque Nidrosiensem Ecclesiam cui, auctore Deo, [Col. 1040A] praeesse dignosceris, sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona, eadem Nidrosiensis Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi tuisque successoribus et illibata permaneant. Libertates autem et immunitates, quas de concessionibus regum, praecipue regis magni Norvagiensis, Ecclesia tuo subjecta regimini hactenus obtinuisse dignoscitur, tibi et Ecclesiae ipsi auctoritate apostolica confirmamus, et perpetuam habere decernimus firmitatem. Licitum quoque sit tibi et [Col. 1040B] successoribus tuis in capellis, a regia libertate fundatis vel dotatis, sicut in aliis ecclesiis vel capellis provinciae tuae, idoneas instituere sine ipsorum assensu vel praesentatione personas, secundum renuntiationem, quam de jure patronatus per publica instrumenta et per privilegia sua constat eosdem reges fecisse.

Statuimus insuper ut in electionibus episcoporum et abbatum provinciae tuae nulla vis, nulla potentia, nulla auctoritas vel consensus regis seu principis interveniat, nec favore ipsorum quisquam officium ecclesiasticae praelationis obtineat, nisi quem concordi electione illi ad quos electio pertinet vacanti ecclesiae scientia et moribus judicaverint [Col. 1040C] aptiorem. Clericos etiam regni Norvagiae debita volentes libertate gaudere, praesenti pagina districtius prohibemus, ne aliquis episcopus, abbas seu clericus, cum ipsi regalia non habeant, arma sumere vel in expeditionem ire, vel ad hoc quidquam de suo impendere compellantur; nisi forte necessitas tam gravis immineat, quod id a dioecesano episcopo et sapientioribus et discretioribus viris ecclesiasticis communicato consilio fieri permittatur. Si vero aliquis clericus, qui nec praelationem obtineat ecclesiae nec ejus sit ministerio vel officio, quod absque dispendio Ecclesiae deserere non possit, specialiter deputatus, expeditionem sequi a suo episcopo permittatur in eo ibi officio serviat, quod professioni suae vel ordini [Col. 1040D] competere dignoscatur. Specialiter autem presbyteros vel clericos et laicos beati Olavi martyris servitio deputatos, et sacerdotes alios omnes, tam in rure quam civitate morantes, juxta regiae pietatis privilegium sunt exempti, ab illis angariis immunes esse omnino censemus, quae lingua Norvagica certo et appropriato vocabulo nuncupatur Laeidangir.

Praeterea vobis concedimus triginta mensuras farinae quae Lest vocabulo appropriato dicuntur, pro emendis vestibus ad opus ministrorum beati Olavi, mittere in Islandiam, illis praesertim temporibus, quibus id patriae patietur ubertas. Et vectigalia quae de una navi, ab Islandia venienti, annis singulis ecclesiae beati Olavi debentur, eidem [Col. 1041A] auctoritate apostolica confirmamus; omnes etiam ad ejus ecclesiam devotionis causa et peregrinationis intuitu accedentes, tam advenas quam indigenas, sive guerrae tempus sit, sive pacis, in eundo et redeundo firma volumus et statuimus securitate gaudere potiori, et eos qui rei de talium molestatione inventi fuerint, poenae canonicae, in eos generali deliberatione statutae, decernimus subjacere. Illis quos interfici, tali conflictu a peregrinis pro defensione sua contigerit sepulturam censentes ecclesiasticam denegari; clericis vero in causis, canonico jure prohibitis interdicimus penitus saeculare judicium, et illos qui contra prohibitionem communem et nostram specialiter super hoc venire tentaverint, et subire judicium saeculare secundum [Col. 1041B] arbitrium dioecesani episcopi censemus canonice puniendos. Ecclesias etiam dedicatas, sine permissione dioecesani episcopi nulli omnino fas sit destruere, sive de loco ad locum aliqua occasione transferre. Nulli etiam regi vel principi liceat approbatas patriae leges et scriptas, absque consensu episcoporum et sapientum consilio, et pecuniarias poenas, tam in clericis quam in laicis contra antiquam consuetudinem, in ecclesiarum seu clericorum dispendium immutare vel ab aliquo episcopo seu abbate, regalia non habente, ante consecrationem seu benedictionem, aut post, fidelitatis exigere sacramentum. Sed et in dandis decimis de terris et mansionibus suis reges omnino sequantur canonicas sanctiones. Nihilominus praesentium tibi auctoritate concedimus, ut secundum [Col. 1041C] quod praedecessores tui obtinuisse noscuntur liceat tibi et successoribus tuis, non ad voluptatem sed ad tuum et Ecclesiae commodum, aves, falcones scilicet et astures, et griseos emere, prout a praedecessoribus tuis est hactenus observatum.

Decernimus ergo ut nulli omnino hominum liceat praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva in omnibus apostolicae sedis auctoritate. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire [Col. 1041D] tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat.

Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem praemia aeternae pacis inveniant. Amen. Amen. Amen.

    Ego Coelestinus catholicae Ecclesiae episcopus.
    Ego Albinus Albanensis episcopus.
    [Col. 1042A] Ego Octavianus Ostiensis et Velletrensis episcopus.
    Ego Joannes Praenestinus episcopus.
    Ego Petrus Portuensis et Sanctae Rufinae episcopus.
    Ego Pandulfus basilicae XII Apostolorum presbyter cardinalis.
    Ego Petrus tit. Sanctae Caeciliae presbyter cardinalis.
    Ego Joannes tit. Sancti Clementis cardinalis Viterbiensis et Tusculanensis episcopus.
    Ego Guidox presb. card. Sanctae Mariae Transtiberim tit. Calisti.
    Ego Hugutio presb. card. Sancti Martini tit. Equitii.
    [Col. 1042B] Ego Joannes tit. Sancti Stephani in Coelio monte presb. card.
    Ego Cynthius tit. Sancti Laurentii in Lucina presb. card.
    Ego Soffredus tit. Sanctae Praxedis presb. card.
    Ego Bernardus Sancti Petri ad Vincula cardinalis tit. Eudoxiae.
    Ego Joannes tit. Sanctae Priscae presb. card.
    Ego Gratianus Sanctorum Cosmae et Damiani diac. card.
    Ego Gregorius Sanctae Mariae in Porticu diac. card.
    Ego Gregorius Sanctae Mariae in Aquiro diac. card.
    Ego Gregorius Sancti Georgii ad Velum aureum diac. card.
    [Col. 1042C] Ego Lotarius Sanctorum Sergii et Bacchi diac. card.
    Ego Nicolaus Sanctae Mariae in Cosmidin diac. card.
    Ego Bobo Sancti Theodori diac. card.
    Ego Petrus Sanctae Mariae in Via Lata diac. card.
    Ego Cencius Sanctae Luciae in Orchea diac. card.


Datum Romae, apud Sanctum Petrum, per manum Aegidii, Sancti Nicolai in Carcere Tulliano diaconi cardinalis, XVII Kalendas Julii, Incarnationis Dominicae anno 1194, pontificatus vero domini Coelestini papae III anno quarto.



CLXIII. Ecclesiae S. Petri Eboracensis protectionem suscipit, possessionesque ac privilegia confirmat. (Romae, apud S. Petrum, Jun. 16.)
[WILKINS, Concil., I, 503.]
[Col. 1042D]

COELESTINUS episcopus servus servorum Dei, dilectis filiis SIMONI, decano et capitulo ecclesiae Sancti Petri Eborum, eorumque successoribus canonice substituendis in perpetuum.

Cum Romana Ecclesia, cui dante Domino praesidemus, justis postulantium votis pia semper consueverit benignitate adesse, dignum est et consonum, ut illi de speciali ejus praesidio et protectione confidant, et ut possint ea contra malignorum incursus, tanquam optatae defensionis clypeo, praemuniri, quorum fides et devotio in honore ipsius et reverentia certo rerum experimento probatur. Eapropter, [Col. 1043A] dilecti in Domino filii, justis postulationibus vestris clementer annuimus, ecclesiam vestram, in qua divino mancipati estis obsequio sub beati Petri et nostra protectione suscipimus, et praesentis scripti privilegio communimus. Propterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Scilicet villam de Dalton cum pertinentiis; villam de Cotom cum pertinentiis; villam de Brothton [Col. 1043B] cum ecclesia, molendino et omnibus aliis pertinentiis; villam de Helperby cum pertinentiis; terram de Ulfrikby cum pertinentiis; terram de Gisppesmare cum pertinentiis; terram de Ledesham cum pertinentiis; terram de Hoton cum pertinentiis; ecclesiam de Burgo cum capella et omnibus aliis pertinentiis; ecclesiam de Lanum cum capella et decimis molendinorum archiepiscopi et omnibus aliis pertinentiis; ecclesiam de Burton cum pertinentiis; ecclesiam de Lesyngton cum pertinentiis: ecclesiam de Quetungkebur cum pertinentiis; ecclesiam Sancti Joannis ad pontem Eborum; ecclesiam Sancti Joannis in Marisco; ecclesiam Sancti Laurentii in Walmegut cum pertinentiis infra civitatem [Col. 1043C] et extra; ecclesiam Sancti Andreae in Hecmangergat; ecclesiam Sancti Marci in Conyngstrete; ecclesiam Sanctae Mariae ultra Usam; sexaginta solidos de manerio de Patrington; duas marcas argenti de nundinis Sancti Petri ad Vincula in Eborum; de synodalibus XI solidos ad cantariam, et centum solidos ad cantariam, et centum solidos ad magistrum scholarum spectantes. Antiquas quoque et rationabiles ecclesiae vestrae consuetudines et hactenus observatas vobis et vestris successoribus confirmamus, et decernimus eas in ecclesia vestra futuris temporibus absque contradictione cujuslibet firmiter observandas. Auctoritate apostolica nihilominus prohibemus, ne archiepiscopus vester, qui pro tempore fuerit, in decanum [Col. 1043D] vel aliquam personam, canonicos vel eorum ministros, sive clerici sint sive laici, aliquam excommunicationis, interdicti, seu suspensionis sententiam, contra immunitatem quam praedecessores vestri et vos hactenus habuistis, sine assensu decani et capituli audeat promulgare, vel eos a choro arcere vel ab ecclesiarum ingressu; quod si praesumpserit, eam decernimus non tenere. Statuimus insuper ne decanus, qui secundum Deum in ecclesia vestra fuerit institutus, contra ecclesiae vestrae solitam libertatem et consuetudinem hactenus observatam, homagium obtentu beneficii ecclesiastici archiepiscopo facere teneatur.

Praeterea paterno intuitu providere volentes ne in his quae ad vos spectare noscuntur, laesionem [Col. 1044A] aliquam incurratis, electionem liberam magistri domus hospitalis Sancti Petri Eborum, sicut eam ex antiqua et approbata consuetudine hactenus ecclesia vestra obtinuit, vobis vestrisque successoribus confirmamus; ita quod qui id pro tempore fuerit assumendus, nonnisi per electionem vestram consuetam assumatur. Et ne status ecclesiae vestrae temeritate qualibet circa observantias rationabiles mutationis seu turbationis incurrat, dignitates, libertates, immunitates quae a regibus et principibus seu archiepiscopis vestris vobis et ecclesiae vestrae rationabiliter sunt concessae et Romanis pontificibus approbatae, seu etiam regum seu principum vel archiepiscoporum, necnon episcoporum, Romanorum pontificum authenticis continentur, [Col. 1044B] ratas esse censemus et eas perpetuam obtinere firmitatem.

Prohibemus insuper ne archiepiscopus vel aliquis alius contra antiquam et approbatam Eborum ecclesiae libertatem, personas seu canonicos, aut clericos vel homines vestros in debitis et consuetis excommunicationibus praegravare eos pecuniaria poena mulctare praesumat, nec sine satisfactione debita relaxare sententias quas capitulum vestrum, secundum antiquam et approbatam ecclesiae vestrae consuetudinem, in invasiones rerum seu possessionum suarum illicitos, aut temerarie detentos, et in vestros homines graviter delinquentes, rationabiliter duxerit proferendas. Ordinationem [Col. 1044C] quoque canonicorum seu personarum, sicut ab ipsa fundatione loci hactenus est observatum, liberam esse decernimus: ut videlicet honesta idonea persona, cui archiepiscopus vester vacantem in ecclesia vestra praebendam vel dignitatem duxerit conferendam, secundum antiquam ecclesiae vestrae consuetudinem, decano et capitulo praesentetur. Receptus autem per capitulum in canonicum per librum et panem per manum decani et capituli debeat investiri: postmodum vero in osculo fratrum receptus, de conservanda fidelitate ecclesiae vestrae et libertatibus et consuetudinibus juri consentaneis pro viribus defendendis; secretis capituli non detegendis juramentum consuetum et debitum interponat: et tunc de mandato decani et capituli per [Col. 1044D] manum cantoris, prout moris est, installetur. Si quis vero contra consuetudinem antiquam et approbatam in ecclesia vestra per aliquem fuerit introductus, nec pro persona nec pro canonico habeatur. Si vero archiepiscopus vester vacantem in ecclesia vestra praebendam vel personatum infra Lateranensis concilii secundum formam praescriptam idoneae personae, canonica admonitione praemissa, non contulerit, liceat vobis auctoritate apostolica, nullius contradictione vel appellatione obstante, illam contra ejusdem concilii statuta conferre.

Decrevimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, [Col. 1045A] seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat; cuncti autem ejusdem loci jura servantes, fructum bonae [Col. 1045B] actionis percipiant, et apud districtum judicem praemia aeternae pacis inveniant.

Decernimus ergo ut nulli omnino hominum liceat hanc paginam nostrae protectionis, confirmationis, prohibitionis, atque concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, XVI Kalendas Julii, pontificatus nostri anno quarto.



CLXIV. Capitulo Tarraconensi praecipit ut Willelmum Raimundi, qui Berengarium archiepiscopum in urbe Gerunda crudeliter interfecerit, anathematizatum denuntient terramque ejus interdicto afficiant; praeterea regem et reginam Aragonum sub excommunicationis et interdicti poena hortentur ut Willelmum sociosque de toto regno proscribant, ecclesiaeque Tarraconensi et ablata reddant et de injuriis satisfaciant. (Romae, ap. S. Petrum, Jun. 17.)
[MANSI, Concil. XXII, 643.]
[Col. 1045C]

COELESTINUS episcopus, servus servorum Dei, dilectis filiis capitulo Tarraconensi, salutem et apostolicam benedictionem.

Plangendum esset potius quam scribendum super tam nefario scelere quod filius iniquitatis Willelmus Raymundi obstinata et pertinaci audacia perpetrare praesumpsit non timens in Patrem suum et dominum, [Col. 1045D] et cujus neptem in uxorem habebat, videlicet bonae et piae memoriae Berengarium archiepiscopum vestrum sceleratas manus immittere, et ipsum crudeli gladio mortaliter trucidare. Cum enim, sicut audivimus, Willelmus ipse proprius homo fuisset archiepiscopi, ac plura beneficia percepisset ab eo, nepotem etiam, ut diximus, ejusdem haberet uxorem perniciosa simulatione confinxit et per nuntium suae conceptae iniquitatis interpretem eidem mandavit antistiti, quod uxor sua, videlicet neptis ejus, vellet cum eo super quodam negotio consilium et tractatum habere. Praesentiae igitur quod ob hoc deberet venire Gerundam, venit obviam quasi pacificus, ut secundum propheticum oraculum, sicut fraudulentus vasa pessima portans, eum impie vulneravit, [Col. 1046A] et de mulo cui insedebat prostravit in terram. O immane scelus et omni detestatione dignissimum! Quo pacis et religionis Christianae jura laeduntur, et arma filii exacuuntur in Patrem! Expediebat potius ut, juxta prophetam gladius ille in vomerem, seu lancea converteretur in falcem (Isa., II). Ut autem iniquitas illius nequam hominis prodiret ex adipe non fuit contentus ei lethale vulnus infligere, sed post ipsum ictu tertio repetitum, cum archiepiscopi capellano qui aderat, inciperet confiteri, tanquam vir sanguinum confessionem ejus, qui et habitu Cisterciensis ordinis erat indutus, nec Deum timens, nec homini deferens, jam exutus humana pietate, et diabolica feritate vestitus, totis conabatur viribus impedire. Verumtamen auctor [Col. 1046B] summae pietatis, qui neminem vult perire (II Petr. III), tandem eidem archiepiscopo contulit gratiam confitendi, quod in ipsa confessione, dum in eum persecutoris gladio insaniret, juxta consilium sacerdotis, interfectori suo pepercit, Deum ad imitationem gloriosi protomartyris pro eo incessanter exorans. Denique ille insatiabilis homicida, cum eum prima vice semivivum reliquisset in terra, et tantum distetisset ab illo, quantum duo aut tres jactus balistae possent, ut putabatur, emitti, more tortuosi serpentis, vel cancri potius, retroversus tot vulnera eidem inflixit, quod vix locus vulneribus poterat inveniri; et ut nihil de malitia sua omitteret, quin potius ut totum virus emitteret, [Col. 1046C] quod ore combiberat truculento, a superbiae suae in quo erat equo descendit, et post tot et tam atrocia vulnera, cerebrum ejus cuspide mucrone effudit. Proh dolor! ut quid mortalia cogis pectora, irae detestabile monstrum! Ecce quam turpiter pastorem Ecclesiae trucidare fecisti, ecce cadit columna Ecclesiae! Sed quid inde? ipso apponente manum cujus dextera facit virtutem, conculcabitur filius Belial; mentietur iniquitas sibi, et maleficium non dicimus hominis, sed non hominis dedita poena luetur. Consurgite igitur boni aemulatores Ecclesiae Dei et filii, debitum vestri officii viriliter exercete. Doleat de tanto scelere consummato non solum Tarraconensis provincia, sed etiam tota Hispania, quinimo Christianitas universa, et eo vehementiori in ipso [Col. 1046D] dolore admiratione stupescat, quod non tantum ipse archiepiscopus, sed etiam tertius ab isto sub tempore unius et ejusdem principis per gladium ambo interfecti fuerunt, quodque dolendi materiam non minuit, sed augmentat, non solum rex Aragonum et regina illustres huic malo non condolere dicuntur, verum etiam addere afflictionem afflictis, et Ecclesiam vestram conterere multiplici jam contritione contritam. Cum enim, de quo si verum est valde miramur, super his querimoniam statim ad conspectum eorum transmissa fuisset justitiam exinde facere non curaverunt, illius Isaiae non memores quo dicitur: In justitia regnabit, rex et principes in judicio praeerunt (Isai. XXXII); et illius Sapientis quo ita praecipitur: Diligite justitiam qui judicatis terram [Col. 1047A] (Sap. I). Unde accidit ut rigorem justitiae nequissimus ille non trepidans, ita liberis quocunque vult gressibus evagatur, ac si pecudem aut vitulum occidisset, et facta est res mali et perniciosi exempli, usque adeo quod nulla ecclesiastica persona per milliarium longe a propria sede sine periculi metu progreditur, et reverentia debita Ecclesiae vestrae, ac ministris ipsius jam fere elanguit, et emersit in ventum. Aestimati sunt quippe clerici, qui genus electum et regale, populus etiam acquisitionis et grex peculiaris Christi censetur, tanquam oves occisionis, facti vicinis suis opprobrium, subsannatio et derisus. Praedicti quoque rex et regina, cum per seipsos et suos, tum per hospitalarios et religiosos, ipsam Ecclesiam vestram tam in civitate [Col. 1047B] quam extra damnis plurimis et gravibus injuriis affecerunt, et cum fere ad nihilum sit redacta, et sic in occisione suorum pastorum per malitiam filiorum hominum laceretur, jam non invenitur aliquis qui in eadem cervicem suam audeat pontificali supponere servituti. Quia igitur tam nefarium scelus incorrectum seu impunitum relinqui non debet, sed adeo sunt tanta maleficia punienda, quod qui audierint similia facere non attentent, universitati vestrae per apostolica scripta mandamus, et in virtute obedientiae sub poena officiorum et beneficiorum, et interminatione anathematis districte praecipimus, quatenus praedictum Willelmum perditionis et proditionis filium, et complices ejus tam clericos quam laicos, omni occasione, dilatione et [Col. 1047C] appellatione seposita, pulsatis campanis et candelis accensis solemniter anathematizatos denuntiare curetis, et totam terram eorum, atque aliam in qua praesentes fuerint, interdicto subdatis. Nec sententias quas dederitis relaxetis, donec ipse Willelmus anathematizatus cum complicibus suis ad apostolicam sedem accedat. Verum illos clericos decernimus beneficiis ecclesiasticis perpetuo esse privatos, qui praebuere consilium sive consensum, ut praedictus pontifex interiret. Praecipiatis autem sine aliqua exceptione omnibus illis militibus et aliis laicis, qui sunt in terra Ecclesiae vestrae metropolitico jure subjecta, ut ipsum nequam et sequaces ejus tanquam Saracenos desperatissimos persequantur, ejusque [Col. 1047D] interdicto igne et aqua non communicent quoquo modo. Sed neque eum in venditione vel emptione aliqua seu traditione victualium, aut receptione hospitiorum participare praesumant, donec nudis pedibus super terram in multa abstinentia et asperitate vestium ad apostolicam sedem accedat. Caeterum regem et reginam et alios principes et barones omnimoda diligentia moneatis ex parte nostra fortiter injungentes ut saepedictum Willelmum et complices ejus de toto regno proscribant, et Ecclesiae vestrae universa restituentes ablata, et confiscantes bona illorum qui scelus commisere jam dictum, de damnis et injuriis irrogatis Ecclesiae satisfaciant, et permittant eam tam in bonis suis, quam in libertate electionis habenda pacifice permanere. [Col. 1048A] Quod si haec pro commonitione vestra non fecerint, omni gratia et timore postposito, sublato cujuslibet contradictionis vel appellationis obstaculo, BB. apostolorum Petri et Pauli, et nostra auctoritate suffulti, in personas regis et reginae atque aliorum, et in terras tam excommunicationis quam interdicti sententiam promulgetis, et faciatis irrefragabiliter observari. Volumus igitur et per apostolica vobis scripta praecipiendo mandamus; quatenus in aliquam personam idoneam concorditer, et canonice convenire curetis, et studeatis illum eligendo in archiepiscopum nominare, per quem status Ecclesiae dirigatur, et tam in spiritualibus quam temporalibus commodum possit omnimodum experiri. Ita vero in persecutione eorum quae praedicta [Col. 1048B] sunt coadjutores et cooperatores per omnia existatis, ut de conculcatione matris vestrae, ex occisione patris, tanquam veraces filii ostendatis ex intimo vos dolere.

Datum Romae apud S. Petrum, XV Kal. Julii, pontificatus nostri anno IV.



CLXV. Ecclesiae Hallensis, quae dicitur ad Novum Opus, protectionem suscipit, possessionesque ac privilegia confirmat. (Romae, apud S. Petrum, Jun. 17.)
[LUDEWIG, Rel., V, 63.]

COELESTINUS episcopus, servus servorum Dei, dilectis filiis DUDONI Hallensi praeposito, ejusque fratribus tam praesentibus quam futuris regularem vitam [Col. 1048C] professis in perpetuum.

Ad hoc universalis Ecclesiae cura nobis a provisore omnium bonorum commissa, ut religiosas diligamus personas, et bene Deo placentes studeamus modis omnibus propagare; nec enim Deo gratus apostolicus impenditur famulatus, nisi ex charitatis radice procedens, a puritate religionis fuerit conservatus. Eapropter, dilecti in Domino filii, vestris justis postulationibus clementer annuimus, et Hallensem ecclesiam quae dicitur ad Novum Opus, in qua jam diu divino mancipati estis obsequio, sub beati Petri et nostra protectione suscipimus et praesentis scripti privilegio communimus; in primis siquidem statuentes ut ordo canonicus, qui secundum [Col. 1048D] Deum et beati Augustini Regulam ibidem institutus esse dignoscitur, perpetuis temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis; parochiam in Hallo, ecclesiam Sanctae Gertrudis et Sancti Georgii, capellam Sancti Pauli, Sancti Lamberti, Sancti Nicolai et Sancti Egidii; capellam in Gevekeosteyn, [Col. 1049A] ecclesiam Trote et Motzelitz, ecclesiam Dugaw et Cormbecke, ecclesiam Stuvene cum omnibus suis pertinentiis et omnibus utilitatibus ad praefatas ecclesias seu capellas pertinentibus, et cum archidiaconatu Hallensi, qui protenditur usque ad hos fines, scilicet: a fluvio Sala usque ad Schrisize, a fluvio Elstra usque ad Vonam. Praeterea novam villam ecclesiae vestrae adjacentem, cum omnibus libertatibus et possessionibus suis. Molendina etiam et piscationes in fluvio Sale sitas eum hortis et pratis ipsi fluvio circumpositis; IX mansos in Hallensi marchia; decimam datam pro villa Honstede; IX mansos et IV jugera molendini in Wizeke; C mansos in Swinze, quos bonae memoriae Fredericus imperator ecclesiae vestrae concessit, et XXX mansos [Col. 1049B] in Juterbock, quos bonae recordationis Wichmannus, Magdeburgensis archiepiscopus, ipsi ecclesiae contulit, et omnes vineas, silvas, terras cultas et incultas et prata et decursus aquarum, quae ad ecclesiam vestram spectare, et infra fines superius adnotatos contineri noscuntur, vobis et per vos ecclesiae vestrae auctoritate apostolica confirmamus.

Liceat quoque vobis clericos vel laicos, liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum, post factam in ecclesia vestra professionem, nisi arctioris religionis obtentu, absque praepositi [Col. 1049C] sui licentia, liceat de eodem loco discedere; discedentem vero absque communium litterarum cautione nullus audeat retinere. Interdicimus etiam ne cui liceat in vos vel ecclesias vestras sine manifesta et rationabili causa excommunicationis seu interdicti sententiam ferre, seu vos novis et indebitis exactionibus fatigare; libertates quoque et immunitates antiquas et rationabiles consuetudines, ecclesiae vestrae concessas et hactenus observatas ratas habemus et eas perpetuis temporibus illibatas permanere sancimus. Inhibemus insuper, ut infra fines parochiae vestrae nullus sine assensu dioecesani episcopi et vestro capellam seu oratorium de novo construere audeat, salvis tamen privilegiis Romanorum pontificum. Cum autem generale interdictum [Col. 1049D] terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Chrisma vero, oleum sanctum, consecrationem altarium seu basilicarum, ordinationes canonicorum seu clericorum vestrorum, qui ad sacros ordines fuerint promovendi, a dioecesano episcopo, si catholicus fuerit, et gratiam atque communionem apostolicae sedis habuerit, vobis gratis et sine pravitate aliqua volumus adhiberi. Sepulturam quoque loci ipsius liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti fuerint, nullus obsistat; salva tamen justitia illarum ecclesiarum, a quibus mortuorum corpora assumuntur. [Col. 1050A] Obeunte vero te, nunc ejusdem loci praeposito, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Augustini Regulam providerint eligendum.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione concessa sunt, usibus omnimodis profutura; salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona [Col. 1050B] hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Romae, apud Sanctum Petrum, per manum Aegidii Sancti Nicolai in Carcere Tulliano diaconi [Col. 1050C] cardinalis, XV Kalendas Julii, indictione XII, Incarnationis Dominicae anno 1194, pontificatus vero domni Coelestini papae III anno quarto.



CLXVI. Parthenonis S. Mariae Hinsbergensis protectionem suscipit possessionesque confirmat.
[HUGO, Annales Praemonst., I, Prob., p. 651.]

COELESTINUS episcopus, servus servorum Dei, dilectis in Christo, officio magistrae et sororibus ecclesiae S. Mariae in Heinesberg tam praesentibus quam futuris, regularem vitam professis in perpetuum.

[Col. 1050D] . . . Vestris justis postulationibus clementer annuentes et praefatum monasterium S. Mariae, in quo divino mancipati estis obsequio, sub B. Petri et nostra protectione suscipimus et praesentis scripti privilegio communimus. In primis siquidem statuentes ut ordo monasticus, qui secundum Deum et B. Augustini Regulam in eodem loco institutus esse dignoscitur, perpetuis ibidem temporibus inviolabiliter observetur . . . .

Locum ipsum in quo praefata ecclesia sita est, cum omnibus suis pertinentiis, possessiones quas habetis in Heinesberg et bona quae habetis in Humberse et in Hoenge et alia quae a bonae memoriae Philippo Coloniensi archiepiscopo et a Radulpho quondam Leodiensi episcopo monasterio vestro [Col. 1051A] confirmata sunt, vobis auctoritate apostolica confirmamus . . .

Datum Laterani per manum Aegidii, S. Nicolai in Carcere Tulliano diaconi cardinalis, VI Nonas Julii, indictione XII, anno Dominicae Incarnationis 1194, pontificatus vero domini Coelestini papae III anno IV.



CLXVII 1. Joanni, abbati monasterii SS. Facundi et Primitivi Sahagunensis, ejusque successoribus concedit, »ut iis liceat, dummodo presbyteri sint, in ipso monasterio et in aliis ecclesiis ejusdem solemnem et pontificalem dare benedictionem et tam clericos, quam laicos in burgo et in cauto aliisque exemptis ecclesiis commorantes, appellatione remota ligare vel solvere.« Alia privilegia addit. 2. Joanni abbati et conventui monasterii SS. Facundi et Primitivi Sahagunensis concedit, »ut non liceat alicui omnino personae praeter Romanum pontificem aut legatum cardinalem apostolicae sedis, in monachos eorum ubilibet habitantes excommunicationis, suspensionis aut interdicti sententiam promulgare.« Alia privilegia adjungit. 3. Iisdem asserit monasterium a Berengario de Medina conditum. (Laterani, Jul. 14.)
[ESCALONA, Hist. de Sahagun, p. 563 et seq.]
[Col. 1051B]




CLXVIII. Rogerio abbati monasterii S. Severini Neapolitani annuli usum concedit. (Laterani, Julii 20.)
[MARGARINI, Bull. Cas., II, 225.]

COELESTINUS episcopus, servus servorum Dei, dilecto [Col. 1051C] filio ROGERIO abbati S. Severini Neapolitani, salutem et apostolicam benedictionem.

Apostolicae sedis auctoritas, eos quos sibi fideles et devotos esse cognoscit, semper diligere consuevit, et ipsos insigni aliquo honore ecclesiastico decorare, ad indicium gratiae specialis. Quapropter, devotionem quam erga beatum Petrum et nos habere dignosceris attendentes, ut in ea erga nos et Romanam Ecclesiam devotior semper existas, et caeteri qui viderint ad ejus devotionem amplius animentur, personam et ecclesiam tuam speciali beneficio duximus honorandam. Cum igitur usus annuli personaliter fuerit tibi concessus ad preces et instantiam dilecti filii Alberti subdiaconi et capellani [Col. 1051D] nostri, qui nobis charus plurimum et acceptus existit, tibi et per te et successoribus tuis regulariter substituendis, de apostolica benignitate, usum ejusdem annuli duximus perpetuo concedendum.

Datum Laterani, XIII Kalendas Augusti, pontificatus nostri anno IV.



CLXIX. Monasterii Bonae-Spei protectionem suscipit bonaque ac privilegia confirmat. (Laterani, Nov. 10.)
[HUGO, Annales Praemonst. t. I, Prob., p. 304.]

COELESTINUS episcopus, servus servorum Dei, dilectis filiis ROBERTO abbati ecclesiae Beatae Mariae de Bona-Spe, ejusque fratribus, tam praesentibus, [Col. 1052A] quam futuris, regularem vitam professis, in perpetuum.

Religiosam vitam eligentibus, apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatam ecclesiam beatae Mariae de Bona-Spe, in qua divino estis obsequio mancipati, ad exemplar felicis recordationis Alexandri papae praedecessoris nostri, sub beati Petri, et nostra protectione suscipimus, et praesentis scripti privilegio communimus. In primis siquidem statuentes ut ordo canonicus, qui secundum Deum, et beati Augustini Regulam atque institutionem [Col. 1052B] Praemonstratensium fratrum, in eadem ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum, in quo praefata ecclesia sita est, cum omnibus terris, silvis, pratis, aquis, pascuis, et omnibus appendiciis suis. Terram de Bergesiis, et adjacentes possessiones in territorio Bruile, cum [Col. 1052C] annuis reditibus, quos in eisdem villis habetis. Partem decimae in Lestinis, quam sub annuo censu octo librarum Valencenensium a canonicis Walecuriae tenetis, et molendinum, quod in eadem villa ab ecclesia Sanctae Mariae Cameracensis, sub annuo censu sex modiorum annonae, ad minorem mensuram solvendae possidetis. Molendinum de Vallibus. Terras et reditus, quos in territorio Vellerellae siccae habetis. Curiam de Riveriolis, quam Henricus miles, una cum uxore sua Mathilde, et liberis suis, ab omni terragio quod juri suo competebat, per manum Balduini comitis Ainonensis, intuitu eleemosynae, liberam esse fecit; et quidquid aliud titulo eleemosynae vobis donavit. Partem terrae, quae fuit [Col. 1052D] Sancti Salvatoris. Aliam partem terrae, quae dicitur Lemeis. Allodium de Ramelgiis. Terram, quam a Templariis, respectu annui census viginti trium modiorum annonae, et totidem avenae, ad minorem mensuram solvendae, possidetis. Quindecim binaria allodii, quae duae conversae sorores in eleemosynam vobis dederunt. Totam decimam terrarum vestrarum, et pecorum in Ramelgiis. Et quaedam dotalitia de Merbiolis, pro quibus quindecim solidos Valencenenses canonicis Sancti Ursinari annuatim persolvitis. Boscum, qui dicitur Roseria, et quidquid ad curtem de Riveriolis pertinere dignoscitur. Curiam de Daegnies salvo annuo censu decem modiorum annonae, quem haeredibus Badonis persolvitis. Partem decimae ejusdem villae, quam censualiter habetis. [Col. 1053A] Molendinum, et quidquid illic in terris, pratis et aquis de jure possidetis. Curiam de Gays, cum omnibus appendiciis suis, et decimarum animalium ejusdem curiae, quam sub censu quinque solidorum Valencenensium ab ecclesia Sancti Humberti de Marigolis possidetis. Curiam de Marteri, cum omnibus appendiciis suis. Partem terrae, quam habetis ab ecclesia Sancti Joannis de Valencenis, salvo censu quinque modiorum avenae et duorum modiorum boni frumenti et dimidii, duorum modiorum bonae siliginis et dimidii, tredecim nummorum, et totidem caponum, quem annis singulis eis debetis. Totam decimam annonae curiae de Morteri, et pecorum, pro qua decem modios annonae, et tres solidos Valencenenses canonicis Cameracensibus annuatim [Col. 1053B] persolvitis. Quidquid possidetis in Burgo de Valencenis, et in loco qui dicitur Cortanna. Curiam de Regeniis, cum omnibus appendiciis suis, terris videlicet, pratis, aquis, silvis, pascuis. Terram de Corriel. Curiam Sancti Nicolai cum appendiciis suis. Curiam de Courrieres, cum appendiciis suis, salvo censu quinque solidorum Nivellensium, quem debetis abbatissae Nivellensi et totidem haeredibus Gillardi. Curiam de Bostelen, cum appenditiis suis, et decimam animalium, ejusdem curiae, sub annuo censu quinque solidorum Valencenensium, quos persolvitis super altare de Theozies. Decimam animalium curiae infra abbatiam, sub annuo censu sex denariorum Valencenensium, quos canonicis [Col. 1053C] Cameracensibus persolvitis. Altare de Leugnies, et ipsam viliam cum omnibus suis pertinentiis. Altare de Curcellis, et allodium Sancti Foillani, sub annuo censu sexaginta solidorum Namurcensium, quem canonicis Sancti Foillani de fossis annuatim persolvitis. Majorem decimam, et omnia, quae in eadem villa habetis. Altare de Gennetines, et omnem decimam, et dotalitia ejusdem villae. Altare de Orbais, cum appendiciis suis. Altare de Carneriis, cum appendiciis suis. Altare de Morlangueis, cum appendiciis suis. Altare de Haina Sancti Pauli. Altare de Fellny. Altare de cruce. Altare de Ressais. Altare de monte Sanctae Aldegundis, cum appendiciis suis. Altare de monte Sanctae Genovefae, cum appendiciis suis. Altare de Herchelina, cum appendiciis. Altare [Col. 1053D] de Senessia, et dotalitia, et omnem decimam ejusdem villae, cum omnibus appendiciis suis. Altare de Rues famelico. Molendinum de Berkellies, et terras, et omnia quae ibi possidetis. Decimas et molendinum et redditus, quos in villa de Merbiis possidetis.

Sane novalium vestrorum, quae propriis manibus, aut sumptibus colitis, sive de nutrimentis animalium vestrorum, nullus a vobis decimas exigere, vel extorquere praesumat. Liceat quoque vobis clericos, vel laicos, liberos et absolutos, e saeculo fugientes, ad conversionem recipere et eos absque contradictione aliqua retinere. Prohibemus insuper, ut nulli fratrum vestrorum, post factam in loco vestro professionem fas sit, absque abbatis sui licentia, de eodem loco discedere: discedentem vero, absque [Col. 1054A] communium litterarum cautione, nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. In parochialibus vero ecclesiis, quas habetis, liceat vobis quatuor, aut tres ad minus de canonicis vestris ponere, quorum unus dioecesano episcopo praesentetur, ut ei curam animarum committat; ita quidem, quod ei de spiritualibus, vobis autem de temporalibus, et de ordinis observantia debeat respondere. Licitum praeterea sit vobis in causis propriis, sive civilem, sive criminalem contineant quaestionem, fratrum vestrorum testimoniis uti, ne pro defectu testium jus vestrum in aliquo valeat deperire. [Col. 1054B] Pro chrismate vero, oleo sancto, consecrationibus ecclesiarum, ordinationibus clericorum, qui ad sacros ordines fuerint promovendi, sive abbate deducendo ad sedem, vel quibuslibet aliis ecclesiasticis sacramentis, nullus a vobis, aut sub obtentu consuetudinis, aut quolibet alio modo, quidpiam audeat postulare. Interdicimus etiam, ne cui liceat in vos, vel monasterium vestrum, sine manifesta et rationabili causa, excommunicationis, vel interdicti sententiam promulgare, seu vos novis et indebitis exactionibus fatigare. Sepulturam praeterea ipsius loci liberam esse decernimus, ut eorum devotioni, et extremae voluntati, qui se illic sepeliri deliberaverint, nisi forte excommunicati, vel interdicti [Col. 1054C] sint, nullus obsistat, salva tamen justitia illarum ecclesiarum, a quibus mortuorum corpora assumuntur. Obeunte vero te nunc ejusdem loci abbate, vel tuorum quolibet successorum, nullus ibi qualibet subreptionis astutia, seu violentia, praeponatur, nisi quem fratres communi consensu, vel fratrum pars consilii sanioris, secundum Dei timorem, et beati Augustini Regulam, atque ordinem Praemonstratensium fratrum, providerint eligendum. Paci quoque ac tranquillitati vestrae paterna in posterum sollicitudine providere volentes, auctoritate apostolica prohibemus, ut infra clausuras locorum, seu grangiarum vestrarum nullus violentiam, vel rapinam, seu furtum committere, ignem apponere, sanguinem fundere, hominem capere, [Col. 1054D] vel interficere audeat. Praeterea omnes libertates, et immunitates, a praedecessoribus nostris Romanis pontificibus ordini vestro concessas, nec non libertates, et exemptiones saecularium exactionum a regibus, et principibus rationabiliter pia vobis devotione indultas, auctoritate apostolica confirmamus, et praesentis scripti patrocinio communimus.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia. Si [Col. 1055A] qua igitur in futurum ecclesiastica, saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei, et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, qua enus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus catholicae Ecclesiae episcopus.
    [Col. 1055B] Ego Albinus Albanensis episcopus.
    Ego Octavianus Ostiensis et Velletrensis episcopus.
    Ego Joannes Praenestinus episcopus.
    Ego Petrus Portuensis et Sanctae Rufinae episcopus.
    Ego Pan. basilicae XII Apostolorum presbyter cardinalis.
    Ego Petrus titulo S. Caeciliae presbyter cardinalis.
    Ego Joannes titulo S. Clementis card. Viterbiensis.
    Ego Guido Sanctae Mariae Transtiberim, titulo Calixti presbyter cardinalis.
    Ego Hugo presbyter cardinalis Sancti Martini titulo [Col. 1055C] Equitii.
    Ego Joannes titulo S. Stephani in Coelio monte presbyter cardinalis.
    Ego Cinthius titulo Sancti Laurentii in Lucina presbyter cardinalis.
    Ego Soffredus titulo S. Praxedis presbyter card.
    Ego Bernardus Sancti Petri ad Vincula presbyter cardinalis, titulo Eudoxiae.
    Ego Fid. titulo S. Marcelli presbyter cardinalis.
    Ego Joannes titulo S. Priscae presbyter cardinalis.
    Ego Gratianus Sanctorum Cosmae et Damiani diaconus cardinalis.
    Ego Gregorius S. Mariae in Porticu diaconus [Col. 1055D] card.
    Ego Gregorius Sancti Georgii ad Velum aureum diaconus cardinalis.
    Ego Lotarius Sanctorum Sergii et Bacchi diaconus cardinalis.
    Ego Gregorius Sancti Angeli diaconus cardinalis.
    Ego Petrus Stae . . . . . in Via Lata diaconus cardinalis.


Datum Laterani, per manum Centii, Sanctae Luciae in Orthea diaconi cardinalis, domini papae camerarii, IV Id. Novembris, indict. XIII, Incarnationis Dominicae anno 1194, pontificatus vero domni Coelestini papae III anno quarto.



CLXX. Monasterii S. Crucis Donaverdensis protectionem suscipit, possessionesque ac privilegia confirmat. (Romae, ap. S. Petrum, Nov. 16.)
[Mon. Boic., XVI, 17.]
[Col. 1056A]

COELESTINUS episcopus, servus servorum Dei, dilectis filiis EVERARDO abbati monasterii Sanctae Crucis in Woerda, ejusdemque fratribus tam praesentibus quam futuris regularem vitam professis in perpetuam memoriam.

Suscepti regiminis administratione compellimur pro ecclesiarum statu satagere; et ne possint aliquorum indebitis molestationibus fatigari, eas apostolicae sedis patrocinio communire. Eapropter, dilecti in Domino filii, vestris justis postulationibus [Col. 1056B] clementer annuimus, et praefatum monasterium Sanctae Crucis, in quo divino mancipati estis obsequio, quod ad jus et proprietatem beati Petri pertinere dignoscitur, ad exemplar felicis recordationis Innocentii papae praedecessoris nostri, sub ejusdem apostolorum principis et nostra protectione suscipimus, et praesentis scripti privilegio communimus. In primis siquidem statuentes ut ordo monasticus qui secundum Deum et beati Benedicti Regulam in monasterio vestro institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, [Col. 1056C] oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est, cum hortis, pratis, nemoribus, mansis et omnibus aliis pertinentiis suis. Decimationes Cenovialis curiae vestrae, et decimationes novalis quod dicitur Wicharfruth, sicut ea juste ac sine controversia possidetis, vobis et per vos ecclesiae vestrae auctoritate apostolica confirmamus. Sane novalium vestrorum quae propriis manibus ac sumptibus colitis, sive de nutrimentis animalium vestrorum nullus a vobis decimas exigere vel extorquere praesumat. Liceat quoque vobis clericos et [Col. 1056D] laicos, liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in vestro monasterio professionem fas sit de eodem loco absque abbatis sui licentia, nisi arctioris religionis obtentu, discedere; discedentem vero absque communium litterarum licentia et cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Inhibemus ad haec ut infra fines territorii monasterii vestri nullus sine assensu dioecesani episcopi et vestro, capellam [Col. 1057A] seu oratorium de novo construere audeat; salvis privilegiis Romanorum pontificum. Ad haec novas et indebitas exactiones ab archiepiscopis, episcopis, archidiaconis seu decanis aliisque omnibus ecclesiasticis saecularibusve personis, omnino fieri prohibemus. Chrisma vero, oleum sanctum, consecrationes altarium seu basilicarum, ordinationem monachorum, seu clericorum vestrorum, qui ad sacros ordines fuerint promovendi, a dioecesano suscipietis episcopo, siquidem catholicus fuerit, et gratiam atque communionem apostolicae sedis habuerit, et ea gratis et absque pravitate et exactione aliqua vobis voluerit exhibere; alioquin liceat vobis quemcunque malueritis adire antistitem, gratiam et communionem apostolicae sedis [Col. 1057B] habentem, qui nostra fultus auctoritate vobis quod postulatur impendat.

Praeterea libertates et immunitates antiquas et rationabiles consuetudines ecclesiae vestrae concessas et hactenus observatas, ratas habemus et eas perpetuis temporibus illibatas permanere sancimus. Sepulturam quoque loci ipsius liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti fuerint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia [Col. 1057C] seu violentia praeponatur, nisi quem fratres communi assensu, vel fratrum pars consilii sanioris secundum Dei timorem et beati Benedicti Regulam providerint eligendum. Paci quoque et tranquillitati vestrae paterna in posterum sollicitudine providere volentes, sub interminatione anathematis, auctoritate apostolica inhibemus, ut intra clausuras locorum vestrorum nullus rapinam facere seu furtum committere, ignem apponere, homines capere vel interficere, seu aliquam violentiam audeat exercere.

Decernimus ergo, ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed [Col. 1057D] omnia integra conserventur eorum, pro quorum gubernatione ac sustentatione pia liberalitate concessa sunt, usibus omnimodis profutura; salva sedis apostolicae auctoritate. Ad indicium autem hujus a sede apostolica perceptae libertatis, unum aureum nobis nostrisque successoribus annis singulis persolvetis. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat; et a sacratissimo corpore et sanguine Dei et Domini Redemptoris nostri Jesu Christi aliena [Col. 1058A] fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

    Ego Coelestinus catholicae Ecclesiae episcopus.
    Ego Pandulphus basilicae XII Apostolorum presb. card.
    Ego Petrus S. Caeciliae presb. card.
    Ego Joannes tit. S. Clementis card., Viterbiensis et Tusculanus episcopus.
    Ego Hugo presbyter cardinalis S. Martini tit. Equitii.
    Ego Joannes tit. S. Stephani in Coelio monte [Col. 1058B] presb. card.
    Ego Soffredus tit. S. Praxedis presb. card.
    Ego Bernardus S. Petri ad Vincula presb. card. tit. Eudoxiae.
    Ego Fidantius tit. S. Marcelli presb. card.
    Ego Joannes ecclesiae S. Priscae presb. card.
    Ego Albinus Albanensis episcopus.
    Ego Joannes Praenestinus episcopus.
    Ego Petrus Portuensis S. Rufinae episcopus.
    Ego Gregorius Sanctae Mariae in Porticu diac. card.
    Ego Petrus Sanctae Mariae in Via Lata diaconus card.


Datum Romae, apud Sanctum Petrum, per manum [Col. 1058C] Centii Sanctae Luciae in Horfea diaconi cardinalis, domni papae camerarii, XVI Kalendas Decembris, indictione XIII, anno Dominicae Incarnationis 1194, pontificatus vero domini Coelestini papae III anno quarto.



CLXXI. Episcopo Lincolniensi praecipit, ne S. Noti monachos in possessione Esnebirtensis et Torneiensis ecclesiarum impediat. (Romae, ap. S. Petrum, Nov. 19.)
[Monast. Angl., I, 370.]

COELESTINUS episcopus, servus servorum Dei, venerabili fratri Lincolniensi episcopo, salutem et apostolicam benedictionem.

Sacrosancta Romana Ecclesia devotos et humiles [Col. 1058D] filios ex assuetae pietatis officio propensius diligere consuevit, et ne pravorum hominum illicitis gravaminibus molestentur, eos protectionis suae munimine, tanquam pia mater solita est confovere. Unde quia singulis ad nos clamantibus apostolicum tenemur praesidium impertiri, intuitu pietatis et misericordiae priori et conventui Sancti Neoti, ecclesiam de Esnebiria et Torneia, de quibus jam annuam pensionem acceperunt, praesenti pagina confirmamus. Siquidem praedicti prior et conventus in transitu viarum et strata celeberrima constituti, omnibus transeuntibus cibum et potum petentibus pro Dei misericordia largiantur; et redditum praedictarum ecclesiarum proprio usui hospitum se expendere profitentur.

[Col. 1059A] Eapropter fraternitati vestrae per apostolica scripta praecipiendo mandamus quatenus, pro reverentia beatorum apostolorum Petri et Pauli et nostra, praenominatis priori et conventui praedictas ecclesias, sicut eas juste et rationabiliter possident, et praesentis scripti testimonio sunt communiti, appellatione remota et nullis litteris obstantibus, in pace possideri permittatis, et a decanis, ab archidiaconis et ab omnibus hominum officialium insolentiis, auctoritate beati Petri et nostra praemunitos defensetis, et si quis hujusmodi confirmationi et praedictis priori et conventui in hoc praesumpserit contradicere, auctoritate nostra excommunicatum publice denuntietis.

Datum Romae apud Sanctum Petrum, XIII Kalendas [Col. 1059B] Decembris, pontificatus nostri anno quarto



CLXXII. Monasterii Scotorum S. Jacobi Ratisponensis protectionem suscipit et possessiones juraque confirmat. (Romae, ap. S. Petrum, Nov. 22.)
[RIED, Cod. diplom. Ratispon., I, 279.]

COELESTINUS episcopus, servus servorum Dei, dilectis filiis PATRICIO abbati monasterii Beati Jacobi Ratispon. ejusque fratribus tam praesentibus quam futuris regularem vitam professis in perpetuum.


(Reliquus tenor verbotenus concordat cum Protectorio Lucii papae III eidem coenobio an. 1185, 10 Aprilis concesso. Vide Patrologiae t. CCI.)

[Col. 1059C] Ego Coelestinus, catholicae Ecclesiae episcopus.


Sequitur dein subscriptio XVI cardinalium.

Datum Romae apud Sanctum Petrum, per manum Cencii Sanctae Luciae in Orthea diaconi card., domini papae camerarii, X Kal. Decembris, indictione XIII, anno Dominicae Incarnationis 1194, pontificatus domini Coelestini papae III anno quarto.


Plumbum: COELESTINUS PP. III.



CLXXIII. Episcopo Foropopuliensi mandat, curet, ut ecclesia S. Mariae de Portu permaneat in possessione ecclesiae S. Joannis in Marmorato, a canonicis Ravennatibus donatae. (Laterani, Dec. 10.)
[FANTUZZI, Monumenti Ravennati, t. VI, p. 58.]
[Col. 1059D]

COELESTINUS episcopus, servus servorum Dei, venerabili fratri Foropompilien. episcopo, salutem et apostolicam benedictionem.

Constitutus in praesentia nostra dilectus filius G . . . . prior Ecclesiae S. Mariae de Portu sua nobis insinuatione monstravit quod cum dilecti filii . . . . . . . . archid. Raven. ecclesiae ac fratres ejus ecclesiam S. Joannis in Marmorato cum suis pertinentiis sibi et ecclesiae de Portu archiepiscopo consentiente concesserint, et exinde publicum fecerint instrumentum, sacerdotes, et parochiani ejusdem ecclesiae contra donationem ipsam eximere venientes, priorem ipsum et ecclesiam suam super donatione illa molestare non cessant. Inde est quod fraternitati [Col. 1060A] tuae per apostolica scripta mandamus, quatenus si verum est quod asseritur, molestatores jam dictos moneas ardentius, et inducas, ut a molestatione prioris et ecclesiae Port. omnino desistant; alioquin eos ad hoc ecclesiastica censura sicut justum fuerit, appellatione cessante, compellas.

Datum Laterani, IV Idus Decembris, pontificatus nostri anno quarto.



CLXXIV. Ecclesiam S. Reparatae Lucensem tuendam suscipit ejusque bona ac privilegia confirmat. (Laterani, Dec. 17.)
[MURATORI, Antiq. Ital., VI, 443.]

COELESTINUS episcopus, servus servorum Dei, dilectis filiis MARTINO priori ecclesiae Sanctae Reparatae, [Col. 1060B] ejusque fratribus tam praesentibus quam futuris, canonice substituendis in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat et utilitas postulata vires indubitanter assumat. Eapropter, dilecti in Domino filii, vestris justis postulationibus clementer annuimus, et praedecessorum nostrorum fidelis recordationis Eugenii, Anastasii, Adriani, Alexandri, Urbani, et Clementis Romanorum pontificum, vestigiis inhaerentes, praefatam Ecclesiam Sanctae Reparatae, quae in Lucana civitate Plebis vocabulo fungitur, in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus; statuentes ut quascunque [Col. 1060C] possessiones, quaecunque bona eadem Ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Omne jus quod habetis in ecclesia Sancti Cassiani et in ecclesia Sancti Justi ad Arcum; universam etiam parochiam vestram et parochianos atque decimas quas juste habetis, vobis auctoritate sedis apostolicae confirmamus. Praeterea omne jus, quod habetis in ecclesia Sancti Laurentii de Picciorano, [Col. 1060D] sicut per sententiam Rolandi praepositi Sancti Georgii, et Guidonis prioris Sancti Donati, judicum a sede apostolica delegatorum, vobis adjudicatum esse dignoscitur, et in eorum scripto authentico continentur, et vos sine controversia possidetis: celebrationem quoque missae majoris in festo Sancti Laurentii, et alia quae in praedicta ecclesia rationabiliter hactenus habuistis, vobis nihilominus confirmamus. Prohibemus etiam ut nemini liceat parochianis vestris, vobis inconsultis, poenitentias dare, nisi forte in tanta necessitate fuerint, quod ad vos nequeant habere recursum. Nulli quoque fas sit parochianorum vestrorum aliquem ad sepulturam recipere, nisi salva ecclesiae vestrae canonica justitia. Nec etiam episcopo, [Col. 1061A] nec alicui facultas sit novas et minus canonicas consuetudines contra voluntatem vestram in ecclesiam ipsam inducere, vel exactiones indebitas exercere. Celebrationem baptismi, quae ab episcopo et canonicis Sancti Martini in vestra consuevit ecclesia in die Sabbati sancti fieri, antiquas etiam processiones ac stationes, et missas majores, quae in eadem ecclesia praefixis diebus ab eisdem canonicis celebrari solent, vobis et per vos ecclesiae vestrae nihilominus confirmamus. Praeterea capellani civitatis vestrae, quos ad baptizandos pueros in baptismo solemni vocaveritis, sicut hactenus est servatum, si per contumaciam venire noluerint, per censuram ecclesiasticam a vestro episcopo sine appellationis obstaculo compellantur. Constituimus [Col. 1061B] autem ut illis Dominicis diebus et praecipuis festivitatibus, in quibus canonici majoris ecclesiae ad jam dictam ecclesiam cum processione venire consueverunt, si forte aliqua pravitate vel malitia ducti ad locum ipsum, prout antiqua consuetudo est, venire noluerint, majores missas, ac vesperas, et alia divina officia, quae ipsi celebrare debuerant, per vos ipsos auctoritate apostolica solemniter celebretis.

Liceat praeterea vobis clericos litteratos et honestos, undecunque sint, cum episcoporum suorum commendatitiis litteris, si forte ignoti fuerint, absque alicujus contradictione in fratres cum assensu episcopi vestri suscipere. Quod si episcopus ipse contra vos malignari voluerit, et rationabilem noluerit occasionem praetendere, clericos ipsos [Col. 1061C] nihilominus suscipiatis. Adjicimus quoque ut nec episcopo, nec canonicis facultas sit locum vestrum vel clericos inibi commorantes absque rationabili et manifesta causa interdictioni vel excommunicationi subjicere. Sepulturam insuper ecclesiae vestrae liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia matricis ecclesiae. Obeunte vero te nunc ejusdem loci priore, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars major consilii sanioris, secundum Dei timorem, [Col. 1061D] providerint eligendum. Electus autem de more repraesentetur episcopo et canonicis majoris ecclesiae confirmandus.

Decernimus ergo ut nulli omnino hominum liceat praefatam ecclesiam temere perturbare, etc.

    Ego Coelestinus catholicae Ecclesiae episcopus.
    Ego Albinus Albanensis episcopus.
    Ego Octavianus Ostiensis et Velletrensis episcopus.
    Ego Joannes Praenestinus episcopus.
    Ego Pandulfus presbyter cardinalis basilicae XII Apostolorum.
    Ego, etc.


Datum Laterani per manum Cencii Sanctae Luciae in Orthea diaconi cardinalis, domni papae camerarii, [Col. 1062A] XVI Kal. Januarii, indictione XIII, Incarnationis Dominicae 1194, pontificatus vero domni Coelestini papae tertii anno IV.


Desideratur bulla plumbea.



CLXXV. Monasterium S. Prosperi Reginum sub S. Romanae Ecclesiae protectione recipit, ejusque bona ac jura confirmat. (Laterani, Decemb. 24.)
[MARGARINI, Bull. Casin., II, 223.]

COELESTINUS episcopus, servus servorum Dei, dilectis filiis fratribus coenobii Sancti Prosperi subtus civitatem Regii constitutis, tam praesentibus quam futuris, regularem vitam professis, in perpetuum.

[Col. 1062B] Quoties a nobis petitur quod religioni et honestati convenire dignoscitur, animo nos decet libenti concedere, ac petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus et praefatum monasterium Sancti Prosperi, quod ad Romanam Ecclesiam noscitur pertinere, in quo divino estis obsequio mancipati, ad exemplar felicis recordationis Alexandri, scilicet praedecessoris nostri, sub beati Petri et nostra protectione suscipimus, et praesentis scripti privilegio communimus. In primis siquidem statuentes, ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter [Col. 1062C] observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum, in quo praefatum monasterium situm est, cum omnibus tenimentis et pertinentiis suis et cum coemeterio suo; novem jugera terrae cum capella Sancti Nazarii, quam a suprascripta ecclesia Sancti Prosperi intra castrum ejusdem [Col. 1062D] civitatis sita per commutationem juste factam, abbas qui tunc temporis erat, accepit; necnon et totam illam terram de Corticella, in circuitu ipsius monasterii quae ab episcopis, vel canonicis, vel a quibuscunque fidelibus jam dicto monasterio data est; insuper duodecim mansos in Fossulae, quatuor in Palude, quatuor in Campagnola, tres in Quingenta, unum in Curte nova, unum in Gurgo, unum in Fossudunde, quinque in Bagnolo, et capella Sanctae Mustiolae cum suis pertinentiis, unum mansum in Crustulo veteri, unum in vico de Sbragato, unum in Magno Casali, et capella Sancti Sylvestri, cum dominicato de eadem villa de Magno Casali, tres mansos in Regio et ducatu Regii, braidam regis et omnem terram praedicti monasterii [Col. 1063A] circa eamdem civitatem sitam; tres mansos in Rodano, tres in Marmirolo, unum in Aliano, unum in Bibiano, unum in Riano, unum in Mulazano, unum in Planzo, unum in castro Oleriani, et curtem de Vasseto cum Lama fraularia, et campo, et rivum de Vasseto, quae a Carolo piissimo rege per praeceptum, juxta fines ibidem designatos Regiensi Ecclesiae data esse dignoscitur; et terram quam dedit Rolandus filius Eriberti. In Motilena quatuor mansos cum capella et quadam parte castri. In Albinea quatuor mansos et capellam Sanctae Mariae in Pisignam cum Oliveto sibi adjacente. In Vergniano duos mansos, et octo mansos quos dedit Adicio filius Athonis filii Gandulphi, et capellam Sancti Dalmatii in Medule quam dedit Albertus [Col. 1063B] comes cum omnibus suis pertinentiis. In Speciano mansum unum, unum in Floriano, unum in monte Baranzonis, quamdam partem in capella Sancti Martini in Revere, duas in ecclesia Sanctae Mariae, unam in Sancto Florentino, unam in Sancto Laurentio, duos mansos in Pulianello, et quidquid intra Italicum regnum juste possidet, seu possidere de jure debet.

Sane novalium vestrorum, quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere, vel extorquere praesumat. Liceat quoque vobis clericos, vel laicos liberos et absolutos, a saeculo fugientes in monasterio vestro ad conversionem [Col. 1063C] recipere, et eos sine contradictione aliqua retinere. Prohibemus insuper, ut nulli fratrum vestrorum, post factam in eodem monasterio professionem, fas sit de eodem loco, nisi arctioris religionis obtentu, discedere; discedentem vero absque communium litterarum cautione, nullus audeat retinere. Obeunte vero abbate, qui pro tempore fuerit, sive suorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum major pars consilii sanioris secundum Deum et beati Benedicti Regulam providerint eligendum. Ob reverentiam etiam beati Prosperi confessoris Domini, praesenti auctoritate statuimus, ut liceat abbati et fratribus ipsius monasterii, quibus [Col. 1063D] idem abbas injunxerit, dummodo sacerdotis fungantur officio, populis undecunque ejusdem sanctissimi confessoris limina visitantibus, vel ipsius terrae incolis ad eamdem ecclesiam convenientibus, super ipsius sacras reliquias missarum solemnia solemniter celebrare, et congrue ipsos pane verbi Dei reficere, et orationum vestrarum, aliorumque bonorum operum quae in monasterio ipso jugiter fiunt per tempus, constituere. Praecipimus quoque, ne quis ejusdem civitatis episcopus, sed nec quidem aliquis primas, vel metropolitanus, aut quaelibet magna parvaque ecclesiastica saecularisve persona, quidquam eorum, quae supra taxavimus, pervertere audeat, quavis occasione inibi missas publice celebrare, aut ordinationem aliquam quamvis parvissimam, [Col. 1064A] sine voluntate abbatis et fratrum agere, aut excommunicationem contra eos facere, vel aliquod officium contradicere, sed neque aliquam potestatem, vel jurisdictionem contra ipsum venerabile coenobium exercere praesumat. Sepulturam praeterea ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, aut ablatas retinere, minuere, seu aliquibus vexationibus fatigare, sed [Col. 1064B] omnia integra conserventur eorum, pro quorum sustentatione concessa sunt, usibus omnimodis profutura, salva sedis apostolicae auctoritate. Ad indicium autem hujus a sede apostolica perceptae libertatis, bisantium unum nobis nostrisque successoribus annis singulis exsolvetis. Si qua igitur in futurum, etc.

    Ego Coelestinus catholicae Ecclesiae episcopus.
    Ego Petrus Portuensis tit. S. Rufinae episcopus.
    Ego Joannes Praenestinus episcopus.
    Ego Albinus Albanensis episcopus.
    Ego Pandulfus presbyter cardinalis tit. basilicae XII Apostolorum.
    Ego Cinthius tit. S. Laurentii in Lucina presb. card.
    [Col. 1064C] Ego Fredericus tit. S. Marcelli presb. card.
    Ego Joannes tit. S. Priscae presb. card.
    Ego Nicolaus diaconus cardinalis tit. S. Mariae in Cosmedin.
    Ego Gregorius diaconus cardinalis tit. Sancti Angeli.
    Ego B. tit. S. Theodori diac. card.
    Ego Petrus tit. Sanctae Mariae in Via Lata.


Datum Laterani per manum Cencii S. Luciae in Orthea diaconi cardinalis, domini papae camerarii, IX Kal. Januarii, indictione XIII, Incarnationis Dominicae anno 1194, pontificatus vero domni Coelestini papae III anno IV.



CLXXVI. Gilberto episcopo Claromontano respondet »ut interdictum in aliqua ecclesia per aliquem vel aliquos ex canonicis sine ejus assensu positam, nullatenus debeat observare.
(Augustini Tarracon. Opp., IV, 387.]
[Col. 1064D]




ANNO 1195.



CLXXVII. Bernardo episcopo Faventino permittit ut monasterium Gamundiense in jussu ejus a priore subjectum monasterio Aceretensi, in priorem statum restituat. (Laterani, Jan. 3.)
[TONDUZZI, Hist. di Faenza, p. 230.]

COELESTINUS episcopus, servus servorum Dei, venerabili [Col. 1065A] fratri BERNARDO Faventino episcopo salutem et apostolicam benedictionem.

Sicut unire episcopatus, atque potestati subjicere alienae, ad summum pontificem pertinere dignoscitur, ita episcoporum interest et ecclesiarum suae dioecesis unio et subjectio earumdem. Cum itaque, sicut nobis innotuit, prior Gamundien. monasterium suum quod est in tua dioecesi et de tuo debet ordinari consensu, monasterio de Acereta, tuo assensu minime requisito, subjecerit, sive univerit, fraternitati tuae praesenti pagina indulgemus, ut quod fecit super hoc, te inconsulto, tibi liceat auctoritate apostolica, sicut justum fuerit, infirmare, non obstante assensu, vel confirmatione, quam metropolitanus interposuisset cum in dioecesi sui suffraganei absque [Col. 1065B] ipsius assensu non debeat aliquid hujusmodi contra constitutiones canonicas attentare. Nos quoque decernimus id, prout dictum est, irritandum, statuentes ut nulli omnino hominum liceat, etc. Si quis autem, etc.

Datum Laterani, III Nonas Januarii, pontificatus nostri anno IV.



CLXXVIII. Canonicorum Maurianensium possessiones quasdam confirmat. (Romae, apud S. Petrum, Jan. 6.)
[CIBRARIO et PROMIS, Docum., p. 103.]

COELESTINUS episcopus, servus servorum Dei, dilectis filiis canonicis majoris ecclesiae Maurianensis, salutem et apostolicam benedictionem.

[Col. 1065C] Justis petentium desideriis dignum est nos facilem praebere consensum et vota quae a rationis tramite non discordant, effectu prosequente complere. Eapropter, dilecti in Domino filii, vestris justis postulationibus grato concurrentes assensu, possessiones illas quas nobilis vir Thomas comes Maurianensis et antecessores illius vobis et ecclesiae vestrae contulisse noscuntur, sicut vos eas juste ac sine controversia possidetis, vobis et per vos ecclesiae vestrae auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere, vei ei ausu temerario contraire. Si quis autem hoc attentare praesumpserit, indignationem [Col. 1065D] omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, VIII Id. Jan., pontificatus nostri anno IV.



CLXXIX. Compositionem inter abbatem S. Benedicti Placentinum et Martinum, abbatem S. Mariae Vallumbrosanum, de jure et institutione coenobii S. Jacobi Taurinensis factam confirmat. (Laterani, Jan. 21.)
[LAMI, Deliciae eruditorum, 1737, p. 226]

COELESTINUS episcopus, servus servorum Dei, dilectis filiis abbati, et conventui S. Benedicti Placentino, salutem et apostolicam benedictionem.

Justis petentium desideriis dignum est nos facilem [Col. 1066A] praebere consensum et vota quae a rationis tramite non discordant, effectu prosequente complere. Cum autem inter te, fili abbas, ac dilectum filium nostrum Martinum abbatem S. Mariae Vallisumbrosae, nomine monasterii vestri, super jure et institutione coenobii S. Jacobi Taurinensis controversia fuisset exorta, tandem quaestio ipsa fuit amicabili compositione sopita, cujus utique compositionis tenor in publico scripto exinde facto plenius explicatur. Ut igitur compositio deberet de caetero inconcusse servari, ne per aliquorum malitiam possit infringi, eam sicut provide ac sine pravitate facta est, et recepta et hactenus observata, et in eodem scripto plenarie continetur, auctoritate apostolica confirmamus et praesentis scripti patrocinio communimus.

[Col. 1066B] Nulli ergo omnino hominum liceat hanc paginam nostrae confirmationis et constitutionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XII Kal. Febr., pontificatus nostri anno IV.



CLXXX. Episcopo Castellano (Veneto) praecipit, ut ecclesiam S. Bartholomaei canonicis S. Salvatoris tribuat. (Laterani, Jan. 27.)
[CORNELII, Ecclesiae Venetae, XIV, 121.]

COELESTINUS episcopus, servus servorum Dei, venerabili [Col. 1066C] fratri episcopo Castellano, salutem et apostolicam benedictionem.

Religiosis locis pacem et tranquillitatem prospicere, et jura sua integra conservare cura suscepti regiminis suggerit, et debitum postulat charitatis. Cum igitur inter dilectos filios . . . . priorem et canonicos Sancti Salvatoris de Rivoalto et . . . . plebanum S. Bartholomaei nonnunquam scandalum sit exortum pro eo videlicet, quod vicini praefatae ecclesiae S. Salvatoris et ecclesiae S. Bartholomaei parochialia jura persolvunt, praedicti canonici jam pridem ad te vel praedecessorem tuum litteras impetrarunt, ut ecclesiam ipsam, salvis omnibus justitiis Castellanae ecclesiae, de episcopali munificentia obtinerent quod [Col. 1066D] quia impletum usque modo non exstitit. Nosque de tua devotione spem gerimus, quod commodum ipsorum fratrum libenter, etiam nobis tacentibus, exserueris, fraternitatem tuam hortamur in Domino, et per apostolica scripta mandamus, quatenus praefatam ecclesiam S. Bartholomaei divino intuitu, et pro reverentia beati Petri et nostra memoratis canonicis pia liberalitate concedas pacifice possidendam, salvis tibi et successoribus tuis jure pontificali, et aliis justitiis, quas inde consuevistis habere. Ita quod iidem canonici propter hoc tibi possint devotiores existere, et nos devotionem tuam de divinis operibus debeamus in Domino commendare.

Datum Laterani, VI Kal. Februarii, pontificatus nostri anno quarto.



CLXXXI. Petro archiepiscopo Compostellano concedit »ut cum in lege contineatur humana quod in tributis et publicis functionibus nulla praescriptio locum obtineat, et illa vota sint quasi tributa quae Deo et B. Jacobo in Hispania statuerit annis singulis exsolvenda rex Ranimirus, illa quae in eis praescriptio objiciatur, locum non habeat aut vigorem.« (Laterani, Jan. 31.)
[FERRER, Hist. del apostol. de Jesu Cristo San lago, Madrid 1610, fol., p. 279 b.]
[Col. 1067A]




CLXXXII. Capitulo Bremensi licentiam permittit ut fratres beneficiarios qui debitos capitulo canones statuto tempore non praestiterint, beneficiis privent. (Laterani, Febr. 8.)
[LAPPENBERG, Hamb. Urkund., I, 266.]
[Col. 1067B]

COELESTINUS episcopus, servus servorum Dei, dilectis filiis F[REDERICO] majori praeposito, R[ODULFO] decano, et capitulo Bremensi, salutem et apostolicam benedictionem.

Ad audientiam nostram pervenisse noscatis quod quidam ex vobis debitos canones fratrum stipendiis deputatos aliquando subtrahunt, aliquando solutionem illorum diutius differentes, congruo tempore non impendunt, per quod saepius praebetur occasio fratribus conquerendi et subtrahendi se a divinis obsequiis, et recalcitrandi etiam disciplinis majorum, cum de tepiditate vel negligentia seu aliis excessibus arguuntur. Ut igitur talium praesumptio [Col. 1067C] modo debito corrigatur, praesentis vobis scripti pagina duximus indulgendum, ut si aliqui de caetero censum seu canonem communibus stipendiis debitum malitiose ultra constitutum terminum detinuerint, et post trinam commonitionem hoc ad mandatum vestrum corrigere praetermiserint, beneficia, de quibus canones ipsi debent exsolvi, de communi consilio vel majoris et sanioris partis, auferendi eis, absque appellationis obstaculo, liberam habeatis auctoritate apostolica facultatem.

Datum Laterani, VI Idus Februarii, pontificatus nostri anno quarto.



CLXXXIII. [Hermanno] Monasteriensi et [Gerhardo] Osnabrugensi episcopis mandat ut quosdam Ecclesiae Bremensis ministeriales anathematizent, si bona eidem ecclesiae injuste ablata non restituerint. (Laterani, Febr.)
[Ibid.]
[Col. 1067D]

COELESTINUS episcopus, servus servorum Dei, venerabilibus fratribus, Monasteriensi et Osnabrugensi episcopis, et dilecto filio, Raderstadensi abbati, salutem et apostolicam benedictionem.

Sicut in audientia est nostra propositum, dilecti filii, Alardus, Heinricus, Otto, Fredericus, ministeriales Bremensis Ecclesiae, quamplures reditus, alia bona ipsius Ecclesiae ac venerabilis fratris nostri, Hartwici archiepiscopi, in salutis suae periculum [Col. 1068A] detinere nequaquam verentur. In quorum utique detentione tanto amplius suum Creatorem oflendunt, quanto illis utilius adesse possunt et contra quorumlibet violentiam magis tenentur auxilium et praesidium fortius impertiri. Unde nos eis dedimus in mandatis, ac sub interminatione anathematis districte injunximus, ut reditus et bona illa eidem archiepiscopo et Ecclesiae suae sine dilatione vel difficultate restituant et permittant sine perturbatione percipere ac tenere. Quocirca discretioni vestrae per apostolica scripta mandamus et districte injungimus, quatenus, [si] hi praenominati ministeriales mandatum nostrum distulerint vel neglexerint adimplere, vos ad Bremensem civitatem accedentes, ipsos, nullius contradictione vel appellatione obstante, anathematis vinculo innodare minime [Col. 1068B] differatis et terras eorum subdatis interdicto et utramque sententiam usque ad congruam satisfactionem auctoritate nostra publice nuntietis ac nuntiari faciatis inviolabiliter observandam, poena debita percellentes, si qui alterutrum temere praesumpserint violare: nullis litteris obstantibus, si quae apparuerint a sede apostolica, istarum mentione non habita, impetratae. Quod si omnes his exsequendis nequiveritis interesse, duo vestrum ea nihilominus exsequantur.

Data Laterani, X Februarii, pontificatus nostri anno quarto.



CLXXXIV. Capitulo Bremensi concedit ut cautio de indemnitate ecclesiae, ab Hartwigo archiepiscopo »tempore concordiae« praestita, permaneat inviolata. (Laterani, Febr. 15.)
[Ibid., p. 267.]
[Col. 1068C]

COELESTINUS episcopus, servus servorum Dei, dilectis filiis, FRIDERICO, majori praeposito, et RODULFO decano et capitulo Bremensi, salutem et apostolicam benedictionem.

Justis petentium desideriis dignum est nos facilem praebere consensum, et vota, quae a rationis tramite non discordant, effectu prosequente complere. Eapropter, dilecti in Domino filii, vestris justis postulationibus grato concurrentes assensu, [Col. 1068D] cautionem, quam venerabilis frater noster Hartwicus, Ecclesiae vestrae archiepiscopus, tempore concordiae inter ipsum et vos celebratae super indemnitate Ecclesiae ipsius Ecclesiae praestitit, sicut provide ac sine pravitate facta est et recepta, ut inconvulsa debeat permanere, auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XV Kal. Martii, pontificatus nostri anno quarto.



CLXXXV. Ecclesiae S. Donatiani Brugensi asserit legatum in testamento Margaretae, quondam Flandriae comitissae, constitutum. (Laterani, Febr. 15.)
[MIRAEI, Opera dipl., II, 1331.]
[Col. 1069A]

COELESTINUS episcopus, servus servorum Dei, dilectis filiis GERARDO et canonicis Sancti Donatiani Brugensis, salutem et apostolicam benedictionem.

Cum a nobis petitur quod justum est et honestum tam vigor aequitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus annuentes, centum solidos quos Margareta, quondam comitissa Flandriae, [Col. 1069B] distribuendos in die anniversarii sui Ecclesiae vestrae in testamento legavit, cum XV libris, quotidianae distributioni canonicorum sine diminutione qualibet assignandis, et XXX libras ad opus trium praebendarum quae nonnisi presbyteris ibidem assidue servientibus debent in Ecclesia vestra conferri, sicut illa juste et pacifice possidetis, vobis et Ecclesiae vestrae auctoritate apostolica confirmamus, et praesentis scripti patrocinio communimus.

Decernimus ergo, ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis vero hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit [Col. 1069C] incursurum.

Datum Laterani, XV Kal. Martii, pontificatus nostri anno quarto.



CLXXXVI. Petente Siphredo tituli S. Praxedis presbytero cardinali, ecclesiae S. Praxedis privilegia concedit. (Laterani, Febr. 28.)
[LAMI, Deliciae erudit., 1737, p. 227.]

COELESTINUS episcopus, servus servorum Dei, dilecto filio SIPHREDO tituli S. Praxedis presbytero cardinali, salutem et apostolicam benedictionem.

Cum ex injuncto, quod, licet indigni, gerimus, apostolatus officio, nobis immineat omnium Ecclesiarum sollicitudinem gerere, ad eas tenemur specialiter oculos paternae provisionis extendere, quae [Col. 1069D] in urbe positae ad nos specialius spectare noscuntur, et ad nullum alium, sicut condecet, habentes respectum providentiae nostrae et curam, speciali quadam praerogativa exspectaverit, et exspectant favorabilis subventionis auxilium. Cum igitur ecclesia S. Praxedis priori et fratribus S. Mariae de Rheno per bonae memoriae Anastasium antecessorem nostrum olim ordinanda et disponenda commissa fuisset, ut ordo canonicus in ea perpetuis temporibus servaretur illaesus, deficiente tandem in ipsa religionis vigore et per injuriam fratrum, qui in eadem deservierant, usurariis debitis enormiter excrescentibus, instantius a nobis et saepius postulastis ut reparationi ejusdem Ecclesiae paterna sollicitudine deberemus intendere et providere [Col. 1070A] cautius, ne ad extremam exinanitionem deducta cogeretur, omnimodis exspectare. Tuis igitur instantissimis postulationibus, prout debuimus, annuentes, per fratres nostros ad ecclesiam supradictam descendimus et contra nimium defectum, quo laborare dicebatur, necessarium cognoscentes praedictos priorem et fratres S. Mariae de Rheno per litteras nostras commonuimus ut accederent ad praesentiam nostram, de his quae praediximus responsuri. Quia igitur per annum circiter exspectati, in his quae per suos enormiter acta fuerant, nullum curaverunt emendationis remedium adhibere, nos, sicut et debuimus, nolentes ut saepe dicta ecclesia tam in spiritualibus, quam in temporalibus, prorsus extenuatae deficeret, ipsam de communi consilio [Col. 1070B] omnium fratrum nostrorum ab omni cura, ordinatione, subjectione et obedientia saepe dictorum fratrum et ecclesiae sanctae Mariae de Rheno subtraximus, tam privilegia quam scripta omnia quae de ipsa ecclesia S. Praxedis eisdem ab Ecclesia Romana indulta fuerant et omnem ordinationem, quae in ea fuerant, decernentes in posterum juribus omnino carere, ipsam tibi et successoribus tuis disponendi et ordinandi, tam in temporalibus quam in spiritualibus, liberam concedimus auctoritate apostolica facultatem.

Decernimus ergo, ut nulli hominum liceat hanc paginam nostrae constitutionis et concessionis infringere, vel ei ausu temerario contraire. Si quis autem hoc attentare praesumpserit, indignationem [Col. 1070C] omnipotentis Dei et beatorum Petri et Pauli apostolorum ejus se noverit incursurum.

Datum Laterani, II Kal. Martii, pontificatus nostri anno IV.



CLXXXVII. [Adolfo] archiepiscopo, et decano cathedralis ecclesiae ac praeposito S. Andreae Coloniensibus scribit de discordia inter Adolfum comitem Schauenburgensem et Hartwigum, archiepiscopum Hamburgensem, quorum alter, Stadio castro comitatuque Stadiensi occupatis, magno Ecclesiae Hamburgensis incommodo castrum Harburgense construxerit, alter jam antea comitis, Hierosolymam profecti, fines invasisse dicatur. Monasteriensi et Osnabrugensi episcopis datum mandatum esse, ut comitem, nisi illata archiepiscopo damna sarcisset, excommunicarent. Qui si audientes praecepto non fuerint, ipsi et comitem excommunicatum et episcopos dignitatibus submotos declarent. (Laterani, Mart. 3.)
[LAPPENBERG, Hamb. Urkund., I, 268]
[Col. 1070D]

COELESTINUS episcopus, servus servorum Dei, venerabili fratri archiepiscopo et dilectis filiis, decano majoris ecclesiae et praeposito Sancti Andreae Coloniensis salutem et apostolicam benedictionem.

Cum venissent ad apostolicam sedem dilecti filii nostri, R[udolfus] decanus et B[urchardus] canonicus Bremensis Ecclesiae, ipsius Ecclesiae ac venerabilis fratris nostri, H. archiepiscopi ejus, nobis litteras praesentarunt, in quibus quam multa gravamina continebantur expressa, quae nobilis vir Adulfus, comes de Scowenbruch (sic), sua ipsis violentia irrogarat. Idem enim comes, sicut ipsi et assertione [Col. 1071A] propria et litterarum quas detulerunt continentia denotarunt, quoddam castrum ejusdem archiepiscopi et ecclesiae suae, Stadium nomine, ac comitiam Stadiensem injuste detinuit aliquandiu et adhuc illicite in propriae salutis periculum detinere contendit. Construxit etiam castrum novum in proprietate ipsius ecclesiae apud locum qui dicitur Horebruch, in magnum ejusdem ecclesiae detrimentum, cum nuntii archiepiscopi et ipsius Ecclesiae pro gravaminibus quae ipsis jam dictus comes assidue inferebat, ad sedem essent apostolicam destinati. Praeterea comes ipse clericos ejusdem archiepiscopi ad ejus synodum saepius vetat accedere ac ministeriales ejus debitum ei non permittit servitium exhibere, et alias quammultas injurias ei et [Col. 1071B] Ecclesiae suae non metuit irrogare. Pro parte vero praescripti comitis dilectus filius noster, magister Bruno, praefatis decano et socio suo, cum ipsius comitis litteris ad nostram audientiam illius nomine destinatis, e contrario se opposuit, asserens quod dum comes ipse in Jerosolymitana peregrinatione maneret, idem archiepiscopus invasit terras illius et ei ac hominibus suis damna gravia irrogavit. Qua de causa idem comes post reditum suum coram dilecto filio nostro Centio, titulo Sancti Laurentii in Lucina presbytero cardinali, tunc apostolicae sedis legato, dum a partibus Daciae remearet, super his proposuit quaestionem. Qui utrique parti judices delegavit, a quibus cum archiepiscopus citatus fuisset, promisit compositionem cum comite se [Col. 1071C] facturum et de his omnibus satisfactionem ei congruam impensurum. Et sic talia promittendo nec ad judicium eorum accessit, nec quae promisit curavit ullatenus adimplere.

Caeterum cum saepedictus archiepiscopus eumdem comitem super quibusdam aliis vellet quaestionibus convenire et eum intenderet excommunicationi supponere, comes ipse super hujusmodi eum habens suspectum, ad sedem apostolicam appellavit, festum beati Thomae apostoli proxime praeteritum terminum appellationi praefigens. Pro cujus utique prosecutione praefatum ad nos curavit suum nuntium destinare. Quia vero ejusdem archiepiscopi et Ecclesiae suae gravamina, quibus assidue deprimuntur, [Col. 1071D] nostra etiam reputare debemus, praefato comiti sub interminatione divini judicii districte praecepimus ut praedicta omnia quae in praejudicium ipsius archiepiscopi et ecclesiae suae detinere proponitur, prout eis de jure competunt, sine difficultate seu dilatione restituat, et de damnis illatis et injuriis satisfaciat competenter et ab eorum de caetero penitus gravamine ac molestatione desistat. Facta vero restitutione et congrue satisfacto, ut diximus, de injuriis et damnis ab eo ipsi archiepiscopo et commissae sibi Ecclesiae irrogatis, si super memoratis articulis vel aliis contra ipsum archiepiscopum vel ecclesiam suam quidquam duxerit proponendum, coram venerabilibus fratribus nostris, Monasteriensi et Osnaburgensi episcopis, et dilecto [Col. 1072A] filio, abbati Hersuithehusensi, secundum juris formam proponat. Nos enim ipsis judicibus in obedientiae virtute districte praecepimus ut, si praefatus comes praeceptum nostrum neglexerit adimplere, ipsi ad Bremensem civitatem pariter accedentes eumdem comitem ac suos in hujusmodi praesumptione fautores, nullius contradictione vel appellatione obstante, vinculo excommunicationis astringant et universam terram suae potestati subjectam subjiciant ecclesiastico interdicto. Et utramque sententiam singulis Dominicis et festivis diebus tandiu publice nuntient et nuntiari faciant inviolabiliter observandam, donec ad mandatum praedicti archiepiscopi et Ecclesiae suae humiliter revertatur ac quae praediximus impleat universa, et firmam [Col. 1072B] praestet etiam cautionem, quod eumdem archiepiscopum cum sua Ecclesia in his vel aliis enormiter non gravabit. Quod si praefatus comes, facta, ut diximus, restitutione plenaria et de damnis ac injuriis irrogatis congrue satisfacto, contra ipsum archiepiscopum et Ecclesiam ejus proponere quidquam voluerit, ipsi audiant causam et eam, justitia mediante, decidant, facientes auctoritate nostra per ecclesiasticam censuram quod decreverint inviolabiliter observari. Quocirca discretioni vestrae per apostolica scripta mandamus et districte praecipimus, quatenus, si memorati judices super horum exsecutione tepidi, quod non credimus, fuerint vel remissi, vos ea quae praediximus, omni contradictione ac appellatione postposita, exsecutioni mandare [Col. 1072C] curetis. Et si jam dicti judices usque ad festum sancti Michaelis mense Septembris proxime futurum satisfacturi de apostolici praecepti contemptu ad Romanam Ecclesiam non accesserint, vos eos a suis officiis, auctoritate suffulti apostolica, suspendatis, nullis litteris obstantibus, si quae apparuerint a sede apostolica, istarum mentione non habita, impetratae. Quod si omnes his exsequendis nequiveritis interesse, duo vestrum ea nihilominus exsequantur.

Datum Laterani, V Nonas Martii, pontificatus nostri anno quarto.



CLXXXVIII. Monasterio Raitenhaselacensi capellam Ceidlarn asserit. (Laterani, Id. Martii.)
[Mon. Boic., VI, 360.]
[Col. 1072D]

COELESTINUS episcopus, servus servorum Dei, dilectis filiis RICCERICO abbati et conventui de Reidenhasla, salutem et apostolicam benedictionem.

Sacrosancta Romana Ecclesia devotos et humiles filios ex assuetae pietatis officio propensius diligere consuevit, et ne pravorum hominum molestiis agitentur, eos tanquam pia mater suae protectionis munimine confovere. Eapropter, dilecti in Domino filii, devotionem, quam erga beatum Petrum et nos ipsos habere cognoscimini, attendentes, personas ac monasterium vestrum cum omnibus quae impraesentiarum rationabiliter possidetis, aut in futurum [Col. 1073A] justis modis, Deo propitio, poteritis adipisci, sub beati Petri et nostra protectione suscipimus. Specialiter capellam de Cidelare cum omnibus pertinentiis suis, sicut dilectus filius Fridericus advocatus de Berge, de assensu et voluntate venerabilis fratris nostri Alberti Salzburgensis archiepiscopi noscitur concessisse, et vos juste et sine controversia possidetis, vobis et per vos vestro monasterio confirmamus, et praesentis scripti patrocinio communimus. Statuentes autem, ut si vos in aliquo gravari praesenseritis, liceat vobis sedem apostolicam appellare.

Nulli ergo omnino hominum fas sit personas vestras vel monasterium vobis commissum temere perturbare, seu hanc paginam nostrae protectionis et [Col. 1073B] confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, Idus Martii, pontificatus nostri anno quarto.



CLXXXIX. Monasterii S. Zenonis Reichenhallensis patrocinium suscipit, et possessiones juraque confirmat. (Laterani, Mart. 16.)
[Mon. Boica, III, 552]

COELESTINUS episcopus, servus servorum Dei, dilectis filiis WICHMANNO, praeposito ecclesiae S. Zenonis [Col. 1073C] Hallensis, ejusque fratribus tam praesentibus ac futuris religiosam vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatam ecclesiam S. Zenonis in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus, in primis siquidem statuentes ut, etc. Praeterea quascunque possessiones, etc.

Sane novalium vestrorum, etc.

Liceat quoque vobis clericos et laicos, liberos et [Col. 1073D] absolutos e saeculo fugientes ad conversionem recipere et eos absque contradictione aliqua retinere. Prohibemus insuper, ut nulli fratrum vestrorum post factam in vestra ecclesia professionem, nisi arctioris religionis obtentu, absque praepositi sui licentia liceat ab eodem loco discedere; discedentem vero absque communium litterarum cautione nullus audeat retinere. Libertates quoque et immunitates antiquas et rationabiles consuetudines, ecclesiae vestrae concessas et in capellis in parochia vestra sitis hactenus observatas, ratas habemus et eas perpetuis temporibus illibatas permanere sancimus. Inhibemus insuper ut infra fines parochiae vestrae nullus sine assensu dioecesani episcopi et vestro capellam seu oratorium de novo construere [Col. 1074A] audeat, salvis privilegiis Romanorum pontificum. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Chrisma vero, oleum sanctum, consecrationes altarium seu basilicarum, ordinationes clericorum vestrorum, qui ad sacros ordines fuerint promovendi a dioecesano suscipiatis episcopo, si catholicus fuerit, et gratiam atque communionem apostolicae sedis habuerit, ea vobis gratis et sine pravitate aliqua volumus exhiberi. Sepulturam praeterea ipsius loci, etc. Obeunte vero te, nunc ejusdem loci praeposito, etc. Paci quoque et tranquillitati vestrae paterna imposterum sollicitudine providere volentes, auctoritate apostolica prohibemus, [Col. 1074B] ut infra fines locorum vestrorum, nullus rapinam vel furtum facere, ignem apponere, sanguinem fundere, hominem temere capere et interficere, seu violentiam aliquam temere audeat exercere.

Decernimus ergo, etc.

Si qua igitur, etc.

Datum Laterani, per manum Centii Sanctae Luciae in Horthea diaconi cardinalis, Romanae curiae camerarii, XVII Kalendas Aprilis, indictione XIII, anno Dominicae Incarnationis 1194, pontificatus vero domini Coelestini papae III anno quarto.



CXC. Ad Hubertum archiepiscopum Cantuariensem.---Ei legationem apostolicae sedis committit. (Laterani, Mart. 18.)
[MANSI, Concil., XXII, 601.]
[Col. 1074C]

COELESTINUS episcopus, servus servorum Dei, venerabili fratri HUBERTO, Cantuariensi archiepiscopo, apostolicae sedis legato, salutem et apostolicam benedictionem.

Sinceritas devotionis et fidei consuetae, quam Anglicana semper Ecclesia circa sacrosanctam Romanam Ecclesiam conservavit, in tua, sicut bene confidimus, providentia et virtute refloruit et placidi fervoris accepit acceptabile incrementum [al. sacramentum]. Talis enim ad Romanam Ecclesiam tuae fraternitatis emanavit opinio, quae in tuae honestatis odore nos recreat, et constantiae quam habes vigore confortat; ita ut confidentiam, quam [Col. 1074D] de tua probitate concepimus, in nostro jam apertius opere declaremus. Supplicante itaque charissimo in Christo filio nostro Richardo illustri rege Anglorum, et universis suffraganeis Cantuariensis Ecclesiae, ut Anglicana Ecclesia legatum apostolicae sedis pro suis et regni profectibus obtineret: tum pro devotione, quam ad Cantuariensem ecclesiam pro meritis illius gloriosi martyris habemus; pro tuae probitatis et honestatis intuitu, eorum precibus assensum praestitimus et favorem, maxime quia multum credimus ecclesiae et regni utilitatibus expedire, si talem in ministerio supradicto regio illa recipiat, qualem praedicti regis, et eorum instantia, de conversationis merito et fidei devotione commendant. Ideoque nos ad honorem Dei, et [Col. 1075A] Cantuariensis Ecclesiae salutem, et pacem per totum regnum Angliae, non obstante exceptione vel privilegio venerabili fratri nostro Gaufrido Eboracensi archiepiscopo, aut ecclesiae suae vel alii facto, officium tibi legationis concedimus, per apostolica scripta mandantes, quatenus illam cum fraternae obedientiae humilitate suscipias, et secundum datam tibi coelitus facultatem ad emendanda ea quae necesse est emendari, et ad statuenda quae fuerint statuenda, debitae diligentiae manum auctoritate ipsius legationis apponas: ita nimirum in omnibus reverentiam matris tuae Romanae Ecclesiae prompta devotione custodiens, ut eam de profectu ministerii, quod tibi laeta committit, tuis etiam facias operibus laetiorem.

[Col. 1075B] Datum Laterani, XV Kalendas Apr., pontificatus nostri anno IV.



CXCI. Ad omnes Angliae episcopos.---De reverentia exhibenda Huberto Cantuariensi archiepiscopo, sedis apostolicae legato. (Laterani, Mart. 18.)
[Ibid., 602.]

COELESTINUS episcopus, servus servorum Dei, venerabilibus fratribus in Christo, Eboracensi archiepiscopo, et universis episcopis, et dilectis filiis abbatibus et prioribus, et aliis ecclesiarum praelatis per regnum Angliae constitutis, salutem et apostolicam benedictionem.

Divinae sapientiae inscrutabilis altitudo sacrosanctam [Col. 1075C] Ecclesiam in hujus mundi latitudine stabilivit, et ita regimen et gubernationem in ipsius inimitabili provisione esse voluit, ut ad eam salubriter gubernandam plures assumerentur in partem sollicitudinis, quamvis pro unitatis ecclesiasticae firmamento Romana Ecclesia acceperit plenitudinem potestatis. Voluit enim, ut secundum quod Ecclesiam alloquitur in Propheta, pro patribus ejus filii nascerentur, qui super omnem terram principes constituti, virtutum meritis et verbo doctrinae, rudes, ad fidem provectos, ad justitiam erudirent. Unde sacrosancta Romana Ecclesia, cui Dominus super caeteras contulit ecclesiae magistratum; pium ad alias materna provisione respectum providit ab [Col. 1075D] initio, et laudabili hactenus consuetudine custodivit, ut de diversis mundi partibus ad earum ministerium implendum viros prudentes assumeret: quorum auctoritas et doctrina sub Romani pontificis moderamine constituta, quod ipse non poterat procul distantibus ecclesiis ministraret. Unde nos qui, licet insufficientibus meritis in sublimi sumus ejusdem specula constituti, patrum nostrorum vestigiis inhaerentes, ita intendimus cum Dei adjutorio injunctum nobis ministerium circa proximas ecclesias gerere, ut his, a quibus etiam positione distamus, opportuna debeat providentia non deesse. Specialiter autem ad praesens, Anglicanam Ecclesiam paternae considerationis acie intuentes, ad salutem ipsius, et speciales in Christo profectus, communi consilio [Col. 1076A] fratrum nostrorum decernimus, ut venerabilis frater noster Hubertus Cantuariensis archiepiscopus de cujus meritis et virtute, sapientia pariter et doctrina, Ecclesia universalis congaudet, ministerio legationis accepto, vices nostras ad honorem Ecclesiae, et totius regni salutem et pacem, per totum regnum Angliae, non obstante exceptione vel privilegio tibi aut ecclesiae tuae, frater archiepiscope, vel alii facto, libere exsequatur. Praesentium itaque auctoritate universitati vestrae per apostolica scripta mandamus, quatenus eidem tanquam apostolicae sedis legato reverentiam exibeatis debitam et honorem; atque ejus salubria monita et mandata recipiatis humiliter et servetis, quae auctoritate legationis, qua fungitur secundum Dominum, duxerit [Col. 1076B] statuenda, firmiter observantes.

Datum Laterani, XV Kalendas Aprilis, pontificatus nostri anno quarto.



CXCII. [Anselmo] episcopo Fulginatensi mandat, ut abbatem S. Silvestri Ospellensis ad prioris Camaldulensis obedientiam revocet. (Laterani, Mart. 20.)
[MITTARELLI, Annal. Camaldul., IV, App., p. 193.]

COELESTINUS episcopus, servus servorum Dei, venerabili fratri Fulginatensi episcopo, salutem et apostolicam benedictionem.

Dilectus filius prior Camaldulensis sua nobis conquestione monstravit, quod abbas Sancti Silvestri de Ospello obedientiam et reverentiam, quam antecessores [Col. 1076C] sui jam dicto priori et suis antecessoribus exhibuisse noscuntur, pro suae voluntatis arbitrio denegat exhibere. Volentes itaque ejusdem prioris et Ecclesiae suae indemnitati paterna sollicitudine providere, fraternitati tuae per apostolica scripta mandamus, quatenus inquiras super praemissis diligentius veritatem, et si ita tibi constiterit, jam dictum abbatem ad obedientiam et reverentiam debitam jam dicto priori exhibendam per ecclesiasticam censuram compellas.

Datum Laterani, XIII Kalendas Aprilis, pontificatus nostri anno quarto.



CXCIII. Adalbertum archiepiscopum Salzburgensem, laudibus effert »quod in morte Leopoldi, quondam ducis Austriae, ad satisfaciendum de excessibus, et ea quae pro redemptione illustris regis Angliae male accepisset, cum integritate reddenda, filium ejus jurare cum majoribus terrae coegerit.« (Laterani, Mart. 22.)
[HANSIZIUS, Germania sacra, t. II, p. 955.]
[Col. 1076D]

COELESTINUS episcopus, servus servorum Dei, venerabili A. Salzburgensi archiepiscopo, salutem et apostolicam benedictionem.

Quanto nobis et tibi major est ab omnium Creatore collata potestas, et pluribus, auctore Deo, praesidemus, qui ex actibus nostris sumunt exemplum, tanto nobis est potius praecavendum ut tales nos exhibeamus in susceptae administrationis officio quod subditos nobis populos verbo pariter et [Col. 1077A] exemplo instruamus et talenta nobis credita duplicare et triplicare possimus. Sacrae siquidem Scripturae testimonio cautum habetur fortius et expressum, quod cum augentur dona, rationes etiam crescant donorum, cui plus committitur, ab eo plura legimus exigenda. Caeterum cum personam tuam et archiepiscopalis dignitas et litterarum profunditas potius reddat insignem, ut in eis fidelis inventus supra multa constitui merearis a Domino, totis viribus elabores, et devotos ecclesiae filios tuae potestati subjectos taliter protegas et defendas, ut contumaces et rebelles sedi apostolicae et ecclesiasticae disciplinae potenter impugnes. Fraternitatem siquidem tuam plurimum commendamus, quod in morte L. quondam ducis Austriae, cujus excessus [Col. 1077B] et contumacia aures omnium fidelium Christiano nomini subjectorum offendit, te juxta pontificalis officii debitum taliter exhibuisti, quod ad satisfaciendum de suis excessibus, et ea quae pro redemptione illustris regis Angliae male acceperat, cum integritate reddenda filium ejus, quia de vita patris desperabatur, jurare cum majoribus terrae suae cogeres, patri denegans ecclesiasticam sepulturam, nisi se de praedictis satisfacturum ad plenum juratoria firmaret cautione. Quia ergo, quod rationabiliter a te factum est, nobis et fratribus gratum est plurimum et acceptum, nec illud volumus ratione qualibet revocari, fraternitati tuae per apostolica scripta mandamus, quatenus dictum F. quondam [Col. 1077C] ipsius filium sacramentum servare, ac si quae de illis retinuit, quae cautione juratoria resignare tenetur, ut sine diminutione restituat, moneas diligentius et inducas, et si necesse fuerit, per censuram ecclesiasticam cessante appellatione compellas.

Data Laterani, XI Kal. April., pontificatus nostri anno IV



CXCIV. Ecclesiae S. Mariae in Uznam protectionem suscipit possessionesque ac privilegia confirmat. (Laterani, Mart. 23.)
[HASSELBACH, Cod. Pomeran. dipl., I, 175.]




CXCV. Ad canonicos Urgellenses.---De facienda electione episcopi. (Laterani, Mart. 27.)
[MANSI, Concil., XXII, 615.]
[Col. 1077D]

COELESTINUS episcopus, servus servorum Dei, dilectis filiis canonicis Urgellensibus, salutem et apostolicam benedictionem.

Per litteras . . . quondam episcopi vestri, dilecti filii nostri nobilis viri comitis Urgellensis, et vestras accepimus quod ipse episcopus propter multam sui debilitatem atque senectutem renuntiavit episcopatui et intendit in aliquo religionis loco Creatori suo residuum temporis dedicare. Nos igitur compatientes eidem, et Ecclesiae vestrae ut litati providere volentes, renuntiationem ejus admittimus et ratam habemus, vobis per apostolica [Col. 1078A] scripta mandantes quatenus, invocata Spiritus sancti gratia, talem personam vobis studeatis juxta sacros canones praeficere in pastorem per quam spiritualia et temporalia Ecclesiae gratum suscipiant incrementum. Quod si forte, quod absit! superseminante inimico homine zizania, concors et canonica electio inter vos non potuerit celebrari, noveritis nos venerabilibus fratribus nostris Tarraconensi archiepiscopo et episcopo Hilerdensi praecipiendo mandare, ut ambo vel alter eorum, nullius contradictione vel appellatione obstante, vobis praeficiant aliquam personam idoneam in pastorem.

Datum Laterani, VI Kalend. Aprilis, pontificatus nostri anno quarto.



CXCVI. Archipresbytero et primicerio Lucensi de libera sepultura monasterio S. Petri Puteolensi concessa significat (Laterani, Mart. 27.)
[MITTARELLI, Annal. Camaldul., IV, App., p. 194.]
[Col. 1078B]

COELESTINUS episcopus, servus servorum Dei, dilectis filiis, archipresbytero et . . . primicerio Lucensi, salutem et apostolicam benedictionem.

Attendentes devotionem, quam erga nos et Romanam Ecclesiam dilecti filii abbas, et monachi S. Petri de Puteolis Lucensis dioecesis habere noscuntur, ipsorum Ecclesiae liberam esse concessimus, juxta quod est moris ecclesiastici, sepulturam. [Col. 1078C] Quapropter per apostolica vobis scripta praecipiendo mandamus, quatenus, nec vos contra concessionis nostrae paginam eamdem ecclesiam infestetis, nec permittatis ab aliis molestari; contradictores, si qui apparuerint, a praesumptione per censuram ecclesiasticam appellatione postposita compescentes.

Datum Laterani, VI Kal. Aprilis, pontificatus nostri anno quarto.



CXCVII. P. abbati S. Petri et magistro Rudolpho, decano Salzburgensi, mandat, ut Rapotonem de Steine et Eberhardum comitem de Dornbach, qui sub duce Austriae militantes monasterium Baumburgense incendio ac rapina vexaverint, ad sarciendum damnum cogant. (Laterani, April. 1.)
[Mon. Boica, II, 194.]
[Col. 1078D]

COELESTINUS episcopus, servus servorum Dei, dilectis filiis P. abbati Sancti Petri, et magistro RUDOLPHO, decano Salzburgensi, salutem et apostolicam benedictionem.

Dilecti filii . . . O . . . praepositus et fratres ecclesiae Baumbergensis ad nos querimoniam destinaverunt, quod Rapoto de Steine, cum olim duci Austriae in quodam bello suum impertiretur auxilium et favorem, claustrum ecclesiae suae incendio devastavit; cujus incendii damnum praedictus dux emendaturum se promiserat, nisi tam subito decessisset. Praeterea comes Eberhardus de Dornberch memorato [Col. 1079A] duci favendo eorum homines est depraedatus, et quosdam hominum captivatos abducens redemptionem intolerabilem extorsit ab eis.

Nolentes igitur hujusmodi excessus, sicut nec debemus, sub dissimulatione transire, praesentium vobis auctoritate mandamus, quatenus, si vera sunt quae dicuntur, malefactores illos tandiu faciatis excommunicationis vinculo subjacere, donec super praedictis omnibus Ecclesiae mandato parebunt.

Datum Laterani, Kalendas Aprilis, pontificatus nostri anno quarto.



CXCVIII. Monasterio Baumburgensi asserit praedium Anegatterperg ab Elisabetha de Ortenberg et Rapotone ac Heinrico, filiis ejus, donatum. (Laterani, April. 5.)
[Ibid.]
[Col. 1079B]

COELESTINUS episcopus, servus servorum Dei, dilectis filiis praeposito et capitulo Sanctae Margaretae in Baumburch, salutem et apostolicam benedictionem.

Justis petentium desideriis dignum est nos facilem praebere consensum, et vota quae a rationis tramite non discordant, effectu prosequente complere. Eapropter, dilecti in Domino filii, vestris justis postulationibus grato concurrentes assensu, praedium quod dicitur Anegatterperge, et vineas, quae dilecta in Christo filia Elisabeth de Ortemperch, filiis Rapotone et Heinrico in hac parte assensum ei praebentibus et favorem, pro remedio animae suae [Col. 1079C] vobis libere noscitur contulisse, sicut ea juste ac pacifice possidetis, vobis et per vos ecclesiae vestrae auctoritate apostolica confirmamus, et praesentis scripti patrocinio communimus.

Nulli ergo omnino hominum liceat, etc.

Datum Laterani, Nonas Aprilis, pontificatus nostri anno quarto.



CXCIX. Monasterio S. Petri Puteolensi »liberam sepulturam« concedit, »ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat.« (Laterani, April. 5.)
[MITTARELLI, Annal. Camaldul., IV, App, p. 191.]

[Col. 1079D] COELESTINUS episcopus, servus servorum Dei, dilectis filiis abbati et monachis S. Petri de Puteolis in Lucensi dioecesi constitutis, salutem et apostolicam benedictionem.

Incumbit nobis ex debito pontificalis officii, ut justa petentibus audientiam cum efficacia praebeamus, maxime ubi eorum vota et pietas adjuvat, et explorata juris veritas non relinquit. Eapropter, dilecti in Domino filii, vestris justis precibus annuentes, sepulturam monasterii vestri liberam esse concedimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. Liceat quoque [Col. 1080A] vobis clericos et laicos, liberos et absolutos e saeculo fugientes ad conversionem recipere, et eos sine contradictione aliqua retinere.

Decernimus ergo, etc.

Datum Laterani, Nonis Aprilis, pontificatus nostri anno quarto.



CC. Monasterii Scotorum Wirzeburgensis protectionem suscipit possessionesque ac jura confirmat. (Laterani, April. 7.)
[LUDEWIG, Geschichtschreiber von Wirtzbourg, 997.]




CCI. Ad Galterium Augustodun. et Garnerium Trecensem episcopos.---De dirimendo matrimonio Galcheri de Salinis et M. dominae de Borbonio. (Laterani, April. 14.)
[Gallia Christiana nova, IV, Instr., 93.]
[Col. 1080B]

COELESTINUS episcopus, servus servorum Dei, venerabilibus fratribus G. Eduensi, G. Trecensi episcopis, et dilecto filio . . . . abbati monasterii in Argona, salutem et apostolicam benedictionem.

Cum ex assumpto regiminis universalis officio, de salute gregis sollicitudini nostrae commissi curam omnimodam gerere teneamur, circa matrimonia tanto magis cautos et sollicitos nos esse convenit, quanto ex ipsis, si indiscrete agantur, majora pericula proveniunt animabus, si vel illi videlicet, quos Deus conjunxit, per hominem minus rationabiliter separentur, vel invicem cohabitare sinantur, quos contra Deum constat esse ab homine copulatos. [Col. 1080C] Significantibus autem consanguineis dilectae in Christo filiae nobilis mulieris M. dominae de Borbonio ad nostram noveritis audientiam pervenisse, quod nobilis vir Galcherus de Salinis dictus vir ejus, ipsam in ea linea consanguinitatis attingit, infra quam nec matrimonium contrahi potest, nec contractum subsistere secundum sacrorum canonum instituta. Quoniam igitur nobis non constitit de substantia veritatis, discretioni vestrae per apostolica scripta praecipiendo mandamus, quatenus evocatis ad vestram praesentiam, qui fuerint evocandi, et inquisita super praemissis diligentius veritate, quod canonicum fuerit, non obstante super principali seu etiam incidenti quaestione contradictionis [Col. 1080D] vel appellationis obstaculo, statuatis et faciatis quidquid exinde duxeritis statuendum per censuram ecclesiasticam firmiter observari, provisuri attentius ut sic eidem mulieri favorabiliter assistatis, ne in jure suo aliquod sustineat detrimentum. Verum quia ipsa, sicut accepimus, quondam fuit ab eodem G. arctae custodiae deputata, et ob hoc de periculo proprii corporis sibi timens, ad suos de novo consanguineos liberata confugit, volumus et praesentium vobis auctoritate mandamus, firmiterque praecipimus, ut ne rursus lite pendente periculum idem incurrat, eam omni contradictione et appellatione remota, tutelae venerabilis fratris nostri Willelmi Remensis archiepiscopi, S. Sabinae cardinalis, apostolicae sedis legati, sine dilatione aut [Col. 1081A] difficultate aliqua, auctoritate apostolica committatis, nec praedicto viro aliquatenus restitui permittatis, donec causa ipsa fuerit fine canonico terminata. Si qua vero partium legitime citata, praesentiam vestram adire, vel judicio vestro parere noluerit, vos in eadem causa nihilominus, appellatione cessante, prout ratio dictaverit procedatis. Caeterum quia sicut nobis est intimatum, venerabilis frater noster Henricus Bituric. archiepiscopus in ipsam excommunicationis sententiam promulgavit, volumus ut ab ea juxta formam Ecclesiae sufficienti cautione recepta, quod coram vobis debeat juri parere, ipsam auctoritate nostra sublato appellationis remedio absolvatis. Quod si post iter ab hujus negotii procuratoribus ad nos arreptum, quidquam contra [Col. 1081B] praedictam mulierem attentatum temere fuerit aut mutatum ante litis ingressum, in statum pristinum appellatione postposita reducatis, eos qui nominati fuerint ut testimonium perhibeant veritati, si se gratia, odio, vel timore subtraxerint, ad id per districtionem ecclesiasticam appellatione remota cogentes, nullis litteris obstantibus, si quae apparuerint, harum tenore non habito, a sede apostolica impetratae. Quod si omnes his exsequendis nequiveritis interesse, duo vestrum ea nihilominus exsequantur.

Datum Laterani, XVIII Kal. Maii, pontificatus nostri anno V.



CCII. Monasterii S. Alexandri Parmensis protectionem suscipit bonaque confirmat. (Laterani, April. 17.)
[AFFO, Storia di Parma, III, 305.]
[Col. 1081C]

COELESTINUS episcopus, servus servorum Dei, dilectis in Christo filiabus GUILLAE abbatissae monasterii Sancti Alexandri, quod in civitate Parmensi situm est, ejusque sororibus tam praesentibus quam futuris regularem vitam professis, in perpetuum, salutem et apostolicam benedictionem.

Cum pro omnibus ecclesiis et religiosis locis ex injuncto nobis officio debeamus sollicitudinem gerere, pro illis tamen magis studiosos nos esse convenit qui beato Petro specialiter inhaerere et ad ejus jus pertinere noscuntur. Proinde, dilecta in [Col. 1081D] Domino filia Guilla abbatissa, tuis et sororum tuarum rationabilibus postulationibus clementer annuimus, et Beati Alexandri monasterium, in quo divino estis obsequio mancipatae, quod utique beati Petri juris existit, sub apostolicae sedis tutelam protectionemque suscipimus et apostolicae sedis patrocinio communimus, statuentes ut quascunque possessiones, quaecunque bona idem coenobium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis poterit adipisci, firma vobis vobisque succedentibus, et per vos eidem coenobio in perpetuum et illibata permaneant. In quibus haec propriis duximus exprimenda vocabulis:

[Col. 1082A] Intra civitatem Parmensem ecclesiam Beati Bartholomaei cum suis omnibus pertinentiis; in Fabrorio ecclesiam Sancti Andreae cum omnibus ad eam pertinentibus, et cum dominicatu; terras seu possessiones quas in Faligaria habetis; in Fodico ecclesiam B. Jacobi cum pertinentiis suis; in Belena ecclesiam Beati Laurentii cum suis omnibus pertinentiis, quidquid etiam in terris, vineis et domibus apud Melajanum et Colornium possidetis: prope eamdem civitatem Parmensem quaecunque apud Meletatum, Baganzolam, Valeriam, et Vicogibuli, in terris, vineis, domibus et dominicatibus possidetis. Apud Vigorcolum clausuram unam vinearum cum terris aliis et villanis; quaecunque praeterea in Juliniano et in Purpurano tam in terris [Col. 1082B] et vineis, quam in villanis domibus et aliis rebus possidetis; ea vero quae apud Vigattuti, Morturani, vel in basilica Nola, in Moliole, in Castello novo, in Feline, in Vigodemeri, in Traversedula, in Puvilio, in Berotto, in Cadecomazi, in Noceto, in terris, vineis et aliis rebus possidetis, praesenti vobis scripto firmamus.

Decimam etiam laborum vestrorum quos propriis excolitis sumptibus, nullus a vobis exigere praesumat. Chrisma sane, oleum sanctum, consecrationes altarium seu ecclesiarum, ordinationes clericorum qui ad sacros ordines fuerint promovendi a dioecesano suscipiatis episcopo, siquidem catholicus fuerit, et gratiam sedis apostolicae habuerit, atque ea gratis [Col. 1082C] et absque pravitate aliqua voluerit exhibere. Alioquin catholicum quem malueritis adeatis antistitem, qui nimirum nostra fultus auctoritate, quod postulatur indulgeat. Obeunte vero te nunc ejusdem loci abbatissa, vel quacunque sororum quae tibi in regimine abbatiae successerint, nulla ibi persona qualibet subreptionis astutia seu violentia praeponatur, nisi quam sorores ejusdem loci aut pars earumdem consilii sanioris secundum Dei timorem et Regulam beati Benedicti elegerint. Porro sepulturam ipsius loci liberam esse decernimus, ut eorum qui se illic sepeliri deliberaverint, devotioni et extremae voluntati, nisi forte excommunicati fuerint, nullus obsistat.

Nulli ergo omnino hominum fas sit praefatum monasterium [Col. 1082D] temere perturbare, aut ejus possessiones auferre, vel ablatas retinere, minuere, aut aliquibus vexationibus fatigare, sed omnia integre conserventur eorum, pro quorum gubernatione ac sustentatione concessa sunt, usibus omnimodis profutura. Ad indicium autem perceptae hujus a Romana Ecclesia libertatis, et quod idem monasterium beati Petri juris existat bisantium unum nobis nostrisque successoribus annis singulis persolvetis.

Si qua igitur in futurum, etc.

    Ego Coelestinus, catholicae Ecclesiae episcopus.
    Ego Octavianus, Ostiensis episcopus.
    Ego Albinus, Albanus episcopus.
    Ego Joannes, Praenestinus episcopus.
    Ego Petrus, Portuensis et S. Rufinae episcopus.
    [Col. 1083A] Ego Pandulfus, basil. XII Apostolorum presb. cardinalis.
    Ego Petrus, tit. Sanctae Caeciliae presb. card.
    Ego Joannes, tit. S. Clementis card. Viterbiensis et Tusculanus episcopus.
    Ego Guido, S. Mariae Transtiberim tit. Calisti presb. card.
    Ego Hugo, presb. card. S. Martini tit. . . . . .
    Ego Joannes, tit. S. Stephani in Coelio monte presb. card.
    Ego Cinthius, tit. S. Laurentii in Lucina presb. card.
    Ego Soffredus, tit. S. Praxedis presb. card.
    Ego Bernardus, Sancti Petri ad Vincula presb. card. tit. Euxodiae.
    [Col. 1083B] Ego Gratianus, Sanctorum Cosmae et Damiani diac. card.
    Ego Gerardus, Sancti Adriani diac. card.
    Ego Gregorius, S. Mariae in Aquiro diac. card.
    Ego Lotarius, Sanctorum Sergii et Bacchi diac. card.
    Ego Nicolaus, Sanctae Mariae in Cosmedin diac. card.
    Ego Gregorius, Sancti Angeli diac. card.
    Ego Bobo, Sancti Theodori diac. card.
    Ego Petrus, Sanctae Mariae in Via Lata diac. card.


Datum Laterani, per manum Centhii Sanctae Luciae in Orthea diac. card., domini papae camerarii, XV Kalend. Maii, indictione XIII, Incarnationis Dominicae anno 1195, pontificatus vero domni Coelestini [Col. 1083C] papae III anno quinto.



CCIII. Abbati monasterii S. Dionysii concedit ut, monachos et conversos suos, appellatione eorum non obstante, corrigat. (Laterani, April. 18.)
[DOUBLET, Hist. de Saint-Denys, p. 526.]

COELESTINUS episcopus, servus servorum Dei, dilecto filio abbati monasterii S. Dionysii, in dioecesi Parisiensi constituti, salutem et apostolicam benedictionem.

Nobis intimare curasti, quod cum correctioni [Col. 1083D] velis intendere subditorum, et monachos tuos regularibus instruere disciplinis, ipsi vocem ad nos appellationis emittunt, et sic ad defensionem iniquitatis usurpant quod ad praesidium innocentium dignoscitur institutum. Ut igitur hujusmodi maleficiis occuratur tibi auctoritate apostolica duximus indulgendum, ut tibi liceat, non obstantibus hujusmodi frustratoriis appellationibus, secundum Regulam corrigere tuorum monachorum excessus, et quos videris se minus religiose gerentes, ad vitam compellere regularem.

Decernimus ergo, ut nulli omnino hominum liceat, etc.

Datum Laterani, XIV Kalendas Maii, pontificatus nostri anno quinto.



CCIV. Monasterio S. Alexandri Parmensi ecclesiam S. Caeciliae asserit. (Laterani, April. 19.)
[AFFO, Storia di Parma, III, 305.]
[Col. 1084A]

COELESTINUS episcopus, servus servorum Dei, dilectae in Christo filiae abbatissae S. Alexandri Parmensis, salutem et apostolicam benedictionem.

Ea quae a venerabilibus fratribus nostris gerentibus legationis officium, ratione praevia statuuntur, ne processu temporis in dubium valeant temeritate quorumlibet revocari, paterna volumus sollicitudine praecavere, et eorum institutiones apostolicae confirmationis [Col. 1084B] litteris communire. Eapropter, dilecta in Christo filia, tuis justis postulationibus grato concurrentes assensu constitutionem quam dilectus filius noster Petrus S. Caeciliae in fundo monasterii vestri constructam fecisse dicitur, sicut ea rationabiliter et sine pravitate qualibet facta est, et ut ejusdem cardinalis authentico continetur, devotioni tuae auctoritate apostolica confirmamus, et praesentis scripti patrocinio communimus. Ad majorem autem hujus confirmationis apostolicae firmitatem, authenticum ipsius cardinalis de verbo ad verbum praesentibus duximus litteris inserendum, quod tale est:

»Petrus, Dei gratia titulo S. Caeciliae presbyter cardinalis, apostolicae sedis legatus, universis in Christo fidelibus, salutem in perpetuum. Cum essemus [Col. 1084C] Parmae et legationis officio fungeremur, cognovimus parochiam ecclesiae S. Gervasii in tantum crevisse quod necesse erat, ut nova ecclesia surgeret, in qua pars ipsius populi divina posset percipere sacramenta, unde in proprio fundo monasterii S. Alexandri a venerabili fratre nostro Bernardo Parmensi episcopo crucem poni fecimus, simul et lapidem benedictum ad ecclesiam in honorem Dei et memoriam Beatae Caeciliae virginis et martyris in capite Pontis construendam, et ipsi monasterio S. Alexandri subjiciendam, sed ne de finibus parochiae posset in posterum inter veterem et novam ecclesiam discordia oriri, sic parochiam terminamus, ut omnes, qui habitant super terram ipsius abbatissae, [Col. 1084D] et domos illorum de Cistelle, et sex alias, et si quae novae versus montana surrexerint ipsius novae ecclesiae sint parochiani, statuentes ut sacerdotes et clerici qui in ipsa nova ecclesia pro tempore fuerint, extra ipsos terminos, nullum de parochianis praedictae ecclesiae veteris ad pertinentiam ad peras vel baculos dandos, nec ad oblationes in praecipuis festivitatibus, nec mulieres de partu surgentes recipiant, nisi forte de licentia fuerit sacerdotum ecclesiae memoratae, et ut interdicta episcopi, vel capituli, si sedes episcopalis vacaret, generalia et spiritualia servent, et ad capitulum sicut alii capellani veniant, et quod in eo statutum fuerit observent.«

Nulli ergo omnino hominum liceat hanc paginam [Col. 1085A] nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Laterani, XIII Kal. Maii, pontificatus nostri anno quinto.



CCV Privilegium pro ecclesia S. Genesii. (Laterani, April. 24.)
[BALUZ., Miscell. ed. Mansi, III, 426.]

[Col. 1085B] COELESTINUS episcopus . . . dilectis filiis GREGORIO praeposito S. Genesii, ejusque fratribus tam praesentibus quam futuris canonice constituendis in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat, et utilitas postulata vires indubitanter assumat. Quia igitur, o filii in Christo charissimi, vos per divinam gratiam aspirati mores vestros cohaerere et sub vitae canonicae disciplina et communiter secundum sanctorum Patrum institutionem disposuistis omnipotenti Domino servire, nos votis vestris paterno congratulamur affectu; unde etiam praedecessorum nostrorum felicis memoriae [Col. 1085C] Alexandri II, Paschalis, Eugenii, Anastasii, Alexandri, Lucii et Clementis Romanorum pontificum instituta sequentes, vitae canonicae ordinem, quem estis professi, praesentis privilegii auctoritate firmamus, et ecclesiam vestram sub beati Petri, et nostra protectione suscipimus; statuentes ut quascunque possessiones, quaecunque bona eadem Ecclesia impraesentiarum juste et canonice possidet largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus vocabulis exprimenda:

Locum ipsum in quo plebs ipsa sita est cum omnibus pertinentiis suis, quartam partem decimarum [Col. 1085D] totius vestrae plebis, et omnia quae felicis memoriae Joannes episcopus canonicus vestrae concessit ecclesiae, domum, et leprosorum cum ecclesia S. Lazari juxta eamdem plebem cum pertinentiis suis, universa etiam quae a Langobardis de S. Miniato vobis legitime data sunt ac chirographis confirmata, eleemosynarum etiam quae pro defunctis alicubi infra plebis spatia sepultis offeruntur tertiam partem, quemadmodum a bona memoria Paschalis praedecessoris nostri vobis concessum est et scripto suo firmatum. In burgo quoque ecclesia S. Aegidii cum pertinentiis suis, ecclesia S. Christophori et S. Justi et S. Angeli supra burgum cum omnibus pertinentiis suis. In eodem etiam burgo ecclesiam S. Petri, et in castro Sancti Miniatis ecclesiam S. Mariae [Col. 1086A] cum pertinentiis suis, in quibus duabus per eos qui ibi fuerint per nostram providentiam ordinati divina semper officia celebrentur, et quidquid juris habetis in eadem ecclesia S. Mariae per ecclesiam Sanctae Christinae, item ecclesiam S. Bartholomaei cum pertinentiis suis, ecclesiam S. Blasii, ecclesiam S. Stephani, ecclesiam S. Laurentii de Nocida, ecclesiam S. Petri supra Fontem, ecclesiam S. Andreae juxta castrum Ciculum, ecclesiam S. Michaelis infra muros, ecclesiam S. Jacobi et S. Luciae, ecclesiam S. Donati de Faugnana, ecclesiam S. Martini de Castilione, ecclesiam S. Hippolyti de Marzana, ecclesiam S. Mariae de Calenzano, ecclesiam S. Quintini, ecclesiam de Colle, ecclesiam de Capriano, ecclesiam de Canneto, ecclesiam S. Mariae de Montarso, ecclesiam [Col. 1086B] de Monterotundo, ecclesiam de Planatole, ecclesiam de Brusciano, ecclesiam S. Stephanide Turre, ecclesiam S. Petri de Marcignana, ecclesiam S. Donati de Insula, ecclesiam S. Angeli de Rophia, ecclesiam S. Philippi de Pinu, ecclesiam S. Prosperi de Montalprandi cum omnibus pertinentiis earum, et si quis imposterum infra unius plebis spatium aedificare contigerit. Quidquid etiam juris habetis in curte Sanctiminiatis de Empulo de Monterappoli, et in curte de Marrignana.

    Ego Coelestinus, catholicae Ecclesiae episcopus.
    Ego Petrus, tit. S. Caeciliae presb. card.
    Ego Unde, S. Prudent. presb. card.
    Ego Joannes, tit. S. Clementis card. Viterbiens. [Col. 1086C] et Tuscan. episcopus.
    Ego Guido, S. Mariae in Transtiberim tit. Calisti presb. card.
    Ego Hugus, tit. S. Martini presb. card.
    Ego Joannes, tit. S. Stephani presb. card.
    Ego Cintius, tit. S. Laurentii in Lucina presb. card.
    Ego Soffredus, tit. S. Praxedis presb. card.
    Ego Bernardus, S. Petri ad Vincula presb. card.
    Ego Fidus, tit. S. Marcelli presb. card.
    Ego Joannes, tit. S. Priscae presb. card.
    Ego Albinus, Alban. episc.
    Ego Octavianus, Belletrensis episc.
    Ego Joannes, Praenestinus episc.
    Ego Petrus, Portuensis S. Rufinae episc.
    Ego Gratianus, SS. Cosmae et Damiani diac. card.
    [Col. 1086D] Ego Gerardus, tit. S. Adriani diac. card.
    Ego Gregorius, S. Mariae in Porticu diac. card.
    Ego Gregorius, S. Mariae in Agro diac. card.
    Ego Gregorius, tit. S. Georgii ad Vellaurentis (sic) diac. card.
    Ego Lotarius, SS. Sergii et Bacchi diac. card.
    Ego Nicolaus, S. Mariae in Carmeld. (sic) diac. card.
    Ego Gregorius, S. Angeli diac. card.
    Ego Bobo, S. Theodori diac. card.
    Ego Petrus, S. Mariae in Via Lata diac. card.


Actum Laterani, per manum Cirini [Cinthii] S. Luciae in Hortea (sic) diac. cardinalis, domini papae camerarii, VIII Kal. Maii, indictione XIII, Incarnat. Dominicae 1194, pontificatus vero domni Coelestini papae III anno IV.



CCVI. Ad praepositum et canonicos Sancti Georgii de Ganaceto in dioecesi Mutinensi.---Omnia illorum bona ac privilegia confirmat. (Laterani, April. 25.)
[MURATORI, Antiq. Ital., V, 209.]
[Col. 1087A]

COELESTINUS episcopus, servus servorum Dei, dilectis filiis PETRO praeposito ecclesiae Sancti Georgii de Ganaceto, ejusque fratribus canonice substituendis, in perpetuum.

Piae postulatio voluntatis effectu debet prosequente compleri, ut et devotionis sinceritas laudabiliter enitescat, et utiliter postulata vires indubitanter assumant. Eapropter, dilecti in Domino filii, vestris justis postulationibus clementer annuimus, [Col. 1087B] et praefatam ecclesiam Sancti Georgii de Ganaceto, in qua divino estis obsequio mancipati, ad exemplar praedecessorum nostrorum felicis recordationis Lucii, Urbani, Gregorii, et Clementis Romanorum pontificum, sub beati Petri et nostra protectione suscipimus, et praesentis scripti privilegio communimus; statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum, in quo praefata ecclesia sita est, [Col. 1087C] cum omnibus pertinentiis suis, et aliis quae in curte Ganaceti et parochia vestra habetis. Quaecunque habetis in Villanova, Saliceto, Soleria, in curte Lamine, campo Galliani, Albareti, Citanova, Bajoaria, Pirradelle, Curli, Cugnenti, Rammi, Fredi, Malliagalli, in Nirano, Monte Ursi, Casale, Cugnone, et Montegibio. Ecclesiam Sancti Zenonis de Lamma: ecclesiam Sancti Matthaei, quae est juxta fluvium Situle, cum omnibus eorum pertinentiis. In episcopatu Bononiensi possessiones quas habetis in curtibus Sancti Marci, Restalini, Manzolini, et Montebelli. In episcopatu Regino possessiones quas habetis in loco qui dicitur Sanctus Fabianus, Fontana, Substiliolo, Casale Montalto, et Querzole. In [Col. 1087D] episcopatu Ferrariensi possessiones quas habetis in comitatu Ficaroli, et in Sadriano, et in curtibus Manegii, et Trecente, et in villa Sancti Anastasii et lacum qui dicitur Dampnarolo.

Sane novalium vestrorum quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere, vel extorquere praesumat. Liceat quoque vobis clericos vel laicos e saeculo fugientes, liberos et absolutos, ad conversionem recipere, et eos absque contradictione aliqua retinere. Ad haec, quia decimae ministris Ecclesiarum tam veteri quam nova lege noscuntur esse indultae vos decimarum exactione per laicos vexari sub interpositione anathematis prohibemus. Interdicimus insuper ut nullus infra [Col. 1088A] parochiam vestram, quae curtem Ganaceti retinet, sine dioecesani episcopi et vestro assensu, ecclesiam vel oratorium de novo aedificare praesumat, salvis tamen privilegiis Romanorum pontificum. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare.

Libertates quoque et immunitates, necnon antiquas et rationabiles consuetudines a Mutinensibus episcopis et aliis personis ecclesiae vestrae juste concessas et hactenus observatas, ratas habemus, et eas futuris temporibus illibatas manere sancimus. Causas etiam matrimoniorum agendi parochianis vestris, privatas et publicas poenitentias dandi, [Col. 1088B] eligendi etiam praelatum et fratres, sicut a quadraginta annis in vestra ecclesia rationabiliter et pacifice noscitur observatum, vobis liberam concedimus facultatem. Sane et instrumento supradictorum praedecessorum nostrorum Lucii, Urbani, Gregorii et Clementis, accepimus quod de voluntate bonae memoriae Gerardi quondam archiepiscopi Ravennatis, deliberatione provida statuistis ut ecclesia vestra octo tantum canonicis sit contenta, cum ipsis facultates non suppetant quibus plures valeant congrue sustentari. Nos vero, qui bene acta cunctorum ex injuncto nobis officio debemus et volumus approbare, ad instar jam dictorum antecessorum nostrorum, constitutionem ipsam, sicut a vobis canonice facta est, et in authentico ejusdem archiepiscopi [Col. 1088C] continetur, ratam esse decernimus, et praesentis scripti pagina communimus, nisi facultates ejusdem Ecclesiae contigerit ex processu temporis ampliari, quod pluribus necessaria possent congrua sufficientia ministrare. Ad haec auctoritate apostolica constituimus ut nullus in ecclesiam vestram interdictum, aut in vos excommunicationis vinculum, suspensionis sententiam sine manifesta et rationabili causa promulgare praesumat. Sententias quoque a bonae memoriae . . . . . . . . Mutinensi episcopo sub causa, quae vertebatur inter vos et presbyterum Stephanum, pro ecclesia Sancti Jacobi de Aqualonga super jure parochiali, et a bonae memoriae Theobaldo Ferrariensi episcopo, ex delegatione [Col. 1088D] Lucii papae, super quaestione quae inter vos et Isaac quondam abbatem de Vangaditio agebatur, canonice latas, sicut in eorum scriptis authenticis rationabiliter continetur, quae exsecutioni mandatae sunt, ratas habemus, et auctoritate apostolica confirmamus. Sepulturam praeterea illius loci liberam esse decernimus, ut corum devotioni et extremae voluntati, qui se illic sepeliri deliberaverint, nisi forte sint excommunicati vel interdicti, nullus obsistat.

Decernimus ergo, etc.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    [Col. 1089A] Ego Joannes, Praenestinus episcopus.
    Ego Petrus, Portuensis episcopus.
    Ego Pand., basilicae XII Apostolorum presbyter cardinalis.
    Ego Petrus, tituli Sanctae Caeciliae presbyter cardinalis.
    Ego Jordanus, presbyter cardinalis Sanctae Pudentianae Past. tituli.
    Ego Hugo, presbyter cardinalis Sancti Martini tituli.
    Ego Sofridus, tituli Sanctae Praxedis presbyter cardinalis.
    Ego Bernardus, Sancti Petri ad Vincula presbyter cardinalis.
    Ego Gra . . . . , Sanctorum Cosmae et Damiani diaconus [Col. 1089B] cardinalis.


Data Laterani, per manum Centii Sanctae . . . . . in Orthea diaconi cardinalis, domni papae camerarii, VII Kal. Maii, indictione XIII, Incarnationis Dominicae anno 1195, pontificatus vero domni Coelestini papae tertii anno quinto.



CCVII. Heinrici Romanorum regis intentionem laudat de pace procuranda, de Hierosolymitanae terrae subsidio mittendo et in melius promovendo communi bono populi Christiani. Legatos suos commendat. (Laterani, April. 27.)
[JAFFÉ, Regesta Rom. pont., p. 900, ex cod Reichersbergensi]

[Col. 1089C] Charissimo in Christo filio H[ENRICO] illustri Romanorum imperatori et semper Augusto, salutem et apostolicam benedictionem.

Licet ex communi debito Romanus pontifex imperatorem Romanum in visceribus charitatis habere ac diligere teneatur, nos tamen ex speciali [dilectione], qui imperialem coronam nostris manibus in capite tuo posuimus, excellentiam tuam amplexari debemus. Quam utique quoad Deum indesinenter fuimus amplexati, qui salutem animae tuae intimis desideriis optavimus et optamus. Verum quod aliquandiu stylum tibi scribendi suspendimus, tuorum hominum excessus causa fuerunt; quorum temeritati quia potentia tua non restitit, veriti fuimus ne malefactis eorum consensus imperialis [Col. 1089D] favorabilis accessisset, et ea de tuo mandato fecissent. Sed quia cor principis in manu Dei est, qui quocunque voluerit vertit illud, grates sunt Regi regum copiosius exhibendae. Sed devotionis sinceritatem, quam erga matrem tuam Romanam Ecclesiam constanter exhibere teneris, tam per litteras tuas, fratribus nostris multa plenas devotione directas, quam per legatos multae magnitudinis te plenius habere ostendisti. Etenim de pace procuranda, Jerosolymitanae terrae subsidio [mittendo], et in melius promovendo communi bono universi populi Christiani, verbum humiliter attulerunt, et visum est nobis ex conjectura multiplici, quod tua sit finalis intentio, quidquid a tuis actum est enormiter, correctionis studio propensius emendare, et [Col. 1090A] ad eum vias tuas ex toto dirigere, in cujus ditione sunt omnium potestates et jura regnorum, per quem reges regnant, dominantur principes, qui regibus dat salutem et imperatores via regia incedere, quos facit feliciter imperare. Sedes nimirum si apostolica sublimitati imperatoriae usque ad haec tempora scribere praetermisit, non hoc fecit ex dedignatione seu fastu superbiae, sed quia medullitus affectabat, ut ad satisfaciendum Ecclesiae, quae offensa gravissime videbatur, quasi excitareris a somno et matrem tuam in his tanquam pius filius complacares. Non enim oportuit nos aliter agere, qui alios longe positos ad Ecclesiae devotionem cum effectu nequaquam invitare possemus, nec aliorum scandala evitare, nisi te, qui filius et defensor debes [Col. 1090B] esse Romanae Ecclesiae specialis, et quo nullus saecularium principum ei est propinquior, alloquio apostolicae salutationis aliquandiu intermisso, ad hoc ipsum inducere curaremus. Quoniam igitur secundum doctrinam apostoli monemus, quos charos habemus, imperialem magnitudinem quantum possumus exhortamur, ut illud attendentes, quod in Evangelio suo Redemptor humani generis asseverat: »Nil prodest homini, si lucratur universum mundum, animae vero suae detrimentum patiatur,« ita studeas temporalia bona transire et exercere imperii potestatem in terris, ut non amittas sed potius lucreris aeterna, ab eo in coelis indeficiens bravium consequaris, cujus imperium permanet in aeternum, qui revera non corruptibilibus auro vel [Col. 1090C] argento, sed effuso sanguine proprio genus redemit humanum. Hoc siquidem ab ipso Domino indubitanter impetrabis, si semper in conspectu tuo eum provideas, si ejus Ecclesiae illibata jura conserves et quae in divinae majestatis offensam atque ipsius Ecclesiae manifestam injuriam praesumpta fuerunt, cum acceleratione omnimoda emendes et facias emendari. Spem utique bonam circa hujusmodi de imperiali providentia concipientes ad plenum, licet tres mittere decrevimus, venerabili tamen fratre Praenestino episcopo [Joanne] debilitate corporis impedito, dilectos filios nostros, P[etrum] S. Caeciliae presbyterum, et G[ratianum] Sanctorum Cosmae et Damiani diaconum cardinalem, viros utique [Col. 1090D] providos et discretos, in Ecclesia Romana praecipuos, qui bonum Ecclesiae ac imperii semper affectant, ad tuam praesentiam duximus de fratrum consilio destinandos, in eorum studiosius ore ponentes, quae ex parte nostra principali excellentiae diligentius intimabunt. Quorum verbis eam fidem volumus adhiberi, ac si de ore nostro praesentialiter elata fuissent. Tu vero, fili charissime, quandoquidem vides nostrum silentium interruptum et ad scribendum tibi nostrae vocis organa relaxata, sic apostolicae salutationis ac benedictionis fruaris eloquio, ut in te fructum desideratum inveniat et pro tui felici statu imperii atque incolumitate personae apud Deum universalis Ecclesia jugiter interpellet, coeli etiam imperator tuos gressus ad [Col. 1091A] preces Ecclesiae dirigat in viam salutis aeternae.

Data Laterani, V Kal. Maii, pontificatus nostri anno quinto.



CCVIII. Privilegium pro monasterio Lucensi (dioec. Olomucensis). (Laterani, April. 27.)
[HUGO, Annal Praemonst., t. II, Prob., p. 47.]

COELESTINUS episcopus, servus servorum Dei, dilectis filiis abbati et conventui Lucensis coenobii, salutem et apostolicam benedictionem.

Sacrosancta Romana Ecclesia devotos et humiles filios ex assuetae pietatis officio propensius diligere consuevit, et ne pravorum hominum molestiis agitentur, tanquam pia mater, protectionis suae munimine confovere. Eapropter, dilecti in Domino filii, [Col. 1091B] devotionem quam erga beatum Petrum et nos ipsos habere dignoscimini, attendentes, personas et monasterium vestrum, cum omnibus bonis quae impraesentiarum rationabiliter possidet, aut in futurum justis modis. Deo propitio, poterit adipisci, sub beati Petri et nostra protectione suscipimus; specialiter autem possessiones et alia bona quae bonae memoriae Otto dux quondam Bohemiae et Maria mater ipsius monasterio vestro, piae devotionis intuitu, contulerunt, vobis, et per vos ipsi coenobio, sicut ea juste ac sine controversia possidetis, auctorit te apostolica confirmamus et praesentis scripti patrocinio communimus. Nulli ergo omnino hominum fas sit personas et monasterium vestrum [Col. 1091C] vel bona temere perturbare seu hanc paginam nostrae protectionis et confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus, se noverit incursurum.

Datum Laterani, V Kal. Maii, pontificatus nostri anno quinto.



CCIX. Compositionem inter Heinricum praepositum Hadmerslebensem »et nobilem virum Gardulfum super situ ecclesia S. Stephani per interventum C[onradi] Moguntini archiepiscopi, Sabinensis episcopi, factam,« confirmat. (Laterani, April. 27.)
[JAFFÉ, Regesta, 901, qui ait hoc privilegium exstare in tergo bullae Eugenii III, datae an. 1145, die 26 mensis Octobris. (Vide Patr. t. CLXXIX sub num, 42), quae asservatur Berolini ap. D. G. B. Friedlander.]
[Col. 1091D]




CCX. Monasterii Ranshovensis tutelam suscipit, bonaque et jura confirmat. (Laterani, April. 29.)
[Mon. Boica, II, 325.]

COELESTINUS episcopus, servus servorum Dei, dilectis filiis ETICHONI praeposito Ranshovensis ecclesiae Beati Pancratii martyris, ejusque fratribus tam praesentibus quam futuris, regularem vitam professis in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis [Col. 1092A] incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus annuimus, et praefatam ecclesiam B. Pancratii martyris, in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo canonicus, qui secundum Deum, et Regulam beati Augustini in eadem ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis [Col. 1092B] justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Ecclesiam ipsam Beati Pancratii martyris cum decima et jure parochiali. Capellam S. Michaelis in eodem loco sitam; capellas Neuchirchen, Haetenperig, Geroltzberig, et capellam in Monte S. Egidii, et capellam S. Stephani protomartyris in Praunawe, cum pertinentiis earum. Capellam Hochwerich cum pertinentiis suis, in ea libertate in qua bonae memoriae Ebenhardus Salzburgensis archiepiscopus vobis scripto proprio rationabiliter confirmavit; ut videlicet nullus, praeter ipsum arch episcopum [Col. 1092C] et dioecesanum episcopum et ecclesiae vestrae praepositum, aliquid debeat ordinare. Quidquid juris in capellis per quascunque regiones a ministerialibus ecclesiae vestrae concessum est; Ror videlicet in confinio Chremsmunster in capella Nonspach, in parochia Althaim et Heinchirchen, in parochia Zeidlarn, et in aliis in vicino vel in longinquo a jure parochiali liberis. sicut est hactenus observatum, praesenti vobis pagina confirmamus. Terminum quoque ejusdem ecclesiae S. Pancratii quemadmodum recolendae memoriae Heinricus II, imperator Romani imperii cum episcopis suis, scilicet Dietmaro archiepiscopo Salzburgensis Ecclesiae, et Perngero Pataviensis Ecclesiae episcopo, et Niceno Laodicensis Ecclesiae episcopo cum aliis XIII [Col. 1092D] episcopis, duxit provide statuendum, et Chunradus II, Romanorum rex, scripto suo authentico eidem ecclesiae confirmavit, incipientem videlicet de Eltnawe usque Gruzensewen, et Grewen, et Bibenpach. Rantwinsbrunen, quoinde ad Iden; Raperch quoque et Wiwersengen et Berchsteig; Rechingen utique et Huolvowen, et Langen quoque perferinam semitam. Capellam S. Georgii martyris, deinde Swarzegreben et usque Auwerbach; deinde per Adelbrechtzberch, deinde per Puchchirchen; deinde in flumine Maeticha, sicut in antiquis vestris privilegiis continetur, et usque ad haec tempora noscitur observatum, vobis et eidem ecclesiae volumus, et apostolica auctoritate praecipimus inviolabiliter observari.

[Col. 1093A] Sane novalium vestrorum quae propriis manibus aut sumptibus colitis, sive de nutrimentis animalium vestrorum nullus a vobis decimas exigere, vel extorquere praesumat. Chrisma vero, oleum sacrum, consecrationes altarium, ordinationes clericorum, qui ad sacros ordines fuerint promovendi, a dioecesano suscipietis episcopo, siquidem catholicus fuerit, et gratiam atque communionem apostolicae sedis habuerit, et ea vobis gratis, et absque aliqua pravitate voluerit exhibere; alioquin ad quemcunque malueritis antistitem, gratiam et communionem apostolicae sedis habentem libere recurratis, qui, nostra fultus auctoritate, vobis quae postulantur impendat. Obeunte vero te, nunc ejusdem loci praeposito, vel ad alterius loci regimen transeunte, [Col. 1093B] sive quolibet tuorum successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars major, seu consilii sanioris, secundum Dei timorem et beati Augustini Regulam providerint eligendum. Ad haec quoniam locus vester sic est institutus, ut advocatus bonorum ducis Bawariae in partibus illis ejusdem quoque loci sit advocatus, prohibemus ut nec ipsi, nec alicui subministro ejus liceat eumdem locum injustis gravaminibus infestare; sed eum, vice jam dicti ducis, sicut ipse instituit et scripto suo firmavit, cum mancipiis et possessionibus ejus, idem advocatus defendere ac tueri debet, eo tenore, ut querimonias tam vestras quam mancipiorum vestrorum audiat, et congruam [Col. 1093C] justitiam faciat; dummodo tales sunt causae, quae forum ecclesiasticum non requirant: paratam vero nullam a vobis propter hoc exigat, sed tantum de horreo ducis, qui pro tempore fuit, secundum antiquam institutionem tempore suo accipiat. Super hoc idem advocatus in claustro, vel mancipiis aut possessionibus vestris nullam disponendi habeat potestatem: exactiones quoque indebitas super vos, vel super mancipia vestra a quoquam fieri penitus inhibemus. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum a [Col. 1093D] quibus corpora assumuntur.

Decernimus ergo, ut nulli omnino hominum liceat, etc.

Datum Laterani, per manum Cencii Sanctae Luciae in Orthea diaconi cardinalis, domini papae camerarii, III Kalendas Maii, indictione XIII, Incarnationis Dominicae anno 1195, pontificatus vero domini Coelestini papae III anno quinto.



CCXI. Parthenonem Vilichensem tuendum suscipit et ejus possessiones ac jura confirmat. (Laterani, April. 29.)
[LACOMBLET Urk. fur die Gesch., t. I, p. 380.]

COELESTINUS episcopus, servus servorum Dei, [Col. 1094A] dilectis in Christo filiabus, abbatissae Vilekensis monasterii ejusque sororibus tam praesentibus quam futuris regularem vitam professis in perpetuum.

Prudentibus virginibus quae sub habitu religionis accensis lampadibus per opera sanctitatis jugiter se praeparant ire obviam Sponso, sedes apostolica debet patrocinium impertiri. . . . . . Statuentes ut ordo monasticus qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, firma vobis vestrisque successoribus et illibata permaneant. In quibus haec propriis duximus exprimenda vocabulis.

[Col. 1094B] . . . . . Liceat quoque vobis personas e saeculo fugientes liberas et absolutas ad conversionem recipere, et eas absque contradictione aliqua retinere. Prohibemus insuper ut nulli sororum vestrarum post factam in eodem monasterio professionem fas sit, de eodem loco nisi arctioris religionis obtentu, discedere; discedentem vero absque communium litterarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Benedictiones vero monialium, ordinationes capellanorum vestrorum qui ad sacros ordines fuerint promoven i, a dioecesano [Col. 1094C] episcopo sine pravitate vobis volumus exhiberi. Sepulturam praeterea monasterii vestri liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te nunc ejusdem loci abbatissa, vel earum aliqua quae tibi successerint, nulla ibi qualibet subreptionis astutia seu violentia praeponatur, nisi quam sorores communi consensu, vel sororum pars consilii sanioris, secundum Dei timorem, et beati Benedicti Regulam providerint eligendam.

Decernimus ergo ut nulli omnino hominum liceat [Col. 1094D] praefatum monasterium temere perturbare, etc.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episc.
    Ego Joannes, Praenestinus episcopus.
    Ego Petrus, Portuensis et Sanctae Rufinae episc.
    Ego Pandulphus, basilicae XII Apostolorum presbyter cardinalis.
    Ego Petrus, tit. S. Caeciliae presbyter cardinalis.
    Ego Jordanus, Sanctae Pudentianae tit. Pastoris presbyter cardinalis.
    Ego Joannes, tit. S. Clementis cardinalis, Viterbiensis et Tuscanensis episcopus.
    Ego Guido, S. Mariae Transtiberim tit. Calisti presbyter cardinalis.
    [Col. 1095A] Ego Hugo, presbyter cardinalis S. Martini tit. Equitii.
    Ego Soffredus, tit. S. Praxedis presbyter cardinalis.
    Ego Bernardus, S. Petri ad Vincula presbyter cardinalis tit. Eudoxiae.
    Ego Gratianus, SS. Cosmae et Damiani diaconus cardinalis.
    Ego Gerardus, S. Adriani diaconus cardinalis.
    Ego Gregorius, S. Mariae in Aquiro diaconus cardinalis.
    Ego Gregorius, S. Georgii ad Velum aureum diaconus cardinalis.
    Ego Nicolaus, S. Mariae in Cosmedin diaconus cardinalis.
    Ego Bobo, S. Theodori diaconus cardinalis.
    [Col. 1095B] Ego Petrus, S. Mariae in Via Lata diaconus cardinalis.


Data Laterani, per manum Centii S. Luciae in Orthea diaconi cardinalis, domni papae camerarii, III Kal. Maii, indictione tertia decima, Incarnationis Dominicae anno 1195, pontificatus vero domni Coelestini papae tertii anno quinto.



CCXII. [Michaeli] archiepiscopo Senonensi scribit dolere se quod [Philippus] rex, inconsulta sede Romana, cum I[ngeburga], Kanuti Danorum regis sorore divortium fecerit, et Cent. subdiaconum, notarium suum, litterasque suas parum verecunde susceperit. Sententiam illam divortii cassat. Mandat ut si »rex, ea vivente, aliam superducere voluerit, id eidem inhibere firmiter procuret.« (Laterani, Maii 13.)
[Radulfi de Diceto Imag. Hist., ap. TWYSDEN, Hist. Angl. Scr., I, 681.]
[Col. 1095C]

COELESTINUS papa, Senonensi archiepiscopo, salutem.

Cum in regno Galliae catholici semper aequitatis cultores divina fuerint principes institutione promoti a sacrosancta Romana Ecclesia, cujus fidem et unitatem servarunt, quadam sunt praerogativa privilegium benedictionis et gratiae consecuti. Quorum quidem exaltationem et gloriam nos etiam adhuc in minori officio constituti, et libenter promovimus et libentius consuluimus promovendam. Nunc autem in apostolatus culmine provocati, charissimum [Col. 1095D] in Christo filium nostrum Philippum illustrem regem Franciae, recolendae memoriae praedecessorum suorum tam bonitate quam prudentia successorem, paternae sumus charitatis brachiis amplexati, dignis eum titulis honorare, et quantum cum Deo possumus exaltare propensius cupientes. Caeterum cum fama hilaris et jucunda de matrimonio inter charissimos filios nostros in Christo praedictum illustrem Franciae regem et I. reginam illustrem sororem charissimi in Christo filii nostri K. [Kanuti,] regis Danorum illustris solemniter et rite contracto prius ad notitiam sedis apostolicae pervenisset, et postmodum de ipso matrimonio ad pravam suggestionem quorumdam tale quid ordine turbato non sine honestatis ecclesiasticae laesione [Col. 1096A] fuisse praesumptum audivimus, de quo et propter injuriam Deo et propter infamiam consulentibus et consentientibus irrogatam, non modicum contristamur: et quidem si magnitudo regia considerasset attentius, attendissent et secum nihilominus qui hujus praesumptionis cooperatores fuerunt quantum sit matrimonii sacramentum, non fuisset ut credimus hoc modo processum. Constat enim cuique divinam paginam revolventi, quod ipse Dominus matrimonium instituit, et in paradiso ante peccatum ad officium propter sobolem propagandam, dicens: Crescite et multiplicamini et replete terram (Gen. I); et extra paradisum ad remedium post peccatum propter fornicationem vitandam. Unde ipse primus homo Spiritu sancto afflatus inquit: [Col. 1096B] Propter hoc relinquet homo patrem et matrem et adhaerebit uxori, et erunt duo in carne una (Gen. II). Quanta sit etiam matrimonii dignitas et quam circumspecta debeat ad tractandum de eo procedere gravitas, Dominus innuit. Qui cum interrogatus fuisset si licitum esset uxorem dimittere, et quaesitum esset ab eo super haereditate duorum fratrum communiter dividenda, in uno tacens et in altero sic respondens: Quicunque dimiserit uxorem suam praeter causam fornicationis moechatur (Matth. V). Per hoc nimirum ostendit quod Ecclesia in cognitione matrimoniorum quasi caeteris difficiliori, cum majori quam in aliis procedere debeat gravitate. Et cum ipse alibi dicat: Quod Deus conjunxit, homo non separet (Matth. XIX), adverti potest quam graviter [Col. 1096C] ille delinquat, et quantum sit ei ab ira ventura timendum, per quem tanti sacramenti Christi et Ecclesiae religio perturbatur. Praeterea non est a temeritatis vitio alienum, quod in tam arduo et difficili negotio non fuit censura sedis apostolicae requisita, per quam vel ipsum canonice finiretur, vel committeretur aliquibus qui idem, servato juris ordine, secundum statuta canonica terminarent. Hic revera contra sanctorum Patrum veneranda concilia processum est manifeste, qui majores et difficiliores quaestiones ab universis ad sedem apostolicam censuerunt debere perferri, quod usque in hodiernum diem non solum a Gallicana Ecclesia praeterquam in praesenti articulo, verum [Col. 1096D] etiam a longe remotioribus devotissime observatur.

Ut autem inde aliquantulum ordiamur, nonne hoc negotium de praecipuis et magis arduis unum esse dignoscitur; utpote quod tam inter eximias regales personas, et a progenitorum regali prosapia descendentes, super causa tam difficili vertitur, ut secundum statuta Patrum deberet auditorio Romanae Ecclesiae reservari. Si hoc et alia privilegia hujus sedis beati Petri cui nos, licet immeriti, praesidemus, quique remotissimi etiam barbari custodiunt illibata, quanto diligentius ea servare tenentur constituti propius et Latini, et qui de beneficiis praedictae sedis copiosius et frequentius sustentantur? Non utique mediocriter errat qui [Col. 1097A] privilegio beati Petri obviare non timet, et canonicis sanctionibus contraire. Verum praelati Ecclesiae qui huic rei favorem aut consilium praebuerunt, etsi non ob aliud saltem metu poenae debuerunt ab hujusmodi abstinere, et illud specialiter sollicita mente revolvere quod in sacris canonibus de Theugaldo Treverensi et Guntaro Coloniensi archiepiscopis legitur, qui depositionis sententia meruere percelli, pro eo quod in matrimoniali causa Lotharii regis et Tebergae uxoris ejus normam aequitatis nequiter temerantes sanctiones canonicas excesserunt. Quod vero hic fuerit aeque vel magis excessum ex ipsa rei evidentia demonstratur. Nam cum regina per verba praesentis temporis expresso utrinque consensu, hinc inde primo praestitis juramentis, [Col. 1097B] sacerdotali benedictione sicut est consuetudinis accedente, postquam fuit in reginam inuncta et honorifice coronata, praefato regi matrimonialiter copulata et etiam cognita, sicut fertur, nihil debuit contra ipsam indefensam et ignorantem quid penitus ageretur, utpote linguae Francorum ignaram, tam inordinabiliter a quolibet attentari. Nos vero qui ipsum regem catholicum et Ecclesiae Romanae valde devotum ab inclytae memoriae progenitoribus suis specialiter in visceribus charitatis habemus, volentes animae suae saluti et integritati famae magis consulere quam ei male suadentium satisfacere voluntati, per dilectum filium Cent., subdiaconum, notarium nostrum, [Col. 1097C] apostolicae sedis legatum, ad hoc specialiter missum et litteras nostras rogavimus excellentiam ejus, monuimus et attentius fuimus exhortati, ac ei in remissionem injunximus peccatorum, ut illud Evangelii attenta consideratione revolvens quo dicitur nihil prodesse homini si mundum universum lucretur, animae vero suae detrimentum patiatur (Matth. XVI), dum tempus haberet de animae suae salute esset sollicitus, et praedictam uxorem suam quam a se consilio iniquo amoverat, quamque generositatis egregiae ac multae decus honestatis adornat, maritali affectione tractaret, nec illis aures contra hoc accommodare curaret, qui quae sua sunt non quae Jesu Christi quaerentes, ad imitationem hominis inimici qui in agro bene seminato zizania [Col. 1097D] respersit, pro lucro reputant si possint, inter aliquos odium et discordiam seminare. Sed idem rex legatum praedictum et litteras nostras devotione qua decuit, sicut accepimus, non recepit. Nos autem, sicut novit Dominus, licet propter hoc simus conturbati, pro salute tamen animae ejus de qua nos oportet propensius cogitare amplius contristamur, volentes ipsum ea semper efficere, quae et Creatori suo placere debeant, et suae animae dispendium non incurrat. Inde est quod publicum instrumentum super genealogia ex parte venerabilium fratrum nostrorum Lunden. archiepiscopi et suffraganeorum ejus nobis transmissum et famam [Col. 1098A] publicam attendentes, sententiam illam divortii contra ordinem juris prolatam, de fratrum nostrorum consilio cassantes et penitus irritantes, fraternitati vestrae per apostolica scripta mandamus atque praecipimus, quatenus, si supradictus rex suae conditionis oblitus ea vivente aliquam superducere forte voluerit, vos auctoritate freti apostolica id eidem inhibere firmiter procuretis.

Dat. Laterani, III Idus Martii [(36) 1Kb] , pontificatus nostri anno V.



CCXIII. Willelmo archiepiscopo Remensi, S. Sabinae cardinali, apostolicae sedis legato, et ejus suffraganeis eadem mandat quae superiore ad archiep. Senon. epistola.
[MANSI, Concil., XXII, 624.]




CCXIV. Philippo Francorum regi »sententiam illam divortii (cum Ingeburga facti) a sese irritatam et cassatam« nuntiat. Hortatur ut »uxorem recipiat et maritali affectione pertractet.«
(MARTEN., Ampl. Collect., I, 1007.)
[Col. 1098B]

COELESTINUS, etc.

Cum in regno Galliae, etc., ut supra, epist. 212, fere in eumdem modum usque, discordiam seminare. Nos autem publicum instrumentum super ipsa genealogia ex parte venerabilium fratrum nostrorum Lundensis archiepiscopi et suffraganeorum ejus nobis transmissum et famam publicam attendentes, sententiam illam divortii, contra ordinem juris prolatam, de fratrum nostrorum consilio penitus [Col. 1098C] irritamus atque cassamus. Rogamus igitur regiam excellentiam, monemus, consulimus, et in remissionem tibi injungimus peccatorum, quatenus praedictam uxorem tuam pro Deo et salute animae tuae recipias, et maritali affectione pertractes. Nos enim si quam propter hoc quod eam taliter dimisisti, videris maculam peccati contraxisse, id de beatorum Petri et Pauli auctoritate tibi misericorditer condonamus.

Sane regiam celsitudinem volumus non latere quod eam circa personam tuam in Domino gerimus voluntatem: quod si factum istud cum honestate nostra et salute animae tuae possemus aliquatenus sustinere, nequaquam per nos in eo tantum fuisset [Col. 1098D] processum; sed licet tu ipse, prout credimus, non ignoras, id, salva conscientia, et absque animae tuae periculo non potuimus clausis oculis pertransire



CCXV. Confirmatio sententiarum excommunicationis, et interdicti latarum auctoritate Walteri archiepiscopi contra cives Rothomagenses. (Laterani, Maii 15.)
[Petri Blesensis Opp., p. 796.]

COELESTINUS episcopus, servus servorum Dei, venerabilibus fratribus WALTERO Rothomagensi archiepiscopo, et suffraganeis suis.

Cum universae Dei Ecclesiae per totius amplitudinem [Col. 1099A] orbis longe lateque diffusae unam catholicam, id est universalem, efficiant pretio sanguinis sponsi sui redemptam, quam sicut diversa membra unum constituunt corpus, uniformitas fidei et doctrinae connectit, si aliquam earum laedi contigerit, illius offensio sine aliarum fieri laesione non potest, in quam tanto prae aliis magis caput offenditur, quanto singularum affectu, amplius tangitur et firmiori eis connexione inhaeret. Qua de causa contigit ut, cum Romana Ecclesia omnium caput sit et magistra, nos, qui ei licet immeriti praesidemus, cujuslibet oppressio concutiat gravius et flagellet, et eo fortius ad compassionem inducat, quo a nobis specialius speratur in adversitate subsidium, et qualibet consuevit Ecclesia contra violentiam hominum perversorum, [Col. 1099B] devotius et securius sedis apostolicae patrocinium invocare. Sicut autem quorumdam vestrorum et aliorum quamplurium nobis est litteris intimatum, et multorum jam relatione percepimus, ita universorum refriguit charitas, excrescente malitia iniquorum, ut nulla jam fere Dei ecclesiis, vel ministris earum reverentia impendatur; sanctuarium Domini vi conculcetur, fidei documenta spernantur, et vix valeant aliqui reperiri qui, post enormitates quamplurimas, adjiciant ut resurgant, sed potius in ultionem praecedentium criminum, commissis enormiter hactenus accumulent graviora, laetentur cum malefecerint, superbiant impii dum pauper incenditur, et in perpetratione operum iniquorum exsultent. [Col. 1099C] Verum quia perversorum nequitia tantum invaluit, ut in hominibus non possit remedium vel subsidium inveniri, recurrendum est ad praesidium Creatoris, et orationibus, et quibuslibet piis operibus propensius insistendum, ut clementiae supernae nos dignatio benigne respiciat, et hominem ulterius super nos praevalere non sinat, et in Ecclesiarum oppressionibus non permittat diutius delectari. Quia tunc demum secure possumus superum sperare ac exspectare praesidium, cum ea diligenter quae ad nostrum officium pertinuerunt, fuerimus exsecuti; explicemus summatim quae nobis sunt de Rothomagensi Ecclesia intimata, et remedia curemus quae potuerimus adhibere.

Cum autem oportuerit te olim, frater archiepiscope, [Col. 1099D] charissimo in Christo filio nostro Richardo, illustri Anglorum regi, in peregrinatione seu captione manente, regni negotiis occupari, populus tuae civitatis diabolica instigatione commotus in tuam cathedralem ecclesiam et in alias tibi subditas atque in ministros earum erupit hostiliter et crudeliter debacchari, bona eorum diripere, et molestias eis ac contumelias nimium graves inferre; unde communicato consilio praelatorum et aliorum religiosorum et peritorum virorum, in malefactores illos, quia commoniti resipiscere contemnebant, anathematis sententia promulgat; illi vero quae ad ipsorum correctionem et salubrem erubescentiam fuerat promulgatum, in fomentum nequitiae assumentes, fortius et pertinacius ecclesias et earum ministros [Col. 1100A] postmodum persequentes, quosdam ex ministris ipsis crudeliter interimere, quosdam membris genitalibus mutilare, alios graviter caedere, et contumeliis quampluribus afficere praesumpserunt, diruerunt canonicorum domos, quasdam igne apposito combusserunt, et in diebus paschalibus eorum pecuaria et virgulta exstirparunt. Licet autem post aliqua temporum intervalla de tui super his mandati observatione et satisfactione praestanda, iidem malefactores exhibuerint juramentum, quod firmaverunt sacramento, contempserunt contumaciter postmodum adimplere. Tot igitur ipsius Ecclesiae gravaminibus ac subjectorum ejus paterno compatientes affectu, et volentes tantis oppressionibus apostolici praesidii remedium adhibere, praescriptam [Col. 1100B] sententiam, sicut rationabiliter ac pro jure lata est, ratam decrevimus et firmam habendam, fraternitati vestrae per apostolica scripta districte praecipiendo, mandantes quatenus sententiam illam nullius contradictione vel appellatione obstante, singulis Dominicis festivisque diebus per totas dioeceses vestras, pulsatis campanis et candelis exstinctis, tandiu nuntietis et nuntiare faciatis publice observandam, donec ablata reddiderint de damnis tam crudeliter irrogatis, et illatis injuriis: ii, qui eidem sententiae sunt obligati satisfaciant competenter, et eam ad minus fratris archiepiscopi testimonio litterarum pro absolutione et poenitentia super tantis excessibus nostro se conspectui repraesentent. Si quas etiam sententias propter ejusmodi [Col. 1100C] gravamina canonice vos vel aliqui vestrum duxeritis promulgandas, usque ad debitam satisfactionem praecipimus publicari. Caeterum quia praedictis gravaminibus de occulto Dei judicio alia supervenire gravamina quae per exercitum Franciae tuis canonicis, frater archiepiscope, et clericis aliis nimis enormiter fuerint illata, et ad frequentem admonitionem per te atque alios factam de rebus ablatis, et damnis illatis, non fuit aliquatenus satisfactio praestita, terra quae de tua dioecesi specialiter est subjecta, communicato presbyterorum virorum consilio, interdicti sententiae subjecisti, quosdam et clericos in illa terra manentes, qui tuam contempserunt servare sententiam, excommunicationis et [Col. 1100D] sententiis interdicti inviolabiliter observentur, donec tibi et ecclesiis et clero quibus sunt illatae injuriae, congrue fuerit satisfactum.

Datum Lateran., Id. Maii, pontif. nostri ann. V.



CCXVI. Coenobiarchis S. Chrysogoni facultatem a decessoribus suis obtentam utendi pontificalibus insignibus concedit et confirmat. (Laterani, Maii 18.)
[FARLATI, Illyricum sacrum, V, 65.]

COELESTINUS episcopus, servus servorum Dei, dilecto filio VINCENTIO abbati Sancti Chrysogoni Jadertini, salutem et apostolicam benedictionem.

Cum te devotum et fidelem Ecclesiae filium esse credamus, honori tuo libenter intendimus, et personam [Col. 1101A] tuam aliquo speciali privilegio duximus honorandam, et ut ferventius in nostra et Romanae Ecclesiae devotione persistat, quo te noveris per nos honore ac dignitate ecclesiastica decoratum. Eapropter, dilecte in Domino fili, devotionem tuam et prudentiam attendentes, usum mitrae, annuli, baculi ac sandalium, sicut praedecessores tui hactenus habuisse noscuntur de benignitate sedis apostolicae tibi duximus concedendum, ut ipsis ecclesiasticis insignibus solemnibus processionibus et praecipuis festivitatibus Ecclesiae tuae de auctoritate sedis apostolicae tam infra monasterium tuum quam ecclesias pertinentes ad ipsum libere potiaris.

Nulli ergo omnino hominum liceat hanc paginam nostrae concessionis infringere, vel ei ausu temerario [Col. 1101B] contraire. Si quis autem hoc attentare praesumpserit, indignationem omnipotentis Dei et beatorum apostolorum ejus Petri et Pauli se noverit incursurum.

Datum Laterani, XV Kal. Junii, pontificatus anno V.



CCXVII. Capituli Carnotensis privilegia infringi vetat. (Laterani, Jun. 2.)
[Theodori Poenitentiale, II, 507.]

COELESTINUS episcopus, servus servorum Dei, dilectis filiis . . . . decano et capitulo Carnotensi, salutem et apostolicam benedictionem.

Curam debemus sollicitam et studium modis omnibus [Col. 1101C] adhibere, ut privilegia et libertates quae a nobis et praedecessoribus nostris rationabiliter Dei ecclesiis conceduntur, in sua semper consistere valeant firmitate: et ne cujuslibet temeritatis incursu possint infringi, auctoritate nobis concessa studiosius imminet praecavendum. Quocirca praesentium auctoritate districtius inhibemus, ne aliquis archiepiscopus, episcopus, vel alia quaelibet persona contra privilegia vobis ab apostolica sede indulta praesumat aliquid attentare, per quod vobis vel Ecclesiae vestrae praejudicium in aliquo generetur. Quod si forte praesumpserit, illud decernimus fore vacuum penitus et manere, etc.

Nulli ergo omnino hominum liceat hanc nostrae paginam inhibitionis et constitutionis infringere, [Col. 1101D] vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Laterani, IV Nonas Junii, pontificatus nostri anno quinto.



CCXVIII. Canonicis S. Quintini praecipit, ne laedant privilegium canonicis S. Pecinnae a sese concessum. (Laterani, Jun. 15.)
[COLLIETTE, Mém. du Vermandois, t. II, p. 525.]

COELESTINUS episcopus, servus servorum Dei, dilectis filiis decano et capitulo Sancti Quintini, salutem et apostolicam benedictionem.

Cum dilectis filiis canonicis sanctae Pecinnae, nostra [Col. 1102A] sit auctoritate prohibitum ut nullum in ecclesia sua per vos, in canonicum reciperent, et in fratrem, donec praebenda ipsius ecclesiae, juxta antiquam et approbatam consuetudinem fuerint ad octavum praebendarum numerum revocatae. Vos, quod grave ferimus et molestum, aperte videmini contra ipsam inhibitionem nostram eniti: et quosdam in ea, ne ipsae praebendae ad praedictum numerum redigantur, praesumitis ordinare. Unde praesentium vobis auctoritate praecipiendo mandamus, ut eidem inhibitioni in nullo praesumatis aliquatenus derogare, sed ipsam in suo robore conservetis penitus illibatam; alioquin noveritis nos venerabili fratri nostro Atrebatensi episcopo dedisse firmiter in mandatis, ut vos a praesumptione vestra, nostra fretus [Col. 1102B] auctoritate, per censuram ecclesiasticam, sublato appellationis impedimento, compescat.

Datum Laterani, XVII Kalend. Julii, pontificatus nostri anno V.



CCXIX. [Michaeli] archiepiscopo et archidiacono Senonensi mandat ne quaedam capituli Carnotensis privilegia infringi patiantur. (Laterani, Jun. 19.)
[Theodori Poenitentiale, II, p. 564.]

COELESTINUS episcopus, servus servorum Dei, venerabili fratri archiepiscopo et dilecto filio . . . archidiacono Senonensi, salutem et apostolicam benedictionem.

[Col. 1102C] Cum pro dilectis filiis . . . decano et capitulo Carnotensis Ecclesiae sententia super consuetudinibus et libertatibus Ecclesiae de burgensibus Carnoti ad eorumdem canonicorum servitium recipiendis et deferendis a nobis legitime lata fuerit, et antiquae et rationabiles consuetudines ejusdem Ecclesiae, ad quas observandas venerabilis frater noster . . . . . Carnotensis episcopus juramento tenetur approbata ipsius juramenti forma, a nobis fuerint plenius confirmatae et eisdem ab apostolica sede benigne fuerit indultum, ut nulli liceat contra privilegia ipsius Ecclesiae, nisi super hoc speciale habuerit apostolicae sedis mandatum, aliqua temeritate venire, libera ipsis facultate concessa servos et ancillas suas qui aut quae contra eos occasione [Col. 1102D] communiae vel cujuscunque rebellionis venire praesumpserint ad servitium proprium revocandi ac compositione quae inter ipsos episcopum et capitulum Ecclesiae Carnot. super precariis de Normannia, de Masengeio, de Ungreio, et de Alversio, et super praeposituris de Nongento, de Fontaneto, de Amilliaco et de Belsia amicabiliter intervenerat et fuerat redacta in scriptis, auctoritatis apostolicae munimine confirmata et eidem indulta, ne sub saeculari judice, nisi in causa possessionum quae saeculariter possidentur, vel cum reus exceptiones suas contra eos sub eis coram quibus convenitur legitime voluerit comprobare, ipsi vel eorum aliquis respondere cogatur; ad instantiam dilecti filii nostri R. Carnotensis canonici, qui in promovendis [Col. 1103A] negotiis Ecclesiae suae opportune et importune non destitit laborare, ne quae a nobis ipsis indulta sunt vel nostrarum litterarum munimine roborata temeritate cujuslibet in irritum valeant revocari, per vestrae discretionis studium ipsi Ecclesiae voluimus paterna sollicitudine praecavere. Ideoque discretioni vestrae per apostolica scripta mandamus, quatenus quae praemissa sunt facientes auctoritate nostra irrevocabiliter observari contradictores, si qui forsitan apparuerint, nisi ad admonitionem vestram a sua nequitia duxerint desistendum, ecclesiastica districtione appellatione postposita feriatis; et faciatis donec resipuerint ab omnibus arctius evitari, nullis litteris obstantibus, harum tenore tacito, si quae apparuerint a sede apostolica impetratae.

[Col. 1103B] Datum Laterani, XIII Kalendas Julii, pontificatus nostri anno quinto.



CCXX. Statuit ut nullus canonicus trahatur ad judicium saeculare, nisi ratione feodi. (Laterani, Jun.?)
[Ibid., p. 437.]

COELESTINUS episcopus, servus servorum Dei, dilectis filiis decano et capitulo Carnotensi, salutem et apostolicam benedictionem.

Justis petentium desideriis dignum est nos facilem praebere consensum et vota quae a rationis tramite non discordant effectu prosequente complere. Eapropter, [Col. 1103C] dilecti in Domino filii, vestris justis postulationibus grato concurrentes assensu, auctoritate vobis praesentium indulgemus, ut nullus vos vel aliquem vestrum ad judicium pertrahat saeculare, nisi ratione feodi vel alterius saecularis cujuslibet possessionis super aliquo quod ad eam pertineat aliqua causa vertatur, vel aliquis a vobis coram judice saeculari conventus, in ejusdem praesentia exceptiones quas contra vos proposuerit voluerit comprobare. Statuentes ut si aliquis contra hanc apostolicae sedis indulgentiam venire praesumpserit, licitum vobis sit in ipsam ecclesiasticae districtionis sententiam appellatione postposita promulgare.

Nulli ergo omnino hominum liceat hanc paginam nostrae concessionis infringere, vel ei ausu temerario [Col. 1103D] contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, . . . Kalendas Julii, pontificatus nostri anno quinto.



CCXXI. Sententiam latam inter Taonem abbatem de Fontana Taonis et plebanum Massarium confirmat. (Laterani, Jul. 3.)
[ZACHARIA, Anecdota medii aevi, p. 347.]

COELESTINUS episcopus, servus servorum Dei, dilectis filiis, TAONI abbati et fratribus de Fontana Taonis. salutem et apostolicam benedictionem.

[Col. 1104A] Cum a nobis petitur, quod justum est et honestum, tam vigor aequitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus grato concurrentes assensu arbitrium a dilectis filiis Sinibaldo plebano de Villiano, et presbytero papae ecclesiae S. Salvatoris rectore inter vos, et Massarium de Montecucco super ecclesiis de Stagiano et S. Simeonis de Stagiano et de Podio Montiscuccoli rationabiliter promulgarunt, sicut ab utraque parte praeceptum est, et in scripto exinde confecto plenius continetur, auctoritate apostolica confirmamus, et praesentis scripti patrocinio communimus. Ad majorem vero firmitatem scriptum illud de [Col. 1104B] verbo ad verbum huic praesenti paginae jussimus inserendum, quod sic se habet:

In nomine Domini nostri Jesu Christi Dei aeterni, anno ab ejus Nativitate 1192 domno Henrico imperante, IV Non. Maii, indic. decima. Cum lis et controversia verteretur inter Taonem abbatem de Fontana Taonis litigantem pro se vice et nomine suae ecclesiae ex una parte, et plebanum Massarium litigantem pro se vice et nomine plebis de Montecuccoli, unde is custos et rector esse videtur, ex altera, pro ecclesia videlicet de Stagiano, et S. Simonis de Periano, et de Podio Montis Cuccoli, in quo ipsa plebs est constructa et aedificata, placuit utrique parti hanc litem et controversiam nobis Sinibaldo plebano de Vigliano, [Col. 1104C] et presbytero papae rectori ecclesiae S. Salvatoris committere, ut eam libero et proprio nostro arbitrio finiremus, quomodocunque nobis placeret. Nos itaque jam dicti arbitri huic controversiae finem imponere, eamque per omnia sopire volentes, habito prudentum virorum consilio, et specialiter domini Boni venerabilis Pistoriensis episcopi, visis etiam et perlectis privilegiis, et chartulis, quae ab utraque parte exinde fiebant, statuimus atque decernimus, et per laudum et arbitrium dicimus, quod de caetero praedicta ecclesia S. Miniatis de Stagiano sit in potestate plebani Montis Cuccoli, videlicet, quod liceat ei et teneatur illuc dirigere sacerdotem, qui divina celebret, recipiens inde plebanus, quidquid intuitu populi de Stagiano eidem provenit ecclesiae, sive pro feudo, sive [Col. 1104D] pro oblationibus tam vivorum quam mortuorum. Si vero plebanus ibi ponere voluerit proprium sacerdotem, ponat, dum tamen de consensu abbatis fiat, et eidem abbas malitiose non contradicat. De capella vero Sancti Simonis de Periano ita ordinamus atque sancimus, ut ab hac hora in antea liceat abbati ponere sacerdotem in eadem ecclesia, quemcunque voluerit, irrequisito plebano, presbyter vero ibi positus infra octo dies proximos ad plebem vadat, et populum ad ipsam plebem pertinentem de manu plebani suscipiat, et plebanus eum de eo investiat; presbyter autem pro eodem populo obedientiam plebano promittat, hoc modo, quod quamcunque sententiam plebanus in populum, vel in aliquem de populo tulerit ipse presbyter observet, et observari faciat, et teneatur [Col. 1105A] presbyter ire ad plebem, litanias, festivitates, ad baptismum et mortuos sepeliendos. De festo S. Simonis ita laudamus, et arbitrio confirmamus quidquid abbas de Furculis, et magister Minias statuerunt, scilicet ut plebanus annuatim vadat ad festum S. Simonis, sociatus tantum duobus clericis, et tanquam Massarius plebanus in divinis officiis, et in mensa tam spirituali quam corporali honoretur, populus vero ejusdem capellae quotidiana officia audiat in praescripta capella. Ad litanias vero, et festivitates plebis, et baptisma ad plebem vadat. De plebe vero Montis Cuccoli dicimus, atque decernimus quod abbas de caetero nihil juris, vel actionis in plebe, vel in podio habeat, vel requirat, nisi hoc tantum, ut plebanus vel rector, qui pro tempore fuerit in eadem plebe, [Col. 1105B] annuatim de modo in antea in mense Januarii abbati, vel ejus certo nuntio quatuor libras boni olei nomine pensionis persolvat, vel persolvi faciat ad rectam libram venalem mercati civitatis Pistoriensis, et nihil amplius. Quod si statuto tempore non persolverit, teneatur in duplum restituere. Statuimus etiam, ut non liceat abbati, vel alicui suo monacho alicui de populo suprascriptae plebis poenitentiam dare sine licentia plebani. Quicunque tamen de toto corpore, vel districtu plebis sepulturam apud abbatiam eligere voluerit a plebano, vel ejus clericis non vetetur, dum tamen quartam partem de eo quod judicaverit, de rebus mobilibus plebano tribuat, vel tribui faciat. Praeterea praefatae plebis plebanus semel in anno teneatur cum toto populo plebis abbatiam saepe dictam [Col. 1105C] cum litaniis visitare. Adjicientes insuper et firmiter statuentes, quod si aliquo tempore aliqua partium contra aliquid vel aliqua praedictorum temerario ausu venire tentaverit, et omnia ea, quae a nobis superius statuta, et per laudum et arbitrium pronuntiata sunt, non observaverit, inobediens pars viginti libras bonorum denariorum Pisanorum nomine poena alteri parti persolvat laudum servanti. Qua poena data atque soluta, omnia praedicta semper firma, et in suo robore permaneant duratura. Acta sunt autem haec omnia in civitate Pistorii in palatio domini episcopi praesentia jam dicti domini Boni Pistoriensis episcopi, et Nivaldi praepositi, et Bosonis archipresbyteri, et presbyteri Melioris Basilii, et presbyteri Accompagnati [Col. 1105D] concanonicorum S. Zenonis, praesentia quoque Corsi judicis ordinarii, Daliotti Pedronis Monpeslieri quondam Martini, Jacobi Daliotti, Marseppi quondam Guidalocti, Actis quondam nigri, Jacobi Pistoresis, Averardi Melani, Ugolini et Cacciaquerrae quondam Guerrieri, et aliorum quamplurium rogatorum testium, dominus Gregorius monachus ac sacerdos, et Camarlinghus praedictae abbatiae, omnibus praedictis consensit, et parabolam dedit. Gerardus item monachus omnibus praedictis assensum praebuit. Ruffus, qui dicitur Raynerius, clericus ejusdem abbatiae, omnia praedicta semper firma et rata habere promisit. Item Parisius, Bardus, Geoardus, Bellinus, Picciolius, Maganutus conversi ejusdem abbatiae, omnia, quae superius sunt statuta et laudata, semper firma [Col. 1106A] et inviolata habere promittentes per omnia eis consenserunt. Ex parte autem plebis presbyteri Bonus et Armisius Calincione subdiaconus, Bernardus canonicus, Leonardus clericus plebis, assensum omnibus praedictis praebuerunt. Ego Avianus domni Frederici divae memoriae Romanorum imperatoris judex, et sacri palatii notarius omnibus praedictis interfui, et eadem a praedictis arbitris proferri audiens, et videns de mandato eorum nihil addens, vel minuens, fideliter scripsi, et in publicum redegi.

Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit [Col. 1106B] incursurum.

Datum Laterani, V Nonas Julii, pontificatus nostri anno quinto.



CCXXII. Ecclesiae S. Mariae et S. Theobaldi Metensi indulgentiarum privilegia concedit. (Laterani, Jul. 4.)
[Histoire de Metz, III, 160.]

COELESTINUS episcopus, servus servorum Dei, dilectis filiis Sanctae Mariae Sanctique Theobaldi canonicis, salutem et apostolicam benedictionem.

Cum omnium Ecclesiarum militantibus pia sollicitudine teneamur intendere, maxime tamen eas fovere arctiusque debemus amplecti, quarum novella plantatio est, et teneris adhuc radicibus innituntur; [Col. 1106C] et quoniam subsidia non habent Deo in eis servientibus sufficientia, pleniori indigent nostrae consolationis ubere lactari. Inde, dilecti in Christo filii, laudabile propositum vestrum attendentes, ac ferventem in divino cultu devotionem, porro qui novellam de patrimoniis vestris. plantastis canonicam, quique novam a fundamentis erigitis ecclesiam, quamvis propriae vobis non suppetant facultates, quod venerabilis frater noster Bertrannus Metensis episcopus, de pietate Domini confisus vobis induxit, ratum habemus, et auctoritate apostolica confirmamus. Quicunque igitur bis in anno, secunda scilicet feria Paschae, et die dedicationis ecclesiae vestrae, quae celebratur in natali beati [Col. 1106D] Laurentii martyris, nomine peregrinationis, ecclesiam vestram visitabunt, a peccatis patrum et matrum, quae sine laesione fuerunt, de parte Dei et nostra se noverint absolutos, poenitentias et peccata quae ab eorum memoria recesserunt remittimus, et de poenitentiis sibi injunctis quadraginta dies. Praeterea si qui sanctorum limina adire proposuerint, et de expensis viae necessariis juxta consensum episcopi sui, vel ejus quem episcopus loco ejus delegaverit, ecclesiae vestrae in remissionem peccatorum suorum conferre voluerint, viam et peregrinationem auctoritate Dei et nostra, eis indulgemus.

Datum Laterani, IV Nonas Julii, pontificatus nostri anno quinto.



CCXXIII. Ecclesiae Sipontinae archidiacono, archipresbytero et primicerio mitrae, podii et annuli usum concedit. (Laterani, Jul. 11.)
[UGHELLI, Italia sacra, VII, 828.]
[Col. 1107A]

COELESTINUS episcopus, servus servorum Dei, ven. fr. HUGONI archiepiscopo, et dilecto filio capitulo Sipontino salutem et apostolicam benedictionem.

Cum tu, frater episcope, a longe retroactis temporibus in servitio nostro fueris laudabiliter conversatus, dignum duximus ad instantiam tuam, concessam tibi Sipontinam Ecclesiam honorare. Inde est quod pagina praesenti concedimus ut ejusdem Ecclesiae [Col. 1107B] archidiaconus, archipresbyter et primicerii, et successores eorum, mitris deinceps, podiis, et annulis decorentur. Decernimus ergo ut nulli omnino hominum liceat hanc paginam nostrae concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, V Idus Julii, pontif. nostri anno V.



CCXXIV. Hu[berto] archiep. Cantuar., ap. sedis legato, et ejus suffraganeis mandat ut homines ad subsidium terrae Hierosolymitanae ferendum adhortentur. Richardum regem admoneri vult ut milites et peditos bene instructos eo transmittat. (Laterani, Jul. 25.)
[Radulf. de Diceto Imag. Hist., ap. TWYSDEN, Hist. Angl. Script., I, 684.]
[Col. 1107C]

COELESTINUS episcopus . . . ven. fratr. Cantuariensi archiepiscopo, ap. sedis legato, HUB., et suffraganeis, et dilectis filiis Ecclesiarum praelatis in provincia Cantuar. constitutis, salutem et apostolicam benedictionem.

Misericors et miserator Dominus qui ut humani generis lapsum sua misericordia restauraret, de utero virgineo carnem sumere ac mortis non dubitavit subire discrimen, nolens nos quos de tenebris et umbra mortis sua morte redemit, nostrorum meritorum exigentia iterum manibus tradi inimici, [Col. 1107D] omnem filium quem recipit miserando castigat, monitis nos aliquando, quandoque flagellis corripiens, et cum meritis et peccatis nostris talia et majora deberi conspicimus, ad meliorem vitam facilius et libentius inclinemus. Verum cum diebus nostris in tantum excreverit malitia modernorum, ut nec sacrae Scripturae monitis nec infirmitatis nostrae corripiamur flagellis, manum suam super nos in tantum voluit aggravare, ac terram nativitatis suae, quod sine cordis amaritudine non possumus explicare, in manibus tradere paganorum, ut cum propheta merito deplorantes, Deus, venerunt gentes in haereditatem (Psal. LXXVIII), etc., auribus nostris audierimus, quod quibusdam etiam ad majorem compunctionem datum est intueri morticina sanctorum [Col. 1108A] in escas tradita volatilibus coeli, et sanguinem eorum in potum bestiis terrae. Audientes pariter abominationem desolationis factae in loco sancto, cum ibi sicut dicitur ab Agarenis factum sit prostibulum meretricum ubi quondam mensa panum fuerat et propositio sancta, et ibi sit usque hodie stabulum jumentorum ubi corpus Christi et sepultum exstitit et a fidelibus percipi consuevit. Signum etiam salutare, videlicet sacratissimum lignum crucis in quo Apostolus typice gloriabatur cum diceret: Nos autem gloriari oportet in cruce Domini nostri Jesu Christi (Galat. VI), in quo est salus, vita et resurrectio nostra, per quem salvi et liberi sumus; in exterminio terrae illius peccatis Christiani populi exigentibus in illorum potestatem [Col. 1108B] devenit, qui crucifixum cum cruce pariter detestantur et filios Ecclesiae totis conatibus persequuntur. Jerusalem praeterea quondam pacis visio, et terra veteribus patribus repromissa, in qua Dominus noster pro nobis pati voluit, et certa suae divinitatis argumenta monstrare, quae etiam quondam a Christianae fidei professoribus consueverat devotissime ac frequentissime visitari, calcatur pedibus iniquorum et illorum spurcitia inquinatur, quibus olim et timori fuerat et horrori, ut solita gloria et divitiis spoliata, et religiosis viduata et deserta cultoribus ad seipsam conversa deploret: Quomodo sedet sola civitas plena populo, facta est quasi vidua domina gentium (Thren. I). Quis igitur [Col. 1108C] Christicola tantae desolationis non immemor lacrymas teneat? Quis, hujus calamitatis audita miseria, non condoleat columbae gementi? Quis hujus immoderati doloris consolationem recipiat? cum non sit qui consoletur Ecclesiam lacrymantem ex omnibus charis ejus. Accingimini ergo, fratres, ad verbum Dei populis evangelizandum et gloriam; accingantur quibus licet materialem gladium in persecutores fidei exercere, ut injuriam crucis vindicta celeri ulciscantur; accingantur quibus datum est solis orationibus et contemplationibus vacare, ut Dominum possint assidua oratione placare. Ecce enim expetiit nos Satanas ut in hac turbatione cribraret sicut triticum (Luc. XXII). Ecce qui nunc cum Christo non fuerit, juxta evangelicae [Col. 1108D] auctoritatis doctrinam ipse erit aversus. Et quem ad praesens crucifixi non movebit injuria, in signo non confidat alterius salutari. Nec aliquorum volumus prudentiam admirari, si diversi mundi principes qui ad expugnandam gentem Saracenicam hactenus in hasta et gladio sunt profecti, quasi nihil penitus profecerunt, quia non hasta et gladio salvos facit Dominus de sua misericordia confidentes, sed in multitudine miserationum suarum salvabit eos. Nec nostra merita hactenus usque adeo profecerunt ut iratum Dominum ad misericordiam provocaverimus et medelam: licet enim quondam filii Israel ad vindicandam mortem uxoris levitae de monte Ephraim contra tribum Benjamim ascenderunt. Domino praecipiente, armati; non [Col. 1109A] tamen prius eos potuerunt aliquatenus superare quam ab illis semel et secundo fugati excessus suos et iniquitatem propriam purgavissent. Ascendite igitur spe ad cor altum, charissimi, ut in mirabilibus suis exaltetur Dominus. Effundite coram illo corda vestra ut adjiciat misereri Deus, et servet in ira misericordiam suam, et post tempestatem et fletum exsultationem inducat. Sumant crucis signaculum qui hactenus arma militaria inter Christianos populos assumpserunt, nec desperent de paucitate, nec in multitudine glorientur. Si enim ac defensionem terrae nativitatis Christi, passionis, resurrectionis et ascensionis ipsius cum humilitate debita voluerint festinare, Dominus conterens bella qui currus et exercitus Pharaonis projecit in mare, [Col. 1109B] docebit manus eorum ad praelium et digitos ipsorum ab bella, et multitudinem paganorum ut paleam ante faciem venti protinus exsufflabit, et ut lutum platearum delebit eos.

Vos autem, fratres, archiepiscope et episcopi, quibus post summae sedis pontificem cura est universorum et animarum sollicitudo commissa, precibus instantibus ad Dominum incessanter subjectos vobis populos ut, assumpto crucis signaculo, ad confundendos et confutandos persecutores Christianae fidei accingantur, praedicationibus assiduis laboretis. Speramus siquidem, et vos ipsi sperare debetis, quod Dominus in verbo praedicationis et orationis vestrae rete laxabit, et tales ad defensionem [Col. 1109C] orientalis provinciae propitius excitabit, quorum potius exigentia meritorum quam armorum fiducia exsurget Deus et inimici dissipabuntur ipsius, et fugient a facie ejus qui oderunt eum. Nos autem illis qui pro divinitatis amore laborem hujus profectionis assumere et quantum in se fuerit implere studuerint, de indulto nobis a Deo auctoritatis officio illam remissionem impositae poenitentiae per sacerdotale ministerium facimus, quam praedecessores nostri noscuntur suis temporibus statuisse, ut videlicet qui corde contrito et humiliato spiritu laborem hujus itineris assumpserint, et in poenitentia peccatorum et fide recta decesserint, plenam suorum criminum indulgentiam, et vitam propter hoc consequantur aeternam. Sive autem supervixerint [Col. 1109D] sive mortui fuerint, de omnibus peccatis suis de quibus fuerint recte confessi impositae satisfactionis relaxationem de omnipotentis Dei misericordia, et apostolorum Petri et Pauli auctoritate et nostra se noverint habituros. Bona quoque ipsorum ex quo crucem acceperint cum familiis suis sub sanctae Romanae Ecclesiae, nec non et archiepiscoporum atque aliorum praelatorum Ecclesiae Dei protectione consistant, et nullam de his quae in susceptione crucis quiete possederint, donec de ipsorum reditu vel obitu certissime cognoscatur, sustineant quaestionem, sed bona ipsorum integra interim remaneant et quieta. Illi autem qui in subsidium terrae illius de bonis suis transmiserint, de peccatis suis veniam consequantur juxta suorum [Col. 1110A] moderamina praelatorum. Verum tibi, frater archiepiscope, cui sollicitudo legationis regni Anglorum est ab apostolica sede commissa, honoris hujus laborem duximus injungendum, mandantes ut apud charissimum in Christo filium nostrum Richardum, Anglorum regem illustrem, ut ad defensionem terrae Jerosolymitanae milites et pedites bene instructos transmittat, assiduis exhortationibus elabores, et provinciam circuiens Anglicanam opportunis et importunis praedicationibus instes, ut pro defensione Christianitatis assumpto crucis signaculo terram visitent transmarinam. Vobis autem, fratres episcopi et dilecti filii ecclesiarum praelati, praesentium auctoritate mandamus, ut dictum archiepiscopum vestrum, tanquam apostolicae sedis legatum, [Col. 1110B] benigne recipere ac honorifice pertractare curetis, et monitis ejus et mandatis salubribus obedire.

Dat. Laterani, VIII Kalend. Augusti, pontificatus nostri anno quinto.



CCXXV. Ecclesiae Pennensi duo castella asserit petente Oddone episcopo. (Laterani, Jul. 31.)
[UGHELLI, Italia sacra, I, 1125.]

COELESTINUS . . . . ven. fratri ODDONI Pennensi episcopo, salutem . . .

Cum a nobis petitur quod justum . . . . Eapropter, ven. in Christo frater . . . duo castella, videlicet Puliano [Col. 1110C] et Colle Alto cum omnibus pertinentiis suis, quae tuo studio et diligentia Pennensi Ecclesiae acquisivisti . . . . . confirmamus et praesentis scripti patrocinio communimus. Nulli ergo . . .

Datum Laterani, II Kal. Augusti, pontificatus nostri anno V.



CCXXVI. Archiepiscopis, episcopis, et aliis Ecclesiarum praelatis per totam Alemanniam et Teutoniam constitutis mandat inducant populum »ut in personis et rebus secundum justam dispositionem P[etri] Sanctae Caeciliae et J[oannis] tit. Sancti Stephani in Coelio monte presbyterorum cardinalium ipsi Hierosolymitanae regioni succurrant.« (Laterani, Aug. 1.)
[SUDENDORF, Registrum, I, 82.]




CCXXVII. Litteris ad capitulum Beati Martini Turonensis prohibet ne pensio vel modiatio rerum Ecclesiae ultra decem libros sine cautione concedatur; tum statuit ut canonici ab officiis absentes priventur sex denariis, quos de communi percipiebant singulis diebus. (Laterani, Aug. 30.)
[Défense de Saint-Martin de Tours, 27.]
[Col. 1110D]

COELESTINUS episcopus, servus servorum Dei, dilectis filiis capitulo Beati Martini Turonensis, salutem et apostolicam benedictionem

Apostolicae sedis cui, divina disponente clementia, licet immeriti praesidemus, auctoritas nos inducit, ut Ecclesiarum utilitatibus debeamus, quantum largitio divina permiserit, paterna sollicitudine [Col. 1111A] providere, et si qua forte in eis quae ipsis videantur dispendium importare, sub obtentu pravae consuetudinis observantur, decet nos ea ex debito officii nostri sollicitius resecare. Sane ad audientiam apostolatus nostri pervenit quod vos saepe pensionem vel modiationem redditus ecclesiae vestrae fidejussoribus, vel pignoribus exinde non receptis, ad certum pretium magis offerenti ab eo juratoria tantum cautione recepta conceditis, et ea occasione crebro contingit, quod ipse de pretio non soluto, perjurium et Ecclesiae damnum et jacturam incurrit. Volentes igitur ut haec de caetero caveantur, auctoritate praesentium sub anathemate prohibemus, ne de caetero pensionem vel modiationem rerum Ecclesiae quae decem librarum summam [Col. 1111B] excedat, alicui sine sufficiente fidejussoria vel pignoratitia cautione, concedere praesumatis, nec uni personae ultra tres modiationes, quae majoris quam decem librarum valoris existant, conferre, temeritate qualibet attentetis. Praeterea quia relatum est nobis quod in ecclesia vestra saepe contingit, quod quando divina celebrantur officia quidam canonicorum vel in claustro resident, vel nulla rationabili causa compulsi tanquam gyrovagi circumquaque voluntate propria discurrentes, cum aliis qui celebrationi divinorum assistunt, ipsis officiis non intersunt, unde ecclesia ipsa saepe a divinorum obsequiorum solemnitate fraudatur, et aliis canonicis materia provenit delinquendi. Praesentium [Col. 1111C] statuimus auctoritate, ut quoties divina celebrantur officia, si canonicorum aliquis, nisi forte rationabili causa et a capitulo accepta licentia se duxerit absentandum, sex denarii quos unusquisque canonicus de communi percipere diebus singulis consuevit et debet, et, omni contradictione et appellatione cessante, penitus denegentur, ut quos divinus amor ad servitium nequaquam Salvatoris inducit, debiti saltem subtractione stipendii compellantur.

Nulli ergo omnino hominum liceat hanc paginam nostrae prohibitionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum [Col. 1111D] ejus se noverit incursurum.

Datum Laterani, III Kalendas Septembris, pontificatus nostri anno quinto.



CCXXVIII. Ecclesiae Ausciensis protectionem suscipit, bonaque et jura confirmat. (Laterani, Sept. 12.)
[Cl. de BRUGELES, Chron. de l'Egl. d'Auch., 40.]

COELESTINUS episcopus, servus servorum Dei, venerabili fratri BERNARDO Auxitanensis Ecclesiae archiepiscopo, ejusque successoribus canonice substituendis, in perpetuam memoriam.

In eminenti sedis apostolicae specula, disponente Domino, constituti, fratres nostros episcopos tam propinquos quam longe positos fraterna debemus [Col. 1112A] charitate diligere, et ecclesiis sibi a Deo commissis paterna sollicitudine providere. Quocirca, venerabilis in Christo frater Bernarde, archiepiscope, tuis justis postulationibus clementer annuimus, et praefatam Auxitanam Ecclesiam, cui, auctore Domino, praeesse dignosceris, sub beati Petri et nostra protectione suscipimus, et praesentis scripti privilegio communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, vel aliis justis modis, praestante Domino, poterit adipisci, firma tibi tuisque successoribus, et illibata permaneant. Adjicimus etiam, ut eadem [Col. 1112B] Auxitanensis Ecclesia, quae soli sacrosanctae Romanae Ecclesiae noscitur subjecta fuisse, nulli prorsus alicui debeat subjici potestati, sed in ea libertate consistat, quam ipsam recolendae memoriae Clodovaeus quondam Francorum rex de Saracenorum manibus liberatam pia devotione donavit et multis ac variis donis, nec non et possessionibus ampliavit; addens quod quidquid juris in ecclesia illa vel civitate habebat totum in usus ejusdem loci archiepiscopi nomine perpetui et successorum suorum ex tunc et in perpetuum proveniret, sicut memoratus rex archiepiscopo, qui Ecclesiam praescriptam tum temporis praesidebat, noscitur indulsisse, et praedecessores [Col. 1112C] tui hactenus possederunt. Ad haec quidquid in corpore civitatis vel extra, citra flumen Ercii vel ultra jure parochiali, sive jure fundi, memorata Auxitanensis terris, ac molendinis hucusque possedit, infra illos videlicet terminos, qui ab antiquioribus veridica sunt terminatione distincti atque calcati:

Ecclesiam Sancti Laurentii extra muros, ecclesiam Sancti Martini cum appendiciis suis, ecclesiam Sancti Petri; quartas etiam omnium ecclesiarum, de quibus eas habere et sub custode suo praedecessores tui percipere consueverunt, sicut ipsas a tempore bonae memoriae Austindi quondam Auxitanensis archiepiscopi, qui easdem [Col. 1112D] quartas dicitur acquisivisse, et antecessores tui habuisse noscuntur, tibi et successoribus tuis praesentis privilegii pagina communimus. In Armaniacho ecclesiam de Nugarol cum tota parochia sua, sicut Bernardus comes cum uxore sua Naupasia, et filiis suis Geraldo et Ottone quondam ipsi Auxitanensi Ecclesiae vendiderunt, nihil juris in ea vel pertinentiis ejus sibi vel posteris suis reservantes, et eamdem venditionem cum rerum suarum additamentis super Evangelia sancta firmantes; ecclesiam castelli de Corneliano, cum domibus, possessoribus, decimis, oblationibus et parochianorum suorum coemeterio; ecclesiam Sancti Saturnini Sotiensis, cum ipso castro et appendiciis suis; ecclesiam Sancti [Col. 1113A] Petri de Vico cum ipso castro et appendiciis suis, cum decimis et coemeteriis suis; ecclesiam de Lugajano. In Pardiaco ecclesiam Sancti Christophori et Sanctae Mariae de Marceliano cum decimis et oblationibus suis. In Asteriaco ecclesiam de Idrag, cum ipso castro et appendiciis suis; castrum quoque de Lamaguera cum ipsa ecclesia, decimis, terris et hominibus; ecclesiam Sanctae Venantiae cum tota villa, et quod habet in ecclesia de Duroforti; ecclesiam de Arbeissano, ecclesiam de Vignau, ecclesiam de Gaubissano, ecclesiam de Artigua, ecclesiam de Castello novo, ecclesiam de Sajano, et censum quem habet in grangia de Artigues, videlicet XXX mensuras tritici de J. Pala; ecclesiam de Barrads, ecclesiam de [Col. 1113B] Pipios, ecclesiam de Orbessano. In Magnoaco ecclesiam Sancti Mammetis. In civitate Elizana ecclesiam Sanctae Mariae cum decimis, oblationibus et parochianorum suorum coemeterio. In ipso burgo possessiones et proprias domos quas ibi habes. In Ausano ecclesiam de Agraulet cum vineis et aliis appendiciis suis; ecclesiam de Fremosens et Sancti Petri de Genens, et ecclesiam Sancti Joannis de Hispanis, cum possessionibus et aliis pertinentiis suis; ecclesiam de Lafita, ecclesiam de Castiliono cum decimis et oblationibus, et aliis pertinentiis suis; ecclesiam de Principanio, ecclesiam de Bretos, ecclesiam Sancti Aegidii de Peyrusse. In Juliacensi archidiaconatu [Col. 1113C] medietatem proventuum ecclesiae de Laviniaco: in Corrensaqueis ecclesiam Sancti Joannis, et Sancti Bibiani, et Sancti Martini de Berdale, cum appendiciis, decimis et coemeteriis suis; ecclesiam de Cabesolas, totam villam Sanctae Christinae, cum terris, vineis et villariis. In Angles ecclesiam de Insula, et jus quod habes in eadem villa; ecclesiam Sancti Michaelis de Crotera, tertiam partem ecclesiae Sancti Joannis de Ordesano, decimas de Barser, ecclesiam de Villa nova, et ipsam ecclesiam Despeirolii, ecclesiam de Basiano, ecclesiam de Despesos, et quod habes in ecclesia de Rutissano, et in ecclesia Sancti Joannis, ecclesiam de Arcaiag. In Hispania, ecclesiam de Pedrola, et Azoer, cum terris, decimis et oblationibus suis; [Col. 1113D] domos et possessiones quas habes Tudelae. In Sarreria ecclesiam Sancti Ferreoli, et Sancti Frajolfi. Episcopatus quoque inferius adnotatos Ecclesiae Auxitanensi metropolitano jure subjectos, tibi tuisque successoribus auctoritate apostolica nihilominus confirmamus, videlicet Bigorritanum, Lascurrensem, Olorensem, Aquensem, Bayonensem, Adurensem, Vasatensem, Convenarum, Conseranensem et Lactorensem. Usum insuper pallii, plenitudine videlicet pontificalis officii tuae fraternitati apostolicae sedis liberalitate largimur; quo utique illis diebus utaris, quibus antecessores tuos usos esse cognoscis, videlicet in Nativitate Domini, in festo protomartyris Stephani, Circumcisionis Domini, Epiphania, Hypapanti, Dominica [Col. 1114A] in Ramis Palmarum, Coena Domini, Sabbato sancto, Pascha, feria II post Pascha, Ascensione, Pentecoste, tribus festivitatibus beatae Mariae, in natalitio beati Joannis Baptistae, commemoratione Omnium Sanctorum, solemnitatibus omnium apostolorum, dedicationibus ecclesiarum, consecrationibus episcoporum, ordinationibus clericorum, ecclesiae tuae principalibus festivitatibus, et anniversario tuae consecrationis die. Convenit igitur te diligentius, providentius providere, quomodo sit honor hujus indumenti, modestia, actuum vivacitate servandus, et ut ei morum tuorum ornamenta conveniant, et tu valeas esse utrobique, auctore Domino, conspicuus et quem pastoralis curae constringit officium, dilectionem . . . . . [Col. 1114B] fratribus exhibere, et ipsi etiam adversarii . . . . . sequaris cum omnibus, piis vaces operibus, virtutibus polleas, fulgeat in pectore tuo rationale judicium cum superhumerali actione conjunctum. Ita procedas in conspectu Dei, et hominum oculis, quatenus commisso tibi gregi virtutis praestes exemplum, et ipsi adversarii videntis opera tua bona glorificent Patrem tuum qui in coelis est. Sit in lingua tua aedificationis sermo, sit zeli fervor in animo; et praeter haec cuncta quae officio tuo conveniunt, cum ea temperantia agas ut quae pallii dignitas expetit, videaris frequenter amplecti; et gloriam sempiternam acquirere tibi possis in coelis. Ad exemplar felicis [Col. 1114C] recordationis praedecessorum nostrorum Calixti, Innocentii, Lucii, Eugenii, Anastasii, Adriani et Alexandri Romanorum pontificum, statuimus ut mortuorum corpora deinceps apud eamdem matricem Auxitanam Ecclesiam sepeliantur, ut videlicet eorum, qui illic sepeliri deliberaverint, devotioni et extremae voluntati, nisi forte excommunicati vel interdicti fuerint, nullus obsistat, salva justitia illarum ecclesiarum, a quibus mortuorum corpora assumuntur. Coemeteria quoque ecclesiarum, et ecclesiastica beneficia nullus in Auxitana provincia haereditatis jure deinceps audeat possidere. Quod si quis hoc facere contenderit, censura canonica percellatur. Auctoritate quoque apostolica interdicimus ut nec clerici, nec [Col. 1114D] monachi seu quilibet religiosi, interdictos vel excommunicatos tuos vel ministrorum tuorum in ecclesiis scienter recipiant, vel illis praesentibus divina officia celebrent, nec ad religionis habitum eosdem excommunicatos suscipiant, nec si mortui fuerint, eos sepeliant. Nec contra sententiam tuam canonice promulgatam aliquis venire praesumat, nisi forte periculum mortis immineat, ut dum praesentiam tuam habere nequiverit, per alium secundum formam ecclesiasticam satisfactione praemissa oporteat ligatum absolvi. Antiquas et rationabiles consuetudines et regulares observantias circa ordinem canonicum et institutiones, seu destitutiones personarum quas praedecessores tui hactenus tenuerunt, tibi nihilominus [Col. 1115A] confirmamus. Adjicimus etiam ut liceat tibi, frater archiepiscope, auctoritate nostra, habito consilio canonicorum regularium, in Auxitana Ecclesia substituere regulares, disponendi quoque et libere ordinandi honores, et beneficia, dignitates et officia ipsius ecclesiae, in capitulo canonicorum regularium, in personis regularibus tantum, et non in aliis, liberam habeas facultatem. Non liceat tibi seu alii cuilibet personae in eamdem ecclesiam canonicos intromittere saeculares. Statuimus insuper, ut beneficia Ecclesiae ac dignitates quae ipsa Ecclesia, vel canonici tui impraesentiarum juste et canonice possident, de ipsis canonicis regularibus et non de aliis personis, praeter consensum majoris [Col. 1115B] et sanioris partis capituli ordinentur.

Statuimus quoque, et a te, frater archiepiscope, inviolabiliter observari praecepimus, ut quicunque in praelibatis ecclesiis Sancti Martini extra civitatem. Sancti Nicolai de Nugarol, Sancti Saturnini de Sotio, Sancti Petri de Vico, Sanctae Candidae de Jeguno, Sancti Jacobi de Idrag, canonicari voluerint, capitulo Auxitanae Ecclesiae prius se praesentent, et in ejus praesentia assensu et auctoritate in nominatis ecclesiis divinis obsequiis mancipandi canonicam suscipiant, et eidem matrici ecclesiae, tanquam spirituali matri suae debitam semper obedientiam et reverentiam humiliter exhibeant, prout consuetum est hactenus et servatum. Sancimus etiam juxta decretum [Col. 1115C] beatae recordationis Urbani papae, in parochialibus ecclesiis quos infra episcopatum tuum monachi tenent, tuo consilio presbyteros collocent, qui presbyteri a te parochiae curam cum abbatum consensu suscipiant, et de plebis cura tibi rationem reddant, abbati vero pro rebus temporalibus ad monasterium pertinentibus debitam subjectionem exhibeant. Obeunte vero te, ejusdem Ecclesiae archiepiscopo, vel tuorum quolibet successorum, nullus ibi qualibet subreptionis astutia seu violentia praeponatur, nisi quem canonici regulares ejusdem Ecclesiae communi consensu, vel pars consilii sanioris, secundum Dei timorem et sanctorum Patrum institutionem providerint eligendum; et eidem electioni nulla de caetero [Col. 1115D] saecularis persona seu potestas se aliqua occasione ingerere, seu immiscere, eamque impedire, seu perturbare aliquo modo praesumat.

Decernimus ergo ut nulli omnino hominum liceat praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed illibata omnia et integra conserventur eorum, pro quorum gubernatione et sustentatione concessa sunt, usibus omnimodis profutura, salva nimirum apostolicae sedis auctoritate.

Si qua igitur, etc. Cunctis autem, etc.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    [Col. 1116A] Ego Octavianus, Ostiensis et Velletrensis episcopus.
    Ego Petrus, Sanctae Rufinae episcopus.
    Ego Guido, presbyter cardinalis Sanctae Mariae Transtiberim tit. Calixti.
    Ego Gregorius, Sanctae Mariae in Porticu diaconus cardinalis.
    Ego Hugo, Sancti Martini presbyter cardinalis tit. Equitii.
    Ego Lentinuus, tituli S. Laurentii in Lucina presbyter cardinalis.
    Ego Fid., tituli Sancti Marcelli presbyter cardinalis.
    Ego Joannes, tit. Sanctae Priscae presbyter cardinalis.
    [Col. 1116B] Ego Geraldus, Sancti Adriani diaconus cardinalis.
    Ego Gregorius, Sanctae Mariae in Aquiro diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Lotharius, SS. Sergii et Bacchi diaconus cardinalis.
    Ego Gregorius, Sancti Angeli diaconus cardinalis.


Datum Laterani, per manum Cencii Sanctae Luciae in Orthea diaconi cardinalis, domni papae camerarii, II Idus Septembris, indictione XIII, Incarnationis Dominicae anno 1195, pontificatus vero domni Coelestini papae III anno V.



CCXXIX. Ad Bajocensem, Abrincensem, Sagiensem, et Constantiensem episcopos.---De seditione in canonicos a civibus Rothomagensibus mota, et de satisfactione ipsis facienda. (Laterani, Oct. 11.)
[MARTEN., Anecdot., I, 659.]
[Col. 1116C]

COELESTINUS episcopus, servus servorum Dei, venerabilibus fratribus, Bajocensi, Abrincensi, Sagiensi et Constantiensi episcopis, salutem et apostolicam benedictionem.

Ex conquestione filiorum dilectorum, decani et capituli Rothomagensis, ad audientiam apostolatus nostri pervenit, quod populus Rothomagensis murum atrii Rothomagensis ecclesiae, cum quibusdam [Col. 1116D] eidem appendentibus aedificiis, temerario ausu destruxit. Cumque vos ad civitatem accederetis, praedictum populum ipsum et communiam in spiritu lenitatis diligentius monuistis, ut super tam enormi excessu Deo et sanctae Ecclesiae satisfactionem curarent congruam exhibere. Sed cum, tam a nobis quam a dilecto filio praedicto Rothomagensi decano, saepe et saepius fuissent admoniti, id emendare penitus contempserunt. Vos autem, sicut ex litteris vestris agnovimus, auctoritate et assensu venerabilis fratris nostri Rothomagensis archiepiscopi, in eos excommunicationis sententiam protulistis; sed ipsi, iniquitatis spiritu suadente, in majorem insolentiam prorumpentes, in sacra majori [Col. 1117A] hebdomada ante festum Resurrectionis Dominicae, manus profanas in sacerdotes Domini immittentes, quosdam ex iis occiderunt, et quosdam contumelia affectos, membris genitalibus turpiter et nefarie detruncarunt, ac in ipso die Resurrectionis Dominicae domos canonicorum Rothomagensis Ecclesiae ex parte diruerunt, et ex parte incendio consumpserunt, virgulta eorum nihilominus radicitus amputantes; tandem post multas admonitiones, et charissimi in Christo filii nostri Richardi illustris regis Angliae saepius iterata mandata, tactis sanctis Evangeliis, omnes pariter juraverunt se fore super omnibus quae superscripta sunt super judicio Ecclesiae, absque omni diffugio parituros. Caeterum cum vos vocati postmodum [Col. 1117B] ad civitatem venissetis praedictam, et judicium juxta praestitum ab eis juramentum vestra discretio injungeret observandum; ascitis vobiscum viris prudentibus et discretis, de assensu et auctoritate praefati archiepiscopi, firmiter decrevistis, ut communia civitatis ejusdem ad damnorum restitutionem integram teneretur, et ut murum atrii ipsius ecclesiae a communia ipsa destructum cum appendiciis et pertinentiis suis, sine difficultate aliqua restauraret, domos quoque canonicorum et clericorum Rothomagensium per eamdem dirutas et combustas restituere non differret; illi vero de communia, qui in canonicos vel clericos manus violentas ausu temerario injecerunt, passis injuriam congrue satisfactis, ad sedem apostolicam properarent pro absolutionis [Col. 1117C] beneficio obtinendo. Quoniam igitur non est licitum aliquibus temere contra praestitum juramentum venire, eisdem civibus per scripta nostra mandamus, et districte praecipimus, ut juxta quod promiserunt, et exinde tenentur, juramento astricti curent taliter satisfacere, quod Deo et Ecclesiae, quos offenderunt, sit plenarie satisfactum, et eorum exinde devotio possit merito commendari. Quod si forte praeceptum vestrum adimplere distulerint, fraternitati vestrae praesentium tenore et auctoritate praecipiendo mandamus, quatenus sententiam a vobis in eumdem populum promulgatam, quam nos ratam habemus, appellatione postposita, faciatis exsecutioni mandari.

[Col. 1117D] Datum Laterani, V Idus Octobris, pontificatus nostri anno V.



CCXXX. Ad cives Rothomagenses.---Ejusdem argumenti. (Laterani, Oct. 11.)
[Ibid.]

COELESTINUS episcopus, servus servorum Dei, populo Rothomagensi.

Quod vobis salutationis alloquium non impendimus, non ex nostra duritia, sed vestra potius noveritis contumacia provenisse. Ex conquestione sane dilectorum filiorum decani et capituli Rothomagensis, ad audientiam apostolatus nostri pervenit, quod vos murum atrii Rothomagensis ecclesiae, cum quibusdam eidem muro appendentibus [Col. 1118A] ecclesiae aedificiis, ausu temerario destruxistis. Cumque venerabiles fratres nostri, Bajocensis, Abrincensis, Sagiensis et Constantiensis episcopi, ad civitatem Rothomagensem accederent, vos et communiam in spiritu lenitatis diligentius monuerunt ut super tam enormi excessu, Deo et sanctae Ecclesiae satisfactionem curaretis congruam exhibere: sed cum, tam ab eisdem episcopis quam a praedicto filio Rothomagensi decano saepe et saepius fuissetis diligenter admoniti, vos id emendare penitus contempsistis. Ipsi vero, sicut ex litteris eorum cognovimus, auctoritate et assensu venerabilis fratris nostri Galteri Rothomagensis archiepiscopi, in vos sententiam excommunicationis protulerunt. Sed vos, iniquitatis spiritu suadente, in majorem [Col. 1118B] insolentiam prorumpentes, in sacra majori hebdomada ante festum Resurrectionis Dominicae, manus profanas in sacerdotes Domini immittentes, quosdam ex eis occidistis, et quosdam contumelia affectos membris genitalibus turpiter et nefarie detruncastis, ac in ipso die Resurrectionis Dominicae domos canonicorum Rothomagensis ecclesiae ex parte maxima diruistis, et ex parte incendio consumpsistis, virgulta eorum nihilominus radicitus amputantes. Tandem post multas commonitiones, et charissimi in Christo filii Richardi, illustris regis Anglorum, saepius iterata mandata, tactis sacrosanctis Evangeliis, omnes pariter jurastis super omnibus quae praescripta sunt judicio Ecclesiae, absque omni diffugio parituros. Caeterum cum praedicti [Col. 1118C] episcopi ad civitatem ipsam vocati postea accessissent, ut judicium juxta praestitum a vobis juramentum injungerent observandum, ascitis sibi viris prudentibus et discretis, de assensu et auctoritate praefati archiepiscopi, firmiter decreverunt, ut communia civitatis vestrae ad damnorum et ablatorum restitutionem integram teneretur, et ut murum atrii ipsius ecclesiae a communia ipsa destructum, cum appendiciis et pertinentiis suis sine difficultate aliqua restauraret, domos quoque canonicorum et clericorum Rothomagensium per eam dirutas et combustas restituere non differret. Illi vero de communia qui in canonicos vel clericos manus violentas, ausu temerario injecerunt, passis injuriam [Col. 1118D] congrue satisfactis, ad sedem apostolicam properarent pro beneficio absolutionis obtinendo. Quoniam igitur non est licitum aliquibus contra praestitum juramentum temere venire, universitati vestrae per apostolica scripta mandamus et districte praecipimus, quatenus juxta quod promisistis, et exinde tenemini juramento astricti, taliter satisfacere percuretis quoad Deo et Ecclesiae, quos offendistis, sit plenarie satisfactum, et vestra exinde devotio possit merito commendari. Alioquin noveritis nos sententiam, quam iidem episcopi pertulerunt, ratam habere et ipsam faciemus per eosdem exsecutioni demandari.

Datum Lateranis, V Idus Octobris, pontificatus nostri anno quinto.



CCXXX bis. Ecclesiae S. Mariae de Novo-Castro protectionem suscipit, donationes, bona, ac possessiones ejus confirmat. (Laterani, Oct. 20.)
[MATILE, Monum. de l'Hist. de Neuchâtel, I, 35.]
[Col. 1119A]

COELESTINUS episcopus, servus servorum Dei, dilectis filiis PETRO praeposito et canonicis ecclesiae Sanctae Mariae de Novo-Castro, tam praesentibus quam futuris, canonice. . . . . . . . . . . . . in perpetuum.

. . . . . . Infra postulantibus indulgere et vigor aequit tis et ordo exigit rationis, praesertim quando petentium voluntatem. . . . . . . . . . . et veritas non relinquit. Eapropter, dilecti in Domino filii, [Col. 1119B] vestris justis postulationibus clementer annuimus, et. . . . . . . . . . . . . . ecclesiam Sanctae Mariae de Novo Castro in qua divino mancipati estis obsequio, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, vel oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata remaneant. In quibus haec propriis duximus exprimenda vocabulis:

Locum ipsum in quo praefata ecclesia sita est cum [Col. 1119C] omnibus pertinentiis suis, vineas et alia quae ibidem habetis, ecclesiam de Haris cum omnibus pertinentiis suis; ecclesiam de Furnis cum omnibus appendiciis et pertinentiis suis, vineas et alia quae habetis apud Sarrières, terram et alia quae habetis apud Pusoz, terram quam habetis apud Marens, terram et alia quae habetis apud Finis, terram et alia quae habetis apud Boudeviler, et ea quae habetis alibi. Chrisma vero, oleum sanctum, consecrationes altarium seu basilicarum vestrarum, ordinationes canonicorum et clericorum vestrorum qui ad ordines fuerint promovendi, et alia ecclesiastica sacramenta per dioecesanum episcopum, siquidem catholicus fuerit, et gratiam atque communionem sedis apostolicae habuerit, vobis gratis et absque [Col. 1119D] exactione aliqua volumus exhiberi. Ad haec auctoritate apostolica districte inhibemus, ne quis in vos et ecclesias vestras excommunicationis vel interdicti sententiam absque manifesta et rationabili causa promulgare, seu vos novis et indebitis exactionibus fatigare praesumat. In parochialibus autem ecclesiis quas habetis, liberum sit vobis sacerdotes eligere, et eos dioecesano episcopo praesentare, quibus, si idonei fuerint, curam animarum committat, ut ei de spiritualibus, vobis vero de temporalibus respondere debeant. Cum autem generale interdictum terrae fuerit, liceat vobis clausis januis, exclusis excommunicatis vel interdictis, non pulsatis campanis, suppressa voce divina officia celebrare. Praeterea libertates et immunitates, nec non antiquas [Col. 1120A] et rationabiles consuetudines vobis et ecclesiae vestrae concessas et hactenus observatas, ratas habemus, et eas futuris temporibus illibatas manere sancimus.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia.

Si qua igitur in futurum, etc.

    Ego Coelestinus, catholicae Ecclesiae episcopus.
    Ego Pandulphus, basilicae XII Apostolorum presbyter [Col. 1120B] cardinalis.
    Ego Joannes, titulo Sancti Clementis cardinalis Viterbiensis et Constantinensis episcopus.
    Ego Guido, presbyter cardinalis Sanctae Mariae Transtiberim titulo Calixti.
    Ego Hugo, presbyter cardinalis Sancti Martini titulo. . . . . .
    Ego Centhius, titulo Sancti Laurentii in Lucina presbyter cardinalis.
    Ego Goffredus, titulo Sanctae Praxedis presbyter cardinalis.
    Ego Fidus, titulo Sancti Marcelli presbyter cardinalis.
    Ego Joannes, titulo Sanctae Praenestae presbyter [Col. 1120C] cardinalis.
    Ego Bernardus, Sancti Adriani diaconus cardinalis.
    Ego Gregorius, Sanctae Mariae in Porticu diaconus cardinalis.
    Ego Gregorius, Sanctae Mariae in Aquiro diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Nicolaus, Sanctae Mariae in Cosmedin diaconus cardinalis.
    Ego Gregorius, Sancti Angeli diaconus cardinalis.
    Ego Bobo, Sancti Theodori diaconus cardinalis.
    [Col. 1120D] Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.


Datum Laterani, per manum Centii Sanctae Luciae in Orthea diaconi cardinalis domni papae camerarii, XIII Kalendas Novembris, indictione XIII, Incarnationis Dominicae anno 1195, pontificatus vero domni Coelestini papae III anno quinto.



CCXXXI. Privilegium pro monasterio Beccensi. (Laterani, Nov. 17.)
[Lanfranci Opp., p. 333.]

COELESTINUS episcopus . . . , dilectis filiis GALTERO [Col. 1121A] abbati et conventui Beccensi salutem et ap. bened.

Sacrosancta Romana Ecclesia devotos et humiles filios ex assuetae pietatis officio diligere propensius consuevit, et ne pravorum hominum molestiis agitentur, eos tanquam pia mater suae protectionis munimine confovere. Eapropter, dilecti in Domino filii, justis vestris postulationibus annuentes, personas vestras et monasterium vestrum cum omnibus pertinentiis suis, et omnibus quae impraesentiarum possidetis, aut in futurum justis modis, praestante Domino, poteritis adipisci, sub beati Petri et nostra protectione suscipimus, et praesentis scripti patrocinio communimus; statuentes ut nullus [Col. 1121B] archiepiscopus, episcopus, archidiaconus, decanus, seu ulla ecclesiastica superior, inferiorve persona, nec etiam legatus sedis apostolicae, nisi speciale mandatum habuerit, vos, monasterium vestrum, sive speciales ecclesias, vel alias possessiones vestras, vel earum custodes, sive administratores suspensionis, interdicti, sive excommunicationis sententiae subjicere, vel a vobis, vel possessoribus vestris quidquam quod vobis molestiam inferat, vel gravamen, vel priscis monasterii vestri consuetudinibus deroget, ullo ausu exigere vel extorquere praesumat, et si praesumptum fuerit, viribus careat, et penitus evanescat. Inhibemus etiam, ne aliqua ecclesiastica persona aliquam ecclesiarum vestrarum gratia vel familiaritate qualibet alieni conferre [Col. 1121C] praesumat, vel sibi ipsi retineat, vel vobis super hoc molestiam inferat, vel gravamen; vel a laicali persona aliquem sibi suscipiat praesentatum, sed illum solum recipiat, quem sibi charitatis intuitu duxeritis praesentandum, quam si forte recipere, vel instituere distulerit; tandiu ex indulgentia nostra vestras vacantes ecclesias in deportatione habeatis, donec ad praesentationem vestram per dioecesanos episcopos ordinetur. Avaritiam quoque quorumdam radicitus exstirpare volentes nihilominus inhibemus, ne quis in domibus vestris, quas sine dispendio, in proprio potestatis dominio retinere potestis, monachos instituere vos compellat.

Praeterea vobis auctoritate apostolica indulgemus, [Col. 1121D] ut ecclesias vestras cum pertinentiis earum, in quarumcunque provincia sive dioecesi esse noscantur, refectioni pauperum, et susceptioni hospitum libere possitis communi assensu provide deputare. Ita quod nulli liceat easdem ecclesias ab usu et utilitate pauperum et hospitum, vi vel potentia, vel temeritate qualibet revocare. Liceat quoque vobis clericos et laicos ex saeculo fugientes ad conversionem recipere, et absque contradictione qualibet retinere. Cum autem generale interdictum terrae fuerit, liceat vobis, clausis januis, non pulsatis campanis, exclusis tamen illis, quos excommunicatos vel interdictos esse noveritis, divina officia celebrare. Sepulturam quoque ipsius loci liberam esse decernimus, ut eorum devotioni et ultimae voluntati, [Col. 1122A] qui se ibi sepelire deliberaverunt, nullus obsistat.

Caeterum si quemlibet patronum, vel parochianum ecclesiae vestrae contigerit pro speciali delicto suo, interdicto supponi, illis non minus exclusis, ut alios parochianos vestros, qui complices eorum non fuerunt, liceat vobis ad divina recipere, et eis tam in morte quam in vita secundum morem Ecclesiae subvenire, auctoritate apostolica indulgemus Praemissis quoque duximus adjungendum, ut a prioratibus tuis, fili abbas, priores secundum beati Benedicti Regulam, et antiquam monasterii tui consuetudinem hactenus observatam, certis et statutis de causis amovendi, et alios, quos videris expedire, subrogandi liberam habeas, nullo cogente, tu et [Col. 1122B] successores tui, ex indulgentia sedis apostolicae facultatem. Obeunte autem te, vel quolibet successorum, vel ad majoris cumulum dignitatis divinitus evocato, nulla saecularis ecclesiastica, laicave persona electioni vestrae interesse praesumat, nisi forte de communi, vel majoris, vel sanioris partis fratrum consensu ad hoc fuerit precibus evocata.

Cum autem secundum Deum, et ordinis vestri regulam, eligeritis aliquem in abbatem, ipsum dioecesano vestro praesentetis, cujus electionem, si idem dioecesanus confirmare, vel ipsi electo sine mora, et nota pravitatis, benedictionis manus distulerit impertiri; quemlibet alium adeatis antistitem, qui, dummodo catholicus sit, et gratiam Romani [Col. 1122C] pontificis habeat, quod postulatur satagat indulgere.

Interdicimus etiam, ne quis intra fines parochialium ecclesiarum vestrarum oratorium, sive ecclesiam sine assensu vestro constituere, sive de novalibus, quae de propriis manibus, aut sumptibus colitis, de fructibus hortorum, sive de nutrimentis animalium vestrorum decimas a vobis exigere, vel extorquere praesumat.

Ad haec praesenti pagina duximus inhibendum ne quis archiepiscopus, episcopus, archidiaconus, decanus, sive etiam legatus sedis apostolicae procurationem aliquam, seu aliquid nomine procurationis a vobis, sive a domo vestra extra ambitum murorum exigere vel extorquere nitatur. In adhibita [Col. 1122D] temperantia, quam convenit, praecipimus observari; in minoribus autem, quorum ad hoc non suppetunt facultates, id omnino fieri prohibemus. Paci quoque et tranquillitati vestrae volentes in posterum providere, ne quibuslibet archiepiscopis, episcopis, archidiaconis, decanis, vel officialibus eorum, vos super aliquibus querelis in causam trahere liceat, nisi de speciali mandato sedis apostolicae, districtius inhibemus. Verum si qui contra vos in jure voluerint experiri, in citramarinis partibus coram dilectis filiis Sancti Victoris, Sanctae Genovefae abbatibus, et cantore Parisiensi; in transmarinis vero coram Westmonasteriensi Sancti Albani et Sancti Edmundi abbatibus, quibus super hoc scribimus, causam suam ordine judiciario prosequantur.

[Col. 1123A] Decernimus ergo ut nulli omnino hominum fas sit hanc nostrae protectionis, permissionis seu inhibitionis paginam infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani decimo, quinto Kalendas Decembris, pontificatus nostri anno quinto.



CCXXXII. Monasterii S. Mariae Germerodensis protectionem suscipit, possessionesque ac privilegia confirmat. (Laterani, Dec. 20.)
[KUCHENBECKER, Anal. Hass., IX, 148.]

COELESTINUS episcopus, servus servorum Dei, dilectis [Col. 1123B] filiis LUDOVICO praeposito Sanctae Mariae in Germenrode ejusque fratribus et sororibus tam praesentibus quam futuris regularem vitam professis.

Quoties a nobis petitur quod juri et religioni convenire dignoscitur animo nos decet libenti concedere et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus et praefatam ecclesiam Sanctae Mariae de Germenrode in qua divino mancipati estis obsequio ad instar felicis recordationis Lucii papae praedecessoris nostri sub beati Petri et nostra protectione suscipimus et praesentis scripti privilegio communimus, in primis siquidem statuentes ut ordo canonicus [Col. 1123C] qui secundum Deum et beati Augustini Regulam atque institutionem Praemonstratensium fratrum institutus esse dignoscitur, in domo vestra perpetuis temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, vel aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, quam Ruckerus comes de Bilsteynn pro remedio animae suae Deo et beatae Mariae cum curte adjacente [Col. 1123D] contulit, et omnibus appendiciis suis, villis, curtibus, mansibus, terris, cultis et incultis, viis atque inviis, silvis, nemoribus, pratis, pascuis, rivis, aquis, aquarumque decursibus cum omnibus sibi attinentibus sive ex fidelium oblationibus vel propriis laboribus juste et legaliter acquisitis. Curtes etiam Wolffartrodt, Arnolffrodt, Luprestadt, Reymetshussenn, Sigersshusen, Voothmanrodt, Fridericdorpp, Rudolffshusen, Honedhe, Welssbech, Ruchellinge, et Sal qui annuatim ecclesiae solvitur in Sothe, Berharssdorp totam villam. Praeterea possessiones sitas in his villis Grucinge, Herboltsshusenn, Francquartsshussenn, Vorwerch, Bolestedde Cvera, Hosnolre, Luderbech, Rudansshusen, Iletre, Berthen, Heppenrodt, Hasla, Rodenkirchen, [Col. 1124A] Gozenwinden, Wolsten, Holsten, Holtzhusen, Hasla, Tense Trintberch, Huntzenrodt, Hassbach, Mutherodt, Hempenrodt, Tunnefelt, Bassendrot, Hermensassen, Johendorpp, Rinerichdorpp, Wissener, Theffer, Elkenhagen. Sane novalium vestrorum, quae propriis manibus aut sumptibus colitis sive de vestris novalium nutrimentis nullus a vobis decimas praesumat exigere. Liceat quoque vobis clericos et laicos et sorores, liberos et absolutos e saeculo fugientes ad conversionem recipere et eos sine contradictione aliqua retinere. Cum autem generale interdictum . . . . . fuerit, liceat vobis, clausis januis, exclusis excommunicatis et interdictis, suppressa voce, non pulsatis campanis, divina officia celebrare. Obeunte vero . . . , nunc ejusdem loci praeposito, [Col. 1124B] vel suorum quolibet successorum, nullus ibi qualibet subreptione, astutia seu violentia praeponatur, nisi quem fratres et sorores communi consensu vel fratrum vel sororum pars consilii sanioris secundum Dei timorem et beati Augustini Regulam providerint eligendi. Sed neque advocatiam sibi quisquam usurpet nisi major natu de progenie fundatoris, qui sine omni violentia et injuria officium gerat et a malignorum decursibus teneatur, quandiu jus advocatiae sibi voluerit conservari. Sepulturam quoque loci illius liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva [Col. 1124C] tamen justitia illarum ecclesiarum, a quibus mortuorum corpora assumuntur.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu aliquibus vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui dignitate careat reamque [Col. 1124D] se divino judicio existere de perpetrata iniquitate cognoscat et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subveniat. Cunctis autem eidem loco sua jura servantibus sit pax Domini nostri Jesu Christi quatenus et hic fructum bonae actionis percipiant et apud discretum judicem praemia aeternae pacis inveniant. Amen.

Datum Laterani, per manum Centii Sanctae Luciae in Orthea diaconi cardinalis domini papae camerarii, XIII Kalendas Januarii, indictione XIII, Incarnationis Dominicae anno 1114 [leg. 1195], pontificatus vero domni Coelestini papae anno quinto.



CCXXXIII. Ad Simonem decanum Eboracensem.---De administratione ejusdem dioecesis. (Laterani, Dec. 23.)
[MANSI, Concil., XXII, 604.]
[Col. 1125A]

COELESTINUS episcopus, servus servorum Dei, dilecto filio SIMONI, decano Eboracensi, salutem et apostolicam benedictionem.

Cum universalis Ecclesiae regimen nobis, licet insufficientibus, divina favente gratia sit commissum, et singularum ex eis casibus praecavere teneamur et utilitatibus providere: illud nobis est summo opere praecavendum, ne inde Ecclesiae in temporalibus vel spiritualibus detrimentum incurrant, unde ipsarum honorem et commodum credimus procurare. [Col. 1125B] Cum enim pensatis personarum meritis, et diligenter inspectis, aliquis juxta suorum exigentiam meritorum per nos fuerit suae dignitatis potestate suspensus, et ab ecclesiarum praelatione ad tempus amotus: ne subditis pastoris cura privatis malignandi materia tribuatur et occasio litigandi, eis tali debemus providere persona, quae et litigantium dirimere quaestiones, et subditorum excessus corrigere noverit; et, quantum sui officii debitum patitur, et diligat, et affectet. Inde est, quod cum Eboracensis archiepiscopus, ejus actibus exigentibus, et contumacia faciente, qui abusus patientia nostra, neque a suis iniquitatibus destitit, nec nostro se conspectui, indulto sibi misericorditer [Col. 1125C] termino, praesentavit, ab usu pallii, et episcopalis officii exsecutione, a ministratione quoque tam spiritualium quam temporalium, et beneficiorum perceptione, nostra sit auctoritate suspensus discretioni tuae auctoritate praesentium duximus indulgendum, ut cum consilio canonicorum in Eboracensi Ecclesia residentium, clericorum Eboracensis dioecesis excessus corrigere valeas, et querelantium tam clericorum quam laicorum Eberacensis dioecesis controversias, quae judicio exigunt ecclesiastico terminari, canonice definire, canonica severitate, appellatione remota, percellens eum qui super hoc contumaciter duxerit resistendum, donec eidem ecclesiae aliter fuerit sollicitudine nostra provisum. Nulli ergo omnino hominum liceat hanc paginam [Col. 1125D] nostrae concessionis infringere, vel ei ausu temerario contraire: si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, X Kalendas Januarii, pontificatus nostri anno quinto



CCXXXIV. Ad clericos Eboracenses.---Ejusdem argumenti. (Laterani, Dec. 23.)
[Ibid., 605.]

COELESTINUS episcopus, servus servorum Dei, dilectis filiis universis abbatibus, prioribus, archidiaconis, et aliis clericis, comitibus, et baronibus, [Col. 1126A] et aliis in Eboracensi provincia constitutis, salutem et apostolicam benedictionem.

Quam misericorditer Romana Ecclesia super facto Eboracensis archiepiscopi processerit videre licet, si litterarum nostrarum tenorem, quas utraque partium a sede apostolica diversis temporibus impetravit, diligenter attendatis. Cum enim, significantibus dilectis filiis decano et capitulo Eboracensi, et non paucis abbatibus, prioribus, et aliis Ecclesiae praelatis in regno Angliae constitutis, ad apostolatus nostri audientiam pervenisset, dictum archiepiscopum, pastoralis officii debito praetermisso, saecularibus negotiis implicari, et non divinis obsequiis, non clericis ordinandis, non ecclesiis dedicandis, non synodis celebrandis, non benedicendis [Col. 1126B] abbatibus, sed venationibus et aucupio totius animi sui studium applicare, et exercere alia quae commisso sibi officio pontificali et honori non modicum derogant: non statim formavimus judicium contra eum, sed inquisitionem famae ipsius venerabili fratri nostro Lincolniensi episcopo, et dilectis filiis archidiacono de Northamtun et priori de Ponte fracto [al. sancto] duximus committendam; cupientes ipsum archiepiscopum per interminationem suspensionis, si de his quae nobis fuerant significata constaret, vel si ea legitime comprobari non possent, per exhibitionem canonicae purgationis, quam ei cum tribus episcopis et totidem abbatibus feceramus indici; a suis excessibus deterrere, et ad veritatis tramitem revocare. Verum [Col. 1126C] quoniam idem archiepiscopus, antequam citatio eorumdem judicum pervenisset, ad sedem appellavit apostolicam: dicti judices juxta litterarum nostrarum tenorem, spatio ei trium mensium indulto, Kalendas Junii, quo appellationem interpositam prosequi non differret, ipsi procuraverunt pro termino assignare. Deinde vero cum archiepiscopus ipse iter arripuisset ad sedem apostolicam veniendi, timens ne propter inclementiam aeris aliquod personae ipsius periculum eveniret, a nobis litteris et nuntiis postulavit, ut statutum sibi terminum deberemus misericorditer prorogare. Nos vero precibus ipsius annuentes, et credentes quod eo citius de suis excessibus poeniteret, quod nos ad audiendas [Col. 1126D] petitiones suas magis propitios et faciles inveniret, terminum usque ad octavas B. Martini proximo praeterituras prosequendae appellationis ad ipsum purgandum statuimus, memoratis judicibus dantes nihilominus in mandatis, ut si tunc inde archiepiscopus nostro aspectui neglexerit se praesentare, exinde juxta priorum litterarum tenorem in causa procederent; et quae ipsis per easdem litteras mandata fuerant, exsequi procurarent. Caeterum memorato termino jam transacto, cum ad Romanam Ecclesiam nec accesserit, nec aliquem miserit responsalem, qui absentiam suam quolibet modo excusaret: ipsius inobedientiam et contumaciam attendentes, ipsum ab usu pallii et pontificalis officii exsecutione, administratione etiam tam temporalium [Col. 1127A] quam spiritualium, ac perceptione beneficiorum duximus suspendendum: memoratis judicibus per apostolica scripta mandantes, ut eum per totam Eboracensem dioecesim, et provinciam, suspensum a nobis publice statuant nuntiare. Ideoque universitati vestrae per apostolica scripta mandamus, quatenus eidem archiepiscopo, vel officialibus ejus, nec in spiritualibus nec in temporalibus praesumatis aliquatenus respondere; sed si quas inter aliquos vestrum in Eboracensi dioecesi positorum quaestiones oriri contingat, quae judicio ecclesiastico debeant terminari: ad audientiam dilecti filii nostri Simonis Eboracensis decani easdem controversias deferatis, ipsius judicium recepturi humiliter, et firmiter servaturi: scientes nos eidem decano de [Col. 1127B] solita sedis apostolicae misericordia indulsisse, ut cum consilio canonicorum suorum in Eboracensi Ecclesia residentium, excessus corrigat clericorum, et eorum ac laicorum qui ecclesiasticam audientiam exigunt, in Eboracensi dioecesi definiat quaestiones.

Datum Laterani, X Kalendas Januarii, pontificatus anno quinto.



CCXXXV. Ad Lincolniensem episcopum.---Ejusdem argumenti. (Laterani, Dec. 23.)
[Ibid., 606.]

COELESTINUS episcopus, servus servorum Dei, venerabili fratri Lincolniensi episcopo, et dilectis [Col. 1127C] filiis archidiacono de Northamptun, et priori de Ponte fracto [al. sancto], salutem et apostolicam benedictionem.

Cum sacrosancta Romana Ecclesia super immobile fundamentum, lapidem scilicet angularem et verum, perpetua stabilitate fundata, de se ipsa Veritate dicente: Super hanc petram aedificabo Ecclesiam meam (Matth. XVI), per beati Petri merita ecclesiarum omnium magisterium cepit et primatum, ad principem apostolorum Domino protestante: Si diligis me, pasce oves meas (Joan. XIII); et non solum corporum, sed etiam animarum judiciariam accepit potestatem, eodem apostolorum principe audiente a Domino: Quodcunque ligaveris super terram, erit ligatum in coelis (Matth. XVI); nos, [Col. 1127D] quos non propria merita, sed sola divina miseratio, ad summi pontificatus apicem evocavit, si judicia nostra recta volumus et provida deliberatione formare, et potestate nobis tradita non abuti, illius debemus, quantum humana permittit fragilitas, exempla sectari, in quo sedes apostolica fundata consistit, et a quo caeterarum ecclesiarum curam suscepit, et ligandi atque solvendi plenitudinem potestatis. Mirabilis enim super omnia Deus, et inscrutabilis divini consilii altitudo, licet incomprehensibilia sint judicia ejus, et investigabiles viae ipsius, aliquid tamen ex his, quae in inferioribus operatur, si recte conspicimus, nobis et aliis ecclesiarum praelatis in forma judicii innuit imitandum, qui cum sterilem arborem de vinea sua, juxta [Col. 1128A] illud Evangelii, praeceperit succidendam, ne terram fertilem occuparet, praemisit, dicens: Ecce tres anni sunt, ex quo venio quaerens fructum in ficulnea hac, et non invenio, succide ergo illam (Luc. XIII). Hoc siquidem nos, licet minimi, et humanae fragilitatis subjacentes defectibus, intra nos ipsos assidua meditatione pensantes, auditis excessibus Eboracensis archiepiscopi, et de inhonesta vita, et de inutili conversione ejus rumoribus in nostra et fratrum nostrorum audientia recitatis, non statim formavimus judicium contra eum; sed exemplo illius, cujus miserationes super caetera opera ejus, ut sterilis arbor pullularet in fructus, et vigorem reciperet jam amissum, non modico temporis spatio ad correctionem ipsius, multiplicatis litteris et [Col. 1128B] mandatis non destitimus laborare: nunc eum ad viam salutis nostris monitis revocantes, nunc per interminationem suspensionis officii et beneficii deterrentes ab iniquitatis suae semitis et erroris, sicut vobis, qui totam rei seriem et processum negotii quoad ordinem agnovistis, credimus manifestum. Sane ad audientiam nostram ex personarum de capituli Eboracensis Ecclesiae insinuatione pervenit, et id ipsum dilectorum nostrorum Roberti de Eboraco et Rogeri de Selebi, et aliorum undecim abbatum Praemonstratensis ordinis testimonia manifeste declarare videntur: quod Gaufridus Eboracensis archiepiscopus sacramenta injuncti sibi officii vilipendens, venatione, aucupio, et aliis militaribus [Col. 1128C] curis inutiliter occupatus, ordinationi clericorum, ecclesiarum dedicationibus, aut synodis celebrandis, nec manum nec operam post sui promotionem adhibuit, nec abbatem aliquem benedixit, licet tam contra clericos quam abbates ad maledicendum et excommunicandum linguam consueverit juxta motum proprium indiscrete laxare. Libertates Ecclesiae suae, ac consuetudines approbatas evacuat ac subvertit: appellationes, quae solent esse ad remedium oppressorum, ad Romanae sedis injuriam reduxit in contemptum: et plures, pro eo quod ad nos appellationem emiserant, vinculis fecit carceralibus vehementer astringi. Personas Ecclesiae suae post appellationem ad nos factam honoribus et beneficiis spoliavit: quosdam canonicorum appellatione contempta [Col. 1128D] excommunicationi subjecit: privilegia Romanorum pontificum, in ejus praesentia sua, omnino auctoritate frustrantur; et qui forte alias tutus esset, in ostensione privilegii nostri, optati coram eo praesidii beneficium demeretur. Cum contingit aliquem ad subtractam sibi ecclesiam vel possessionem per judices delegatos auctoritate nostra restitui, eum, per quem judicium debuerat exsecutioni mandari, statim sentiet inimicum. Plures enim taliter restitutos destituit, et ecclesias suas per ministros suos violenter aggrediens, fores earum fregisse, et eos proponitur per violentiam expulisse: quamplures reatum perjurii fecit perniciose incurrere, ipsos ab obedientia, quam archipiaconis suis canonice servandam juramento promiserant, [Col. 1129A] quadam necessitatis violentia retrahendo. Praeterea majorem ecclesiam cum multitudine armatorum aggrediens, fores capituli per violentiam confringi et asportari fecit, et bona canonicorum et clericorum plurium, qui res suas tam in ecclesia quam in thesauraria ibi deposuerant, fecit per potentiam detineri. Pro quibus omnibus Eboracense capitulum ad nostram praesentiam appellavit. Comperimus etiam ex testimonio praedictorum, quod ecclesiis quandoque vacantibus, praesentatas sibi ab his ad quos praesentatio pertinet personas idoneas non admittit; sed eas aut pueris et minus honestis personis assignat, usus pariter et praesentantis et instituentis officio, aut facit eas de sola voluntate vacare, ut earum fructus usibus [Col. 1129B] ipsius applicentur, et quod sustentationi alicujus honesti clerici debebatur, sibi non metuit retinere. Adjecerunt etiam, quod cum spiritualia dona gratis debeant et sine pravitate distribui, frequenter cum donat ecclesiam, aut eam scindit per partes contra statuta canonica, vel in ea sibi novam et indebitam retinet possessionem [f. pensionem], et quamplures excommunicatos, vel suspensos, non nisi pecunia interveniente absolvit: religiosi vero et honesti viri in conspectu ejus despecti et contemptibiles fiunt; viles et suspectae personae de facili familiaritatem ejus et gratiam assequuntur. Nos vero de rumoribus tam profanis auditis non semel, sed saepius, et tam praedictorum quam aliorum praelatorum, in regno Angliae, et in Eboracensi provincia [Col. 1129C] positorum litteris, nostris auribus frequentius inculcatis, volentes eum a suis excessibus deterrere, et ad exsequendum pastoralis officii debitum revocare: inquisitionem famae ipsius vobis duximus committendam, ut convocatis abbatibus, et prioribus, et aliis ecclesiasticis personis Eboracensis dioecesis, inquireretis de praemissis diligentius veritatem, et si accusatores legitimi procederent contra eum, auditis quae proponerentur hinc et inde, et depositionibus testium redactis in scriptis, eas sigillorum vestrorum signatas munimine ad sedem apostolicam transmittere deberetis; assignato partibus termino competenti, quo ad audiendam sententiam nostro se conspectui praesentarent. Hoc [Col. 1129D] etiam iisdem litteris meminimus fuisse insertum, ut deficientibus accusatoribus, si fama publica faceret contra eum, purgationem ipsius cum tribus episcopis et totidem abbatibus, sublato appellationis obstaculo, indicere curaretis. In qua si forte deficeret, ipsum ab archiepiscopali officio et administratione suspensum, nostro feceretis conspectui praesentari; si vero archiepiscopus memoratus, antequam citatio vestra perveniret ad ipsum, ad sedem apostolicam appellaret, induciis ei trium mensium indultis, si infra eos interpositam appellationem prosequi negligeret vel differret, ipsum ab omni pontificali officio et archiepiscopatus administratione nostra nuntiaretis auctoritate suspensum. Quia vero idem archiepiscopus, antequam per vos [Col. 1130A] citaretur ad causam, sicut nobis suis litteris et nuntiis intimavit, sedem curavit apostolicam appellare: et vos ei ad prosequendam appellationem Kalendas Januarii pro termino assignastis: ipsius laboribus et expensis parcere disponentes, ac timentes, si [f. ne si] aestivo tempore ad Urbem accederet, aliquod personae ipsius ex aeris inclementia periculum proveniret, cum, sicut nobis intimatum fuerat, iter arripuisset ad sedem apostolicam veniendi, et paratus existeret de objectis sibi criminibus respondere, de solita sedis apostolicae benignitate prosequendae appellationis ab ipso usque ad Octavas Beati Martini proximo praeterituras terminum duximus prorogandum; omnia quae fuerunt contra eum impetrata, usque ad eumdem [Col. 1130B] terminum suspendentes, et revocantes in statum pristinum quidquid contra eum post appellationem ad nos interpositam priorum litterarum obtentu fuisset a nobis vel aliis immutatum. Vobis etiam per apostolica scripta distincte mandavimus, ut, nisi in Octavis Sancti Martini nostro conspectui se praesentaret, juxta formam primae commissionis, sublato cujuslibet contradictionis et appellationis obstaculo, procedere nullatenus differetis. Verum quoniam memoratus archiepiscopus, abusus patientia nostra, nec ad Romanam Ecclesiam accessit, nec responsalem aliquem destinavit, qui vel ejus absentiam excusaret, cum eum non modicum ultra praefixum sibi terminum misericorditer curaverimus exspectare, licet eo ipso videatur confessus [Col. 1130C] de crimine, quod nostro se conspectui praesentare neglexerit, ipsum ab usu pallii, et omnis episcopalis officii exsecutione, a ministratione quoque tam spiritualium quam temporalium, et beneficiorum perceptione ipsius Eboracensis Ecclesiae, et provinciae, duximus suspendendum: ut sic saltem a suae iniquitatis pertinacia resipiscens, canonicae severitatis censuram in se non exigat fortius exerceri. Ideoque discretioni vestrae per apostolica scripta mandamus, atque praecipimus, quatenus eum, per omnes ecclesias Eboracensis dioecesis et provinciae suspensum a nobis publice nuntietis: omnibus clericis et laicis ejusdem provinciae ex parte nostra firmius injungentes, ne ipsi archiepiscopo vel officialibus ejus in temporalibus vel spiritualibus respondere [Col. 1130D] praesumant, donec de ipso archiepiscopo aliud duxerimus statuendum. Mandamus autem et per vos volumus in Eboracensi dioecesi nuntiari, ut si forsitan inter aliquos quaestiones moveri contingat, quas ecclesiastico judicio conveniat terminari, ad audientiam dilecti filii nostri Simonis Eboracensis decani, cui cum consilio canonicorum in eadem ecclesia residentium, et clericorum excessus committimus corrigendos, et litigantium tam clericorum quam laicorum controversias decidendas, referant, ipsius judicium suscepturi humiliter et firmiter servaturi. Ad haec, omnia, quae auctoritate litterarum nostrarum, antequam ad vos secundarum notitia pervenisset, super negotiis eumdem archipiscopum [Col. 1131A] contingentibus, tam restitutionibus ablatorum, quam de aliis provide et rationabiliter statuistis, rata decrevimus permanere: mandantes ut auctoritate nostra suffulti, ad Eboracensem Ecclesiam accedentes, juxta priorum litterarum tenorem, tam in inquisitione famae, quam restitutione ablatorum canonicis facienda, nihilominus procedatis, non impediente appellatione vel absentia archiepiscopi memorati, nec obstantibus litteris in primarum litterarum praejudicium hactenus impetratis. Ad haec, praesentium vobis auctoritate injungimus, quatenus sententiam excommunicationis in quosdam canonicos, vicarios, clericos et servientes canonicorum Eboracensis ecclesiae, ab eodem archiepiscopo post appellationem ad nos [Col. 1131B] interpositam, promulgatam, irritam judicetis penitus et inanem: ita tamen, ut dictos canonicos et alios in eadem sententia nominatos ad majorem cautelam auctoritate apostolicae sedis absolvatis. Omnes autem illos, qui in Benedictum clericum supradicti decani, Gualterum presbyterum, Richardum de Semare, et quinque de Cavel clericos, et alios clericos Eboracensis Ecclesiae, manus temerarias injecerunt, vel qui eis violentiam praeceperunt inferri, tandiu nuntietis, appellatione remota, excommunicationis vinculo detineri, donec passis injuriam congrue satisfecerint, et cum vestrarum testimonio litterarum ad sedem veniant apostolicam absolvendi. Quod si omnes his exsequendis nequiveritis interesse, duo vestrum ea nihilominus [Col. 1131C] exsequantur.

Datum Laterani, X Kalendas Januarii, pontificatus nostri anno quinto.



CCXXXVI. Sententiam a Michaele archiepiscopo et M. archidiacono Senonensi latam inter capitulum Carnotense et Adeliciam comitissam Blesensem confirmat. (Laterani.)
[Theodori Poenitentiale, II, p. 565.]

COELESTINUS episcopus, servus servorum Dei, dilectis filiis G. decano et capitulo Carnotensi, salutem et apostolicam benedictionem.

Si litigantibus revocandi ea quae judicio vel concordia statuuntur audacia praeberetur, frustra imponeretur [Col. 1131D] litibus finis et judiciaria potestas esset pro nihilo reputanda. Verum approbata priorum Patrum institutio litigantium cupiens malitiam refrenare constitutiones judicum auctoritate firmatas ad majorem cautelam et perpetuam firmitatem redigi recepit in scriptis, et Ecclesia Romana, quae de mandato ipsius recte fuerint definita, litteris consuevit apostolicis confirmare. Sane cum inter vos et dilectam filiam in Christo nobilem mulierem Adeliciam comitissam Blesensem, super libertatibus et consuetudinibus Carnotensis Ecclesiae quaestio verteretur; post arbitrium venerabilis fratris nostri Wilelmi Remensis archiepiscopi, Sanctae Sabinae cardinalis, apostolicae sedis legati, et Adelae illustris reginae Francorum, inde perlata ea fuit venerabili [Col. 1132A] fratri nostro M. archiepiscopo et dilecto filio M. archidiacono Senonensi ab apostolica sede commissa, qui cum partes legitime citavissent, et intellexissent earum plenius rationes, pro vobis diffinitivam sententiam promulgarunt. Caeterum cum eadem causa fuisset ad nos, transmissis procuratoribus utriusque partis cum litteris de ratihabitatione patentibus, per appellationem delata, nos ipsam cum emergenti super quadam indulgentia quaestione dilectis filiis nostris Hugoni titulo Sancti Martini presbytero et P. Sanctae Mariae in Via Lata diaconis cardinalibus commisimus audiendam. In quorum praesentia utriusque partis procuratoribus constitutis, procurator Ecclesiae vestrae sententiam praedictorum judicum inductis rationibus confirmari [Col. 1132B] humiliter postulavit. Verum cum pars adversa multipliciter allegaret dictam sententiam non esse auctoritate apostolica roborandam, postulans potius pro ipsa comitissa quamdam contra consuetudines vestras indulgentiam quam vester contendebat nuntius suis rationibus repellendam: memorati auditores factum cum allegationibus utriusque partis super utraque quaestione quibusdam fratribus nostris de mandato nostro scriptis mediantibus exhibentes, de ipsorum consilio testes ex abundanti a parte vestra super quibusdam articulis receperunt. Quae cum ad nostram fratrumque nostrorum communem discussionem omnia referrentur, discussis partium meritis, communi fratrum consilio, indulgentiam [Col. 1132C] ipsam quae contra consuetudines vestras in gravamen Carnotensis Ecclesiae petebatur prorsus duximus irritandam. Attendentes etiam ipsius sententiae a praemissis judicibus auctoritate nostra pro vobis latae justitiam, eamdem sententiam, sicut in ipsorum judicum authentico continebatur, auctoritate praesentium confirmamus et praesentis scripti patrocinio communimus. Ad majorem autem cautelam, ipsum authenticum in nostra lectum praesentia, de verbo ad verbum duximus litteris inserendum, quod tale est: Excellentissimo Patri et domino suo Coelestino divina electione summo pontifici, M. Senonensis Ecclesiae minister humillimus et M. ejusdem Ecclesiae archidiaconus, salutem et tam debitam quam et devotam in omnibus obedientiam. [Col. 1132D] Noverit sanctitas vestra, reverendissime Pater, quod cum controversia inter dilectos filios capitulum Carnotense et Adelam nobilem comitissam Blesensem verteretur super libertatibus et consuetudinibus Carmotensis Ecclesiae de servientibus recipiendis et tuendis et super quibusdam eorumdem canonicorum servientibus ad eorum servitium domesticum juxta easdem consuetudines sub Ecclesiae tuitione receptis, nec non et super compromissione a partibus facta in excellentem dominam nostram Adelam Francorum reginam et venerabilem Patrem Willermum Remensem archiepiscopum, ad nos emanavit mandatum nostrum sub hac forma:

»Coelestinus episcopus, servus servorum Dei, venerabili fratri M. archiepiscopo et dilecto filio M. archidiacono [Col. 1133A] Senonensi, salutem et apostolicam benedictionem. Sicut Henricus archidiaconus,« etc. vide epist. 159, supra.

Nos igitur juxta tenorem rescripti vestri, Pater sanctissime, partes ad nostram praesentiam convocavimus, auditisque allegationibus; et attestationibus hinc inde productis et diligenter discussis, tandem prudentum virorum et jurisperitorum freti consilio, negotium ipsum ad sententiam diffinitivam in hunc modum produximus; siquidem compromissum factum in dominam reginam et dominum Remensem et arbitrium ab eisdem prolatum, prorsus irritum duximus, et cassum, tum quia in arbitrio nulla fuerat poena constituta, tum quod nobis liquido constitit arbitrium contra formam compromissi fuisse promulgatum. [Col. 1133B] Libertates et consuetudines de legitimorum virorum testimonio comprobatas et infra subnotatas adjudicavimus Ecclesiae Carnotensi, decernentes ut canonicis ejusdem Ecclesiae libere liceat, burgenses Carnot. qui ad eorum domesticum servitium transierint, praeter servos principis Carnotensis recipere, ac tueri, eadem libertate et immunitate cum ipsis canonicis gaudentes una cum rebus et familiis suis, relicta tamen omni negotiatione et usura; hoc excepto, quod in tempore messis annonas, et in tempore vindemiarum vinum pro voluntate sua emere possunt et vendere, sicut et canonici, et de velleribus ovium suarum pannos facere et eos sine consuetudine laicali vendere; ad quorum perfectionem, si quid defuerit, et aliunde fuerit comparatum, eis sine solutione telonei [Col. 1133C] id facere licebit. De omnibus nutrituris suis et earum proventibus facere possunt sub eadem libertate. Majestatis igitur vestrae genibus provoluti devotius supplicamus, ut nostrae definitioni auctoritate vestra promulgata robur apostolicae confirmationis apponentes, eam observari inviolabiliter faciatis.

Nulli ergo omnino hominum liceat hanc nostrae paginam confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei, et beatorum Petri et Pauli apostolorum ejus se noverit incursurum.

Datum Laterani, IV Non . . . , pontificatus nostri anno quinto.



CCXXXVII. Monasterii S. Mariae Dauleiensis protectionem suscipit, bonaque ac privilegia confirmat.
[Dom CALMET, Histoire de Lorraine, II, Pr., p. 408.]
[Col. 1133D]

COELESTINUS episcopus, servus servorum Dei, dilectis filiis WARNERIO, priori monasterii Sanctae Mariae de Dauleio, ejusque fratribus tam praesentibus quam futuris, regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere et justis petentium desideriis apostolicum patrocinium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium S. Mariae de [Col. 1134A] Dauleio, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes ut ordo monasticus, qui secundum Domini et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

[Col. 1134B] Locum ipsum in quo praefatum monasterium situm est, cum omnibus pertinentiis suis, etc. . .

Liceat quoque vobis clericos vel laicos, liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in monasterio vestro professionem, fas sit absque prioris sui licentia, nisi arctioris religionis obtentu, de eodem loco discedere; discedentes vero absque communi litterarum cautione, nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. In parochialibus autem ecclesiis [Col. 1134C] quas habetis, liceat vobis sacerdotes eligere et dioecesano episcopo praesentare. Quibus, si idonei reperti fuerint, episcopus curam animarum committat, ut ei de spiritualibus, vobis vero de temporalibus debeant respondere.

Praeterea libertates et immunitates vobis et monasterio vestro concessas, nec non antiquas et rationabiles consuetudines hactenus observatas, ratas habemus et eas futuris temporibus illibatas manere sancimus. Sepulturam quoque ejusdem loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a [Col. 1134D] quibus mortuorum corpora assumuntur.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, imminuere seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia et monasterii Sancti Apri debita reverentia. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat [Col. 1135A] dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Data anno 1195.



ANNO 1196.



CCXXXVIII. Ad Hubertum Cantuariensem archiepiscopum.---De negotiis Terrae Sanctae. (Laterani, Jan. 12.)
[MANSI, Concil., XXII, 610.]
[Col. 1135B]

COELESTINUS episcopus, servus servorum Dei, venerabili fratri HUBERTO Cantuariensi archiepiscopo, et apostolicae sedis legato, salutem et apostolicam benedictionem.

Ex parte tua in audientia fuit nostra propositum, quod multi sunt in Anglia, qui, ut sepulcrum Domini visitarent, et illi Terrae Sanctae in qua steterunt pedes Domini subsidium opportunum conferrent, crucem Dominicam assumpserunt; et licet votum possint perficere, tamen ab exsecutione ejusdem se subtrahunt in suarum periculum animarum. Sunt etiam quidam qui, licet crucem susceperint, [Col. 1135C] pro paupertate tamen et corporis debilitate, vel alia justa causa, emissum votum non possunt, sicut convenit, adimplere. Verum quia quid super his agendum sit circa eos, nos duxit fraternitas tua consulendos: auctoritate tibi praesentium respondemus, per apostolica scripta mandantes, quatenus omnes illos, qui votum tale emiserunt, sicut dictum est, et ad illud explendum propriae suppetunt facultates, nisi ex justa causa omittendum, eos ad exsequendum quod gratis vovisse dicuntur, per censuram ecclesiasticam, appellatione remota, compellas. Caeterum de his qui paupertate et corporis debilitate, vel alio justo impedimento, votum quod emisisse noscuntur, non possunt, sicut convenit, [Col. 1135D] adimplere; volumus ut, cum super his veritas tibi fuerit declarata, poenitentia congrua eis injuncta, licentiam eis tribuas remanendi: eisdem firmiter injungens, ut, quam cito exsequendi votum suum libera eis fuerit attributa facultas, id exsequi sine dilatione aliqua non postponant. His vero, quos pro infirmitate corporis tibi constiterit nullatenus posse in propria persona votum suum prosequi, unam personam idoneam, vel plures, secundum quod facultates eorum suppetierint, ultra mare transmittant in suis expensis, per annum, vel amplius juxta tuum arbitrium, ibidem in Jesu Christi obsequio moraturas.

Datum Laterani, II Idus Januarii, pontificatus nostri anno V.



CCXXXIX. Ad Walterum Rothomagensem archiepiscopum.---Ut eos coerceat qui Ecclesiae censuras contemnebant (Laterani, Jan. 13.)
[MANSI, Concil., XXII, 617.]
[Col. 1136A]

COELESTINUS episcopus, servus servorum Dei, venerabili fratri Rothomagensi archiepiscopo salutem et apostolicam benedictionem.

Eos qui contra praelatos suos supercilium electionis assumunt, et in contumacia perdurantes, nec eorum sententiam servant, nec monitis deferunt vel mandatis, non minus credimus debere puniri, quam devotorum et humilium obedientia remunerari debet, et ab omnibus merito commendari. Nisi enim superbia fuerit contumacium edomata, et [Col. 1136B] apostolicae sedis auctoritate depressa, ordo ecclesiasticus deperibit, et quibuslibet incentivum accrescit, et materia delinquendi. Ad audientiam siquidem apostolatus nostri, te significante, pervenit, quod cum quosdam propter suos excessus excommunicationis vinculo innodaris et ab omnibus decreveris evitandos, religiosi et alii quidam in tua dioecesi constituti, ipsos ad communionem suam recipere ausu temerario praesumpserunt et ad celebrationem admittere divinorum. Licet autem tales ipso jure minori sunt excommunicatione astricti, et ex hoc a corporis et sanguinis Christi participatione amoti, ut tamen citius poeniteant, et a suis iniquitatibus resipiscant, nisi ad commonitionem tuam sua voluerint praesumptione desistere, [Col. 1136C] et de hoc quod hactenus attentarunt satisfactionem congruam exhibere; ut eos vinculo excommunicationis innodes, et communionem ecclesiasticam interdicas, liberam tibi tribuimus auctoritate praesentium, facultatem. Nulli ergo, etc.

Datum Laterani, Idibus Januarii, pontificatus nostri anno V.



CCXL. Alberto episcopo Vercellensi, et abbati Locediensi mandat, sub anathematis poena interdicant monachis S. Justi ne contra canonicorum Ulciensium privilegium burgensibus Secusiensibus sacramenta ecclesiastica tribuant. (Laterani, Jan. 20.)
[Ulciensis Ecclesiae Chartarium, p. 106.]




CCXLI. Gerardo, episcopo Bononiensi, concedit, si sacerdotes ecclesiarum tum civitatis tum dioecesis Bononiensis decesserint, ut muneris eorum aliis mandandi habeat potestatem. (Laterani, Jan. 27.)
[SAVIOLI, Ann. Bol., II, II, 183.]
[Col. 1136D]

COELESTINUS episcopus, servus servorum Dei, venerabili fratri GERARDO Bononiensi episcopo, salutem et apostolicam benedictionem.

Cum in Dei Ecclesiis personae debeant idoneae ordinari, et loco decedentium aliae infra certum tempus, secundum statuta concilii Lateranensis institui, si quando aliter fiat graviter ferimus et, ut citius corrigatur, auctoritatem apostolicam libentius [Col. 1137A] impertimur. Eapropter, venerabilis in Christo frater, petitionibus tuis gratum impendentes assensum, auctoritate tibi praesentium indulgemus, ut in ecclesiis tam civitatis quam dioecesis Bononiensis quae tibi sunt lege dioecesana subjectae et in quibus duo vel plures consueverunt presbyteri ministrare, juxta facultates earum loco decedentium personarum alias auctoritate concilii Lateranensis instituas, nullius super hoc contradictione vel appellatione obstante.

Nulli ergo omnino hominum liceat hanc paginam nostrae concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit [Col. 1137B] incursurum.

Datum Laterani, anno Domini 1195, VI Kal. Februarii, pontificatus nostri anno V.



CCXLII. Monasterii Sanctae Mariae Baumgartensis protectionem suscipit, bonaque ac privilegia confirmat. (Laterani, Febr. 9.)
[WURDTWEIN, Nova Subsidia dipl., t. X, p. 170.]

COELESTINUS episcopus, servus servorum Dei, dilectis filiis, MAXIMIANO abbati monasterii Sanctae Mariae de Bongarth ejusque fratribus tam praesentibus quam futuris regularem vitam professis, in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis [Col. 1137C] incursus aut eos a proposito revocet, aut robur, quod absit! sacrae religionis enervet. Eapropter, dilecti in Domino filii, vestris justis postulationibus clementer annuimus et praefatum monasterium Sanctae Dei genitricis et virginis Mariae de Bongarth, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus, in primis siquidem statuentes, ut ordo monasticus qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur perpetuis ibidem temporibus inviolabiliter observetur. Praeterea quascunque possessiones, quaecunque bona idem [Col. 1137D] monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis, vestrisque successoribus et illibata permaneant. In quibus haec propriis duximus exprimenda vocabulis:

Locum ipsum, in quo praefatum monasterium situm est cum omnibus pertinentiis suis, et adjacenti grangia de Bongarth terram de Cilkenberth cultam et incultam; molendinum de Heisco cum vineis adjacentibus et pratis; quidquid etiam habetis in vineis, terris arabilibus, et pratis et silvis et caeteris rebus apud villam de Ephekeb, et in adjacentiis ejus; vineam de Borsperch et de Birkereth, nec non et molendinum quod [Col. 1138A] fecit fieri venerabilis frater noster Conradus Argentinensis episcopus; terram de Salemberch; grangiam de Howarth, terram Tecelini et Humberti, et quidquid habetis in eadem grangia; grangiam de Anesseim cum omnibus pertinentiis suis, eleemosynam Walfridi de Bissoffheim in vineis, terris, pratis, curiis, domibus et molendino apud Ergesseym; grangiam de Baldenem cum omnibus appendiciis suis; grangiam de Hanso cum decimatione et omnibus pertinentiis suis; grangiam de Fossa cum omnibus appendiciis suis. Usuaria etiam nemorum et pasturas animalium ad omnes vestros per totam terram usus, castri quod dicitur Spicemberg; terras arabiles et vineas de Tambach, vineas de Blineswilre et de Nothehalt, et de Cella. Sane laborum [Col. 1138B] vestrorum, quos propriis manibus et sumptibus colitis, tam de terris cultis quam incultis, sive de arvis et virgultis vestris, vel de nutrimentis animalium vestrorum nullus a vobis decimas exigere, vel extorquere praesumat. Liceat quoque vobis clericos vel laicos liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper, ut nulli fratrum vestrorum post factam in monasterio vestro professionem fas sit absque abbatis sui licentia de eodem loco discedere. Discedentem vero absque communi litterarum cautione nullus audeat retinere: quod si quis forte retinere praesumpserit, licitum sit vobis in ipsos monachos, sive conversos sententiam regularem proferre. Illud districtius [Col. 1138C] inhibentes, ne terras, seu quodlibet beneficium ecclesiae vestrae collatum liceat alicui personaliter dari sive alio modo alienari, absque consensu totius capituli, vel majoris partis et sanioris. Si quae vero donationes, vel alienationes aliter quam dictum est factae fuerint, eas irritas esse censemus. Ad haec etiam prohibemus, ne aliquis monachus sive conversus sub professione vestrae domus astrictus sine consensu et licentia abbatis et majoris partis capituli vestri pro aliquo fidejubeat, vel ab aliquo pecuniam mutuo accipiat ultra pretium, capituli vestri providentia constitutum, nisi propter manifestam domus vestrae utilitatem: quod si facere praesumpserit, non teneatur conventus pro his [Col. 1138D] aliquatenus respondere; licitum praeterea sit vobis in causis propriis, sive civilem, sive criminalem contineant quaestionem, fratrum vestrorum testimoniis uti, ne pro defectu testium jus vestrum in aliquo valeat deperire. Insuper auctoritate apostolica inhibemus, ne nullus episcopus vel quaelibet alia persona ad synodos vel conventus forenses vos ire, vel judicio saeculari de vestra propria substantia, vel possessionibus vestris subjacere compellat, nec ad domos vestras causa ordines celebrandi, causas tractandi, vel aliquos publicos conventus convocandi venire praesumat, nec regularem electionem abbatis vestri impediat, aut de instituendo vel removendo eo, qui pro tempore fuerit, contra statuta Cisterciensis ordinis se aliquatenus intromittat. [Col. 1139A] Si vero episcopus, in cujus parochia domus vestra fundata est, cum humilitate ac devotione qua convenit, requisitus substitutum abbatem benedicere, et alia quae ad officium episcopale pertinent, vobis conferre renuerit, licitum sit eidem abbati, si tamen sacerdos fuerit, proprios novitios benedicere, et alia quae ad officium suum pertinent exercere, et vobis omnia ab alio episcopo percipere, quae a vestro fuerint indebite denegata, illud adjicientes, ut in recipiendis professionibus, quae a benedictis vel benedicendis abbatibus exhibentur, ea sint episcopi forma et expressione contenti, quae ab origine ordinis noscitur instituta, ut scilicet abbates ipsi salvo ordine suo profiteri debeant, et contra statuta ordinis sui nullam professionem facere [Col. 1139B] compellantur; pro consecrationibus vero altarium et ecclesiarum, sive pro oleo sancto, vel quolibet ecclesiarum sacramento nullus a vobis sub obtentu consuetudinis, vel alio modo quidquam audeat extorquere, sed haec omnia gratis vobis episcopus dioecesanus impendat, alioquin liceat vobis quemcunque malueritis catholicum adire antistitem gratiam et communionem sacrosanctae Romanae sedis habentem, qui nostra fretus auctoritate vobis, quod postulatur, impendat: quod si sedes dioecesani episcopi forte vacaverit, interim omnia ecclesiastica sacramenta a vicinis episcopis accipere libere et absque contradictione possitis; sic tamen ut ex hoc in posterum propriis episcopis nullum praejudicium generetur. Quia vero interdum propriorum [Col. 1139C] episcoporum copiam non habetis, si quem episcoporum Romanae sedis, ut diximus, communionem habentem, et de quo plenam notitiam habeatis, per vos transire contigerit, ab eo benedictiones vasorum et vestium, consecrationes altarium, ordinationes monachorum auctoritate apostolicae sedis recipere valeatis. Porro si episcopi, vel alii ecclesiarum rectores in monasteria vestra, vel personas inibi constitutas suspensionis, excommunicationis, vel interdicti sententiam promulgaverint, sive etiam in mercenarios vestros pro eo, quod decimas non solvitis, vel aliqua occasione eorum, quae ab apostolica benignitate vobis indulta sunt, seu benefactores vestros, pro eo quod aliqua vobis beneficia [Col. 1139D] vel obsequia ex charitate praestiterint, vel ad laborandum juverint in illis diebus, in quibus vos laboratis, et alii feriantur, eamdem sententiam protulerint, ipsam tanquam contra sedis apostolicae indulta prolatam duximus irritandam, nec litterae illae firmitatem habeant, quas tacito nomine Cisterciensis ordinis et contra tenorem apostolicorum privilegiorum constiterit impetrari. Paci quoque et tranquillitati vestrae paterna in posterum sollicitudine providere volentes, auctoritate apostolica prohibemus, ut infra clausuras locorum seu grangiarum vestrarum nullus rapinam seu furtum facere, ignem apponere, sanguinem fundere, hominem temere capere, vel interficere, seu violentiam audeat exercere. Praeterea omnes libertates et immunitates [Col. 1140A] a praedecessoribus nostris Romanis pontificibus ordini vestro concessas, nec non libertates et exemptiones saecularium exactionum a regibus et principibus, vel aliis fidelibus rationabiliter vobis indultas auctoritate apostolica confirmamus et praesentis scripti privilegio communimus.

Decernimus ergo, ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, [Col. 1140B] contra eam temere venire praesumpserit, secundo tertiove commonita, nisi praesumptionem suam congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen, amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    [Col. 1140C] Ego Octavianus, Ostiensis et Velletrensis episcopus.
    Ego Joannes, Praenestinus.
    Ego Petrus, Portuensis et Sanctae Rufinae episcopus.
    Ego Pandulfus, basilicae XII Apostolorum presbyter cardinalis.
    Ego Melior, Sanctorum Joannis et Pauli presbyter cardinalis titulo Pammachii.
    Ego Jordanus, Sanctae Pudentianae titulo Pastoris presbyter cardinalis.
    Ego Joannes, Dei gratia ecclesiae Sancti Clementis cardinalis presbyter.
    Ego Guido, presbyter cardinalis Sanctae Mariae [Col. 1140D] Transtiberim, titulo Calixti.
    Ego Hugo, presbyter cardinalis Sancti Marci, titulo Equitii.
    Ego Centius, titulo Sancti Laurentii in Lucina presbyter cardinalis.
    Ego Soffredus, titulo Sanctae Praxedis presbyter cardinalis.
    Ego Fidantius, titulo Sancti Marcelli presbyter cardinalis.
    Ego Joannes, titulo Sanctae Priscae presbyter cardinalis.
    Ego Gratianus, Sanctorum Cosmae et Damiani diaconus cardinalis.
    Ego Gerardus, Sancti Adriani diaconus cardinalis.
    [Col. 1141A] Ego Gregorius, Sanctae Mariae in Porticu diaconus cardinalis.
    Ego Gregorius, Sanctae Mariae in Aquiro diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Nicolaus, Sanctae Mariae in Via Lata diaconus cardinalis.
    Ego Gregorius, Sancti Angeli diaconus cardinalis.
    Ego Bobo, Sancti Theodori diaconus cardinalis.


Datum Laterani, per manum Centii Sanctae Luciae [Col. 1141B] in Orthea diaconi cardinalis, domini papae camerarii, V Idus Februarii, indictione XIV, Incarnationis Dominicae anno 1195, pontificatus domini Coelestini papae III anno quinto.



CCXLIII. Abbati Longi-Pontis concedit »ne quis in grangiis ad monasterium pertinentibus procurationes postulet aut homagium a servitoribus expetat.« (Laterani, Febr. 6.)
[Abbat. Longi pontis Chronic., 105.]

COELESTINUS episcopus, servus servorum Dei, dilecto filio abbati Longi Pontis, salutem et apostolicam benedictionem.

Licet cunctarum Ecclesiarum nobis cura immineat generalis, et earum nos oporteat opportunitatibus, [Col. 1141C] quantum cum Domino possumus praecavere, religiosis tamen qui Domino disposuerunt in claustri silentio militare et ab altercationum litigiis suas amovere penitus voluntates, propensiori sollicitudine assistere volumus et debemus, et eos a pravorum hominum molestiis defensare. Ad audientiam siquidem nostram, te referente, pervenit quod quidam potentes in grangiis ad tuum monasterium pertinentibus sumptuosas sibi procurationes postulant exhiberi, quas cum habere velint, res vestras per violentiam auferunt ad solutionem hujusmodi expensorum. Alii quosdam mercenarios ad servitium monasterii tui commorantes et advenas, qui nulla eis sunt ratione subjecti capiunt et exspoliant, et ad faciendum eis homagium indebita praesumptione [Col. 1141D] compellunt. Nolentes igitur quod monasterium tuum hujusmodi de caetero vexationibus fatigetur, praesenti pagina sub interminatione anathematis inhibemus, ne aliquis in grangiis monasterii tui praesumat hujusmodi procurationes indebitas extorquere, vel homines ad servitium monasterii tui commorantes ad praestandum homagium aliqua ratione compellere, vel ab eis sua injuste auferre. Nulli ergo hominum liceat hanc paginam nostrae inhibitionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 1142A] Datum Laterani, VIII Idus Februarii, pontificatus nostri anno quinto.



CCXLIV. [Aegidio] episcopo Mutinensi asserit jus canonicorum in episcopatus sui ecclesiis instituendorum. (Laterani, Febr. 12.)
[TIRABOSCHI, Memor. Moden., IV, 18.]

COELESTINUS episcopus, servus servorum Dei, venerabili fratri [AEGIDIO] Mutinensi episcopo, salutem et apostolicam benedictionem.

Cum ad universalis Ecclesiae regimen non nostris meritis, sed, Domino disponente, vocati simus, sic ad eas nostrae considerationis aciem dilatare debemus, ut quae in eis contra jus canonicum et approbatam [Col. 1142B] consuetudinem in fratrum et coepiscoporum nostrorum praejudicium attentantur, corrigere debeamus et in melius commutare. Pervenit siquidem ad nos ex tenore litterarum quas ad sedem apostolicam destinasti, quod licet institutio clericorum in ecclesiis tuae dioecesis ad te jure et consuetudine pertineat approbata, dilecti filii Sancti Viti et de Baisoria archipresbyteri, post electionem tuam, te inscio et penitus inconsulto, magistrum Martinum ecclesiae tuae praepositum, et quosdam alios, sicut dicitur, in canonicos receperunt, eis spretis et penitus reprobatis, pro quibus tua fraternitas intervenire curaverat, et rogare. Eapropter, venerabilis in Christo frater, tuis petitionibus annuentes, ordinationis hujusmodi in praedictis ecclesiis et aliis [Col. 1142C] in quibus jus instituendi habere dignosceris, praeter tuam conscientiam attentatas omnino cassamus, et decernimus non tenere. Statuentes ut, sicut in tua dioecesi hactenus est servatum, nullus in ecclesiis quae tibi sunt dioecesana lege subjectae, praeter auctoritatem tuam in clericum admittatur, vel si admissus fuerit, talis institutio nullam obtineat firmitatem. Ad haec fraternitati tuae auctoritate praesentium indulgemus ut eos, qui possessiones ecclesiarum tuae dioeceseos temere turbare praesumpserint, vel auferre, nisi post trinam admonitionem tuam a suae praesumptionis audacia duxerint desistendum, excommunicationi subjicias, et ab omnibus, appellatione remota, praecipias evitari.

[Col. 1142D] Datum Laterani, II Idus Februarii, pontificatus nostri anno quinto.



CCXLV. Privilegium pro ecclesia S. Sepulcri Hierosolymitana. (Laterani, Febr. 13.)
[Eug. de ROSIÈRE, Cartulaire du Saint-Sépulcre, 233.]

COELESTINUS episcopus, servus servorum Dei, dilectis filiis GAUFRIDO, priori ecclesiae Sancti Sepulcri, ejusque fratribus, tam praesentibus quam futuris, religiosam vitam professis in perpetuum.

Quoties illud a nobis petitur, quod religioni et honestati noscitur convenire, animo nos decet libenti concedere et petentium desideriis congruum [Col. 1143A] suffragium impertiri. Eapropter, dilecti in Domino filii, vestris justis postulationibus clementer annuimus, et praefatam ecclesiam, in qua divino mancipati estis obsequio, ad exemplar praedecessorum nostrorum piae memoriae Honorii, Innocentii, Coelestini et Lucii, Eugenii et Alexandri, Romanorum pontificum, sub beati Petri et nostra protectione suscipimus, et praesentis scripti privilegio communimus; in primis siquidem statuentes ut ordo canonicus, qui secundum Deum et beati Augustini Regulam in ipsa ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione [Col. 1143B] pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Medietatem oblationum omnium, quae ad Sepulcrum Domini pertinebunt vel deferentur, sed de cera duas ecclesiae partes, unam pro luminaribus ecclesiae, alteram vero ad servitium canonicorum semper habebit, tertia vero tantum venerabilis fratris nostri monachi, patriarchae vestri, et successorum ejus usibus cedet, vivificae nihilominus crucis, quae quidem custodiae vestrae deputatur, oblationes omnes, excepta sola die Parasceve, aut cum eumdem patriarcham vel successores suos necessitas compulerit eam in [Col. 1143C] expeditionem portare; necnon et magnum altare, quod est in choro vestro, cum oblationibus omnibus eidem provenientibus; carcerem quoque et altare cum omnibus, quae ibidem offeruntur; altare Sancti Petri et Sancti Stephani et inventionem cum altaribus et oblationibus cunctis; altare, quod est ad caput Sancti Sepulcri, parochiale cum oblationibus suis; cathedram, quae est post magnum altare, et omnia, quae ibidem, vel in quocunque praescriptorum altarium missam patriarcha celebraverit, ad suam manum sive ad pedem offerentur; omnes etiam oblationes compassi, quod in medio chori vestri est; plateam, quae est inter portam ecclesiae et columnas, et aliam plateam inter easdem columnas [Col. 1143D] et Hospitale Sancti Joannis, sicut in longum et latum protenditur; domos insuper, stationes, terras et quidquid in quarterio ecclesiae et patriarchae habetis, et de caetero juste acquirere poteritis; et omnes domos, stationes et terras, quae infra Jerusalem vel extra possidetis; item omnes furnos Jerusalem, exceptis duobus, unum Hospitalis et unum de Latina, et specialiter illum quem vobis patriarcha reddidit testimonio Petri, Tyrensis archiepiscopi, quem a vobis commodatum tenuerat. Praeterea ecclesiam et coemeterium extra portam David, juxta viam qua itur Bethlehem; dimidiam etiam partem illius possessionis, quam primus rex Balduinus pro excambio episcopatus Bethlehemitici praefatae Dominici Sepulcri ecclesiae dedit; [Col. 1144A] omnes decimas civitatis Jerusalem et totius episcopatus, exceptis decimis funde, a bonae memoriae Arnulpho, quondam Jerosolymitano patriarcha, rationabiliter vobis concessas, sicut eas impraesentiarum pacifice possidetis, et alias etiam decimas quas in eadem civitate et episcopatu legitime poteritis in posterum adipisci, vobis et ecclesiae vestrae auctoritate apostolica confirmamus. In Neapoli terram, quam Amalricus, illustris Jerosolymorum rex, in novo burgo vobis donavit, et ecclesiam, quam ibidem cum coemeterio ex concessione felicis recordationis Amalrici, Jerosolymitani patriarchae aedificare coepistis, et quidquid juris habetis apud Neapolim et in confinibus ejus; viginti et unum casalia, quae dux Godifridus cum pertinentiis suis [Col. 1144B] ecclesiae vestrae dedit; villas etiam, quas aedificastis, Machomariam videlicet magnam et parvam et Bethtsurit, et alias omnes, quas aedificaturi estis, ubi Latini habitabunt, cum ecclesiis et omni integritate justitiae et juris parochialis; item Thecue cum omnibus pertinentiis suis, et ecclesiam Quarentene cum pertinentiis suis; Geladiam et terram, quam emistis a Joanne Gomagno, et omnia casalia cum pertinentiis eorum, quae emistis ab Hugone de Ybelino; ecclesiam Sancti Petri in Joppen cum honoris et dignitatis suae integritate, quemadmodum eam quiete nunc possidetis, et decimam, quam recepistis in toto comitatu illo a rege et religiosis hominibus et ab omnibus Christianis; quidquid juris habetis apud Ascalonam et in confinio ejus; [Col. 1144C] quidquid juris habetis sub potestate et dominio domini de Arsurii, apud Caesaream et in toto episcopatu ejus; castrum Fe[n]iculi, domum juxta Cayfas, Gebul, Lo Cara; cuncta etiam, quae in toto archiepiscopatu Nazareno et in Acconensi episcopatu atque in toto Tyrensi archiepiscopatu, et omnia nihilominus, quae in universo patriarchatu et in regno Jerosolymitano rationabiliter possidetis vel possessuri estis; item quidquid juris apud montem Peregrinum et in toto episcopatu Tripolitano habetis, et in Antiochia et in toto patriarchatu et principatu ejus, vel in futurum, Deo donante, legitime acquirere poteritis; praeterea omnes possessiones, quas citra mare habetis in regno Siciliae, videlicet in ipsa Sicilia, in Calabria et in tota [Col. 1144D] Apulia, primum ecclesiam Sancti Sepulcri et Sancti Laurentii apud Brundusium cum omnibus pertinentiis suis, apud Barolum ecclesiam Sancti Sepulcri cum omnibus pertinentiis suis, ecclesiam Troiae cum omnibus pertinentiis suis, apud Beneventum ecclesiam Sancti Theodori cum omnibus pertinentiis suis; quidquid juris Romae et in omnibus finibus ejus, in Tuscia et in tota Italia habetis vel habituri estis; omnia insuper, quae in toto regno Franciae et universis eidem subjacentibus jure provinciis, necnon et in cunctis regnis et comitatibus Hispaniarum, seu ubique locorum in partibus ultramontanis saepedicta Dominici Sepulcri ecclesia legitime possidere dignoscitur, vel in futurum, [Col. 1145A] largiente Domino, acquirere poterit; omnes nihilominus antiquas et rationabiles ecclesiae consuetudines vobis vestrisque successoribus perpetualiter confirmamus. Sane de his et aliis possessionibus et bonis vestris liberam disponendi, communi tamen consilio, ad honorem Dei et ecclesiae vestrae profectum habeatis facultatem.

Transfretante autem patriarcha Jerosolymitano, prior et canonici, qui pro tempore in eadem ecclesia fuerint, domum, ut justum est, et familiam patriarchae et omnia, quae ad jus spectant intus et extra custodient et regent, donec ipse redierit. Obeunte ejusdem loci patriarcha, nullus ibi qualibet subreptionis astutia seu violentia praeponatur, nisi quem canonici ipsius loci communi assensu vel [Col. 1145B] canonicorum pars consilii sanioris secundum Dei timorem et sanctorum Patrum instituta canonice providerint eligendum. Nihilominus quoque vobis auctoritate apostolica confirmamus stationes Templi Domini, Montis Sion, Montis Oliveti et Vallis Josaphat in festivitatibus eorum, sicut ecclesia Dominicae Resurrectionis easdem semper consuevit habere, ita quod, absente patriarcha, liceat priori, qui pro tempore fuerit, missam in eis solemniter celebrare et processionem cum canonicis. Addicimus etiam ut licitum sit vobis malefactores vestros et specialiter vobis decimas auferentes, qui de vestra parochia fuerint, infra Jerusalem vel extra, nisi legitime commoniti satisfecerint, interdicti et excommunicationis sententia in patriarchae vestrae [Col. 1145C] absentia condemnare. Statuimus quoque ut non liceat patriarchae sive priori res ecclesiae, nisi de communi aut sanioris partis canonicorum consilio, distrahere aut quomodolibet alienare seu possessiones impignorare; ea vero, quae ab ecclesia vestra in damnum et detrimentum ipsius jam alienata noscuntur, licitum sit vobis rationabiliter revocare. Sancimus etiam ut non sit fas patriarchae sive priori aliquem de vobis sine consilio et assensu capituli vel sanioris partis ejusdem ad aliquam obedientiam cismarinam dirigere seu ab officio suo suspendere et a consortio canonicorum removere, nisi ob manifestam culpam suam, quae publica fuerit, aut unde confessus sive convictus existat; praeterea [Col. 1145D] confratribus vestris, nisi excommunicati aut nominatim fuerint interdicti, corpus Domini et ecclesiastica sepultura non negetur. Ad haec supradictis adjungimus ut patriarcha nil de rebus ecclesiae vestrae, quod sibi de jure non competit a canonicis vel confratribus per obedientiam exigere audeat. Sane novalium vestrorum, quae propriis manibus aut sumptibus colitis, sive de nutrimentis animalium vestrorum decimas a vobis nullus praesumat exigere. Porro medietatem possessionum, quae inter vos communes sunt, ut in Anglia, in Dacia, in Alemannia, Polonia, Rutenia, Avagia, Hungaria, Constantinopolim et in omnibus finibus ejus, in quibus medietatem expensarum facere debetis, vobis confirmamus.

[Col. 1146A] Decernimus ergo ut nulli hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed illibata omnia et integra conserventur eorum, pro quorum gubernatione et sustentatione concessa sunt, usibus commodis profutura, salva sedis apostolicae auctoritate et Jerosolymitani patriarchae canonica justitia et reverentia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi praesumptionem suam digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, [Col. 1146B] et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Albinus, Albanensis episcopus.
    Ego Octavianus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.
    Ego Pandulfus, basilicae XII Apostolorum presbyter [Col. 1146C] et cardinalis.
    Ego Melior Sanctorum Joannis et Pauli presbyter cardinalis tituli Pammachii.
    Ego Jordanus, Sanctae Pudentianae tituli Pastoris presbyter cardinalis.
    Ego Joannes, tituli Sancti Clementis cardinalis, Viterbinus et Tuscanus episcopus.
    Ego Hugo presbyter cardinalis Sancti Martini tituli Equitii.
    Ego Cintius, tituli Sancti Laurentii in Lucina presbyter cardinalis.
    Ego Sofredus, tituli Sanctae Praxedis presbyter cardinalis.
    Ego Fidantius, tituli Sancti Marcelli presbyter [Col. 1146D] cardinalis.
    Ego Gratianus, Sanctorum Cosmae et Damiani diaconus cardinalis.
    Ego Girardus, Sancti Adriani diaconus cardinalis.
    Ego Gregorius, Sanctae Mariae in Porticu diaconus cardinalis.
    Ego Gregorius, Sancti Georgii ad Velum aureum diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Gregorius, Sancti Angeli diaconus cardinalis.
    Ego Bobo, Sancti Theodori diaconus cardinalis.


Data Laterani, per manum Centii, Sanctae Luciae [Col. 1147A] in Orthea diaconi cardinalis, domini papae camerarii, Idus Februarias, inductione XIV, Incarnationis Dominicae anno 1195, pontificatus vero domini Coelestini papae III anno quinto.



CCXLVI. Permutationem »possessionis Bocharn« a praeposito et capitulo ecclesiae Augiensis factam cum C[onrado] episcopo et canonicis Ratisponensibus, confirmat. (Laterani, Febr. 15.)
[Mon. Boica, I, 223.]

COELESTINUS episcopus, servus servorum Dei, dilectis filiis praeposito et capitulo Augensis Ecclesiae salutem et apostolicam benedictionem.

Justis petentium desideriis dignum est nos facilem praebere consensum, et vota quae a rationis tramite [Col. 1147B] non discordant effectu prosequente complere. Eapropter, dilecti in Domino filii, vestris justis postulationibus grato concurrentes assensu permutationem possessionis Bocharn, quam cum venerabili fratre nostro C. episcopo et dilectis filiis canonicis Ratisponensibus contraxistis, sicut rationabiliter et sine qualibet pravitate facta est, et ex utraque parte recepta, et ejusdem episcopi authentico continetur, vobis et per vos ecclesiae vestrae auctoritate apostolica confirmamus, et praesentis scripti patrocinio communimus.

Nulli ergo omnino hominum liceat hanc paginam nostrae confirmationis infringere, et ei ausu temerario contraire. Si quis autem hoc attentare praesumpserit, [Col. 1147C] indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XV Kalendas Martii, pontificatus nostri anno quinto.



CCXLVI bis. Ad clerum, magnates et plebem Cypriensem.---Significat se, petente Amalrico rege, Laodicensem archidiaconum, et Alanum Cypri cancellarium delegasse ut in hac insula, hucusque schismatica, quidquid ad dotes Ecclesiae conferendas spectaret, nonobstante appellationis obstaculo, ordinarent. (Laterani, Febr. 20.)
[DE MAS-LATRIE, Histoire de l'île de Chypre. Paris, 1854, in-8o, Ire partie. Documents, p. 599, ex chartulario Sanctae Sophiae Venetae, charta n. 2.]
[Col. 1147D]

CELESTINUS, episcopus, servus servorum Dei, dilectis filiis, clero, magnatibus et populo Cypri, salutem et apostolicam benedictionem.

Fundavit Deus in unitate fidei supra petram ecclesie firmamentum, cujus a sui nascentis exordio, collata beato Petro ejusque vicariis potestate, Romane sedi primatium contulit, et indulsit tocius magisterii principatum; ex qua si quidem per partes orbis plurimas et diversas in unius doctrine spiritu ecclesie, velut a matre filie procreate ab ejusdem uberibus in edificacionem fidelium lac nutriantur, necessaria suggerere documenta, ut inde omnes [Col. 1148A] suscipiant regulas magisterii ubi totius ecclesie Christus posuit principatum, ut, que uniuscujusque sacerdotalis dignitatis mater esse dinoscitur, sit etiam ellactandis filiis magistra ecclesiastice rationis; quia et Dei privilegio possidetur et sanctorum Patrum sanctionibus evidentius declaratur ab unitate fidei prorsus exorbitare probantur qui secus aliquando sentientes, divinis obviare institutionibus moliuntur, vendicantes sibi magisterium non a Deo, aurientes scientiam non a fonte, ac proprie voluntatis vestigia prosecuti in oberrare deviis periculose nituntur.

Sane, quia, sicut ex tenore litterarum dilecti filii nobilis viri A. domini Cipri, perpendimus evidenter, ipse Dei scientiam, ejus inspiratione dumtaxat, in [Col. 1148B] singularitate fidei possidet, et Romanam ecclesiam, capud et magistram ecclesiarum omnium recognoscens, Cipri insulam, cujus dominium divina potius credimus quam humana ei potestate collatum, a suis tandem erroribus suo diligenti studio revocatam a beluato fermentatorum scismate ad unitatem ortodoxe matris ecclesie reducere studio se contendit, sicut per dilectum filium magistrum B. archidiaconum Laodicensem, nuntium suum, virum utique providum et discretum, nobis est manifestius intimatum; omnipotenti Deo grates referimus copiosas, et sue devotionis fervorem plurimum in Domino comendamus. Certa utique nobis est de sua probitate fiducia, cum illud inter alia summamus interius argumentum quod, recolende memorie, Jerosolimitanus [Col. 1148C] quondam rex frater suus [(37) 1Kb] , se pro ecclesia murum defensionis opposuit, et suam in pluribus expertus est constantiam probitatis. Ceterum, auditis devotionis et sincere fidei suc petitionibus, apostolatui nostro affectuose porrectis, cum grato ascensu votum suum ac desiderium promovere vollentes, dicto magistro B. et dilecto filio A [lano [(38) 1Kb] ] cancellario Cipri, vices nostras in hac parte duximus committendas, ut quicquid exinde, tam super decimis quam dotibus ecclesie conferrendis, digne cum Deo viderint statuendum nostra authoritate fieri, sine appellationis obstaculo, non differant ordinare, quod ratum nos faciemus et firmum inviolabiliter observari. Ideoque universitati vestre per [Col. 1148D] apostolica scripta precipiendo mandamus quatenus ipsis, ut super hujusmodi liberum possint et optatum in Domino habere processum, diligentem operam, favorem, consilium et auxilium, appellatione seposita, exhibere et conferre curetis.

Datum Laterani, X Kal. Martii, pontificatus nostri anno quinto.



CCXLVII. Ecclesiam S. Albani Basileensem tuendam suscipit, et ejus bona juraque confirmat. (Laterani, Febr. 21.)
[SCHOEPFLIN, Als. dipl., I, 302.]

COELESTINUS episcopus, servus servorum Dei, dilectis [Col. 1149A] filiis THEODERICO, praeposito ecclesiae Sancti Albani in territorio Basiliensi constructae, ejusque fratribus tam praesentibus quam futuris, regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere et justa petentium desideriis apostolicum patrocinium impertiri. Eapropter, dilecti in Domino filii, vestris justis postulationibus clementer annuimus, et praefatam ecclesiam Sancti Albani in qua divino estis mancipati obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo monasticus, qui secundum Deum et beati Benedicti Regulam in eadem ecclesia institutus [Col. 1149B] esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum, in quo praefata ecclesia sita est, cum omnibus pertinentiis suis. In civitate ipsa Basiliensi ecclesias Sancti Albani et Sancti Martini, sicut fluvius Birsicus determinat; ecclesiam Bussissenheim cum appendiciis suis et omni jure suo. Jus [Col. 1149C] quod habetis in ecclesia de villa quae dicitur Kemps, et medietatem villae cum suis appendiciis. Ecclesiam de Haegendorf in villa quae dicitur Inferior Basilea; ecclesiam et villam de Appenwilre cum earum pertinentiis; Loerrach cum ecclesia et omnibus suis appendiciis, tam in vineis quam in agris, pratis et silvis; ecclesiam de Howingen cum suis appendiciis; ecclesiam de Candro cum suis appendiciis; ecclesiam de Aenschossingen cum suis appendiciis; silvam quae sita est juxta Sanctum Albanum; molendina in ripa Birse cum pratis adjacentibus; tres partes decimarum in villa quae dicitur Huningen, ita tamen quod sacerdos ejusdem villae et Sancti Martini debet recipere quartam partem. Rinwilr, Leidinchoven, Habenchesheim, Guzwilre, [Col. 1149D] Sierentze; in villa quae dicitur Westhalda curtem unam cum vineis; Ufheim, Marswilre, Ramspach, Michelenbach, Oberwilr, Bratello, Gelterchingen, Durmin, Hollnstein, Metten, Bladolsheim, Biningen, Magstat, Utingen cum omnibus suis appendiciis. Possessiones et bona illa quae bonae memoriae Burkardus Basiliensis episcopus ecclesiae vestrae concessit et scripti sui munimine confirmavit, vobis nihilominus praesentis privilegii pagina confirmamus. Liceat quoque vobis clericos vel laicos, liberos et absolutos e saeculo fugientes ad conversionem recipere et eos absque contradictione aliqua retinere. Prohibemus insuper, ut nulli fratrum vestrorum post factam in monasterio vestro professionem fas sit absque praepositi sui licentia, nisi arctioris religionis [Col. 1150A] obtentu, de eodem loco discedere; discedentem vero absque communium litterarum cautione nullus audeat retinere. Ad haec auctoritate apostolica districtius inhibemus, ne quis in vos vel ecclesias vestras excommunicationis vel interdicti sententiam, absque manifesta et rationabili causa promulgare, seu vos novis et indebitis exactionibus fatigare praesumat. Cum autem generale interdictum terrae fuerit, licitum vobis sit, clausis januis, exclusis excommunicatis et interdictis, non pulsatis campanis, submissa voce divina officia celebrare. Sepulturam praeterea ejusdem loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat; [Col. 1150B] salva tamen justitia illarum ecclesiarum a quibus mortuorum corpora assumuntur. Praeterea libertates et immunitates nec non antiquas et rationabiles consuetudines vobis et ecclesiae vestrae concessas, et hactenus approbatas, vobis auctoritate apostolica confirmamus.

Decernimus ergo, ut nulli omnino hominum liceat praefatam ecclesiam vestram temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia, et Cluniacensis monasterii debita reverentia. Si qua [Col. 1150C] igitur in futurum, etc.

Datum Laterani, per manum Centii Sanctae Luciae in Orthea diaconi cardinalis, domini papae camerarii, IX Kalendas Martii, indictione IX, Incarnationis Dominicae anno 1195, pontificatus vero domini Coelestini papae III anno quinto.



CCXLVIII. Monasterii S. Petri Aldenburgensis protectionem suscipit bonaque ac privilegia confirmat. (Romae, ap. S. Petrum, Febr. 25.)
[Chronicon monasterii Aldenburgensis, ed. Van de Putte, p. 106.]

COELESTINUS episcopus, servus servorum Dei, dilectis [Col. 1150D] filiis HERMANNO abbati Sancti Petri Aldenborgensis ejusque fratribus tam praesentibus quam futuris, regularem vitam professis in perpetuum.

Effectum justa postulantibus indulgere et vigor aequitatis et ordo exigit rationis, praesertim quando petentium voluntates et pietas adjuvat et veritas non relinquit. Eapropter, dilecti in Domino filii, vestris justis postulationibus clementer annuimus et praefatum monasterium in quo divino mancipati estis obsequio, sub beati Petri et nostra protectione suscipimus et praesentis scripti privilegio communimus; in primis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. [Col. 1151A] Praeterea quascunque possessiones, quaecunque bona idem monasterium, impraesentiarum juste et canonice possidet, aut in futurum, concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est cum omnibus pertinentiis suis; tertiam partem decimae totius parochiae de Aldenborgh, tertiam partem praeterea decimae et oblationes omnes et quaecunque de altari Sanctae Mariae proveniunt, exceptis beneficiis quae ad presbyteratum pertinent, quae omnia sub annuo censu octo librarum [Col. 1151B] et undecim solidorum, quos annuatim debetis persolvere, quemadmodum in privilegiis Tornacensis Ecclesiae continetur, vobis auctoritate apostolica confirmamus; decimam de Eer[.....]ghem, terram quam habetis apud Aldenborgh. Sane novalium vestrorum quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere, vel extorquere praesumat. Liceat quoque vobis clericos vel laicos, liberos vel absolutos e saeculo fugientes ad curationem recipere et eos absque contradictione aliqua retinere. Prohibemus insuper ut nulli fratrum vestrorum post factam in monasterio vestro professionem fas sit absque abbatis sui licentia, nisi arctioris religionis obtentu, ab eodem loco discedere; discedentem [Col. 1151C] vero absque communi fratrum cautione nullus audeat retinere. Nihilominus etiam arctius inhibemus ne episcopo, archidiacono, vel eorum ministerialibus, canonicis seu clericis aliis, pro confirmatione, inthronizatione, vel benedictione abbatis cappam sericam aut quidquid aliud facultas vel licentia pateat a nobis obtentu cujuslibet consuetudinis exigendi, si vero pro iis a vobis quidquid exegerint, cum detestabile sit et obvium rationi, libere vobis liceant eis quod postulaverint denegari. Interdicta si terra fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Sepulturam praeterea ejusdem loci liberam [Col. 1151D] esse decernimus, et eorum devotioni et extremae voluntati, qui se illic sepeliri deliberaverunt, nisi forte excommunicati vel interdicti fuerint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, nunc ejusdem loci abbate, vel tuorum quolibet successorum, nullus ibi subreptionis qualibet astutia seu violentia praeponatur nisi quem fratres communi consensu vel fratrum pars consilii sanioris secundum Dei timorem et beati Benedicti Regulam, providerint eligendum.

Decernimus ergo ut nulli omnino homini liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra [Col. 1152A] conserventur eorum, pro quorum gubernatione aut sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, nisi reatum suum congrua satisfactione correxerit, pietatis honorisque sui careat dignitate, reamque se divino judicio existere de perpetrata iniquitate agnoscat et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi quatenus et hic fructum [Col. 1152B] bonae actionis percipiant et apud districtum judicem praemia aeternae pacis inveniant. Amen.

Datum Romae, apud S. Petrum, per manum Centii Sanctae Luciae in Orthea diaconi cardinalis, domni papae camerarii, V Kal. Martii, indictione XIV, Incarnationis Dominicae anno 1195, pontificatus vero domini Coelestini papae III anno quinto.



CCXLIX. Parthenonis S. Mariae Kluaynardensis protectionem suscipit, bonaque ac privilegia confirmat. (Laterani, Febr. 26.)
[Monastic. Angl., II, 1043.]

COELESTINUS episcopus, servus servorum Dei, dilectis in Christo filiabus AGNETI abbatissae monasterii [Col. 1152C] S. Mariae de Kluaynard, ejusdem sororibus tam praesentibus quam futuris religiosam vitam professis, in perpetuum.

Prudentibus virginibus quae sub habitu religionis, accensis lampadibus per opera sanctitatis, jugiter se praeparant ire obviam sponso, sedes apostolica debet praesidium impertire, ne forte cujuslibet temeritatis incursus aut eas a proposito revocet, aut robur, quod absit! sacrae religionis infringat. Eapropter, dilectae in Christo filiae, vestris justis postulationibus clementer annuimus, et praefatum monasterium de Kluaynard, in quo divino estis obsequio mancipatae, sub beati Petri et nostra protectione suscipimus, et praesentis scripti privilegio communimus, in primis siquidem statuentes ut [Col. 1152D] ordo canonicus, qui secundum Domini et beati Augustini Regulam atque institutionem Froensium fratrum in eodem monasterio institutus esse dignoscitur, perpetuis ibidem temporibus immutabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis et eis quae vobis successerint, et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est, cum omnibus pertinentiis suis; Lesnabenny, [Col. 1153A] Grhlem, Balinchuleman, Rosinbardan, cum earum pertinentiis; ecclesiam Sanctae Mariae de Luscha, cum decem aggeribus de eleemosyna Joannis Dublinensis archiepiscopi in adjacenti campo; Cuodmua, Arrd, Grenog, Lesamulin, Kellathlechty cum earum pertinentiis; ecclesiam Sanctae Mariae de Dublinia cum villis Balinsgellan, Kelmactalmanais, Kelbrigi, Glenduah cum earum pertinentiis; ecclesiam Sanctae Mariae de Damliay cum villa Balimleochid cum suis pertinentiis; ecclesiam Sanctae Mariae de Thermunkechin cum villa Achadersamid, cum suis pertinentiis; ecclesiam Sanctae Mariae de Scrin cum adjacenti campo Dumdonnuill, cum pertinentiis suis; ecclesiam S. Odra cum ipsa villa et omnibus suis pertinentiis; ecclesiam Sanctae [Col. 1153B] Brigidiae de Athrim, cum pertinentiis suis; ecclesiam Sanctae Mariae de Kenenus, cum mansione sua in eadem civitate et villa Disnerthicechan; ecclesiam Sanctae Mariae de Favor cum villa Kellarthalgach cum pertinentiis suis; ecclesiam Sanctae Mariae de Durmaig, cum suis possessionibus; ecclesiam Sanctae Mariae de Kluaynmacnois ad Orientem, cum villa de Kellogainechan cum suis pertinentiis; ecclesiam Sanctae Mariae ad Occidentem cum villa Drumalgach cum suis pertinentiis; ecclesiam Sanctae Mariae de Evachdun, cum villa Kelgel cum suis pertinentiis.

Sane novalium vestrorum quae propriis manibus aut sumptibus colitis, sive de nutrimentis animalium vestrorum nullus a vobis decimas exigere vel [Col. 1153C] extorquere praesumat. Liceat quoque vobis personas liberas et absolutas, a saeculo fugientes ad conversionem recipere, et eas absque contradictione aliqua retinere. Prohibemus insuper ut nulli sororum vestrarum, post factam in loco vestro professionem, fas sit, absque abbatissae suae licentia, de eodem loco, nisi arctioris religionis obtentu, discedere; discedentem vero, absque communium litterarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce divina officia celebrare. Inhibemus etiam ne ullus archiepiscopus, episcopus, vel alia quaelibet persona, [Col. 1153D] nisi a vobis fuerit requisitus, in vestro monasterio conventus publicos convocare, causas seu alia negotia pertractare praesumat, nisi a Romano pontifice vel ejus legato super hoc mandatum receperit. Novas etiam et indebitas exactiones ab archiepiscopis, episcopis, archidiaconis seu decanis, aliisque omnibus ecclesiasticis saecularibusque personis vobis omnino fieri prohibemus.

Ad haec etiam duximus inhibendum, ne ulli archiepiscopo, vel episcopo seu aliae personae a vobis pro decimis vestris, injuste aliud petere, et recipere liceat quam fuerit a praedecessoribus eorum usque ad haec tempora requisitum. Decimas et possessiones ad jus ecclesiarum vestrarum spectantes, quae a laicis detinentur, redimendi et legitime [Col. 1154A] liberandi de manibus eorum, et ad ecclesias ad quas pertinent revocandi, libera sit vobis de auctoritate nostra facultas. Eas etiam decimas quas monasterium vestrum a quadraginta annis inconcusse possedit, et impraesentiarum rationabiliter possidet, vobis, et per vos eidem monasterio nihilominus confirmamus. Libertates praeterea et munitiones vestras antiquas, et rationabiles consuetudines monasterio vestro concessas, hactenus observatas, et eas futuris temporibus illibatas manere sancimus. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum [Col. 1154B] a quibus mortuorum corpora assumuntur.

Obeunte vero te, nunc ejusdem loci abbatissa, vel earum qualibet, quae ubi successerint, nulla ibi qualibet subreptionis astuitia seu violentia praeponatur, nisi quam sorores communi consensu, vel sororum pars consilii sanioris, secundum Dei timorem et beati Augustini Regulam providerint eligendam. Paci quoque ac tranquillitati vestrae paterna imposterum sollicitudine providere volentes, auctoritate apostolica prohibemus ut infra clausuras locorum vestrorum nullus rapinam seu furtum committere, sanguinem fundere, hominem temere capere, vel interficere, seu violentiam audeat exercere.

Decernimus ergo, etc.

Datum Laterani, etc., IV Kalendas Martii, indictione [Col. 1154C] IV, Incarnationis Dominicae anno 1195, pontificatus vero domini Coelestini papae III anno quinto.



CCL. Ad magistrum et fratres militiae Templi.---De decimis. (Laterani, Febr. 26.)
[ROSIÈRE, Cartul. du Saint-Sépulcre, 273.]

COELESTINUS episcopus, servus servorum Dei, dilectis filiis magistro et militiae fratribus Templi salutem et apostolicam benedictionem.

Conquesti sunt apostolatui nostro dilecti filii prior et canonici Dominici Sepulcri quod conventionem inter vos et ipsos super decimis, quas in locis [Col. 1154D] ad eos vel eorum ecclesiam pertinentibus possidetis, vel estis imposterum possessuri, factam et in scriptis redactam contra juris ordinem praesumitis in irritum revocare. Cum enim inter vos convenisset ut medietatem omnium decimarum de locis praedictis annuatim tam eis quam eorum successoribus sine contradictione qualibet fideliter redderitis, vos promissionem non servantes eamdem debitam de jam dictis decimis diminuere portionem nullatenus formidatis. Quapropter universitati vestrae per apostolica scripta mandamus et in obedientiae virtute praecipimus quatenus, sicut vobis privilegia vestra vultis a nobis integra et illibata servari, ita, sicut tenemini eisdem, inviolabiliter observetis, [Col. 1155A] ne ad quos querela super hoc veniens iterata nos debeat contra vos merito provocare.

Data Laterani, IV Kalendas Martii, pontificatus nostri anno quinto.



CCLI. Comitem Tolosanum hortatur, ut damna monasterio S. Aegidii illata resarciat; alioquin eum ostendit a Bituricensi, Narbonensi, Arelatensi et Aquensi archiepiscopis excommunicatum iri. (Romae, apud S. Petrum, Mart. 1.)
[Hist. de Languedoc, III, Pr., p. 181.]

COELESTINUS episcopus, servus servorum Dei, dilecto filio nobili viro comiti Tolosano, salutem, etc.

Cum recolendae memoriae patrem tuum, olim minori fungentes officio, sincerae dilexerimus charitatis [Col. 1155B] affectu, postquam nos, licet immeritos, in sede apostolica voluntati divinae placuit collocare, illius antiquae dilectionis nequaquam immemores, ad personam tuam ejusdem charitatis insignia transfundere disposuimus, nisi actus tui voluntatis nostrae propositum retardarent. Verum ea de tuis ad nos actionibus referuntur, per quae animus noster ab ipsius dilectionis ardore, quanquam invitus, cogitur revocari, nec potest ille verus amor et integer suum erga te conservare vigorem, nisi forte de temerariis excessibus, quibus jam tibi, sicut audivimus, praecipitium praeparasti, debita fuerit satisfactio subsecuta. Audivimus siquidem, et non modicum dolorem concepimus, audientes quod ad ecclesiarum et religiosorum locorum justitiam nullum habens [Col. 1155C] divinae pietatis consideratione respectum, ecclesiam de Asperano et aedificia quae ibi erant, omniaque ad eamdem ecclesiam pertinentia, in quibus aedificiis dilectus filius noster abbas Sancti Aegidii plusquam LX, millia solidor. se asserit expendisse, et ecclesiam de Scieura hostiliter destruxisse, messes earum de Cassanicis, de Stagello, pro tua diripiens voluntate, ecclesiam quoque Sancti Genesii violenter bonis omnibus spoliasti; domo etiam Sancti Amantii bonis omnibus destituta, quoddam etiam molendinum, et messes ejusdem domus per violentiam occupasti, et in animae tuae perniciem detinere illicite praesumpsisti, nec in iis tuus fuit furor aversus; sed ut magis tuae malitiae perversus notaretur, in suggilationem monasterii Sancti Aegidii, [Col. 1155D] quod ad nos nullo pertinet mediante, quoddam etiam castrum in ejusdem allodio construere temere praesumpsisti; in quo nimirum excessu, praeter alias injurias, quae ipsi coenobio per te contra juramentum tuum, sicut in instrumento bulla tua munito evidenter apparet, irrogata dicuntur, abbas et conventus ejusdem loci grave admodum et damnosum requiruntur praejudicium sustinere. Quia igitur eo modo illud amplectimur, ut jacturam ipsius, tanquam nobis illatam, nos ipsi graviter patiamur, nobilitati tuae per apostolica scripta mandamus, et sub anathematis interminatione districte praecipimus, quatenus praedictum castrum dirui facias sine mora; super aliis injuriis et damnis praefato monasterio irrogatis, ita satisfacturus ad plenum, quod [Col. 1156A] nulla eisdem abbati et conventui de te remaneat materia conquerendi, ipsumque monasterium in omni jure suo conserves indemne; alioquin noveris nos venerabilibus fratribus nostris Bituricensi, Narbonensi, Arelatensi, et Aquensi archiepiscopis, et eorum suffraganeis districte praecipiendo mandasse, ut te et omnes bajulos et fautores tuos, auctoritate nostra, omni contradictione, dilatione et appellatione cessante, vinculo excommunicationis innodent, et totam terram tuam subjiciant interdicto, et tandiu sententias ipsas singulis Dominicis diebus, publice, accensis candelis, pulsatis campanis non differant innovare, faciantque per universas ecclesias suarum dioecesum solemniter innovare, et in universis aliis terris ad quas te venire contigerit, [Col. 1156B] dum in eis praesens fueris, divina prohibeant officia celebrari, donec satisfactionem exhibueris super praemissis omnibus competentem; sciturus pro certo, quod si in incoepta malitia duxeris persistendum, nos a juramento fidelitatis, quo tibi tenentur astricti, universos tuos homines absolvimus.

Datum Romae apud S. Petrum, Kalendas Martii, pontificatus nostri anno quinto.



CCLII. Privilegium pro monasterio S. Laurentii Wedinghusensi. (Laterani, Mart. 7.)
[HUGO, Annales Praemonst., t. I, Probat., p. 117.]

COELESTINUS episcopus, servus servorum Dei, dilectis [Col. 1156C] filiis CHRISTIANO abbati monasterii Sancti Laurentii in Wedinekusen, ejusque fratribus tam praesentibus quam futuris, praeclara vita professis in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! religionis infringat. Eapropter, dilecti in Domino filii, vestris justis postulationibus clementer annuimus, et praefatum monasterium Sancti Laurentii iu Wedinckhusen, in quo divino mancipati estis obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo canonicus qui secundum Deum et [Col. 1156D] beati Augustini Regulam atque institutionem Praemonstratensium fratrum in eodem loco institutus dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona, idem monasterium impraesentiarum juste possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefatum monasterium situm est, cum omnibus pertinentiis; curiam in Marselde quod Henricus comes de Arnesbery, qui monasterium vestrum pia consideratione inductus [Col. 1157A] fundavit, concedentibus Henrico et Godefrido filiis suis, eidem monasterio tradidit perpetuo possidendum, cum omnibus pertinentiis suis; curiam quae dicitur Evenho, montem qui dicitur Echols, et montem qui dicitur Cetus, mansum unum Weltere, mansum unum Eenole, mansum unum Buren, mansum unum Hagenen, mansum unum Holthausen, Grinele, Hagenbole, Mollensclea, Wige, decimam Wanden quam habetis ex dono Everhardi de Arthei, et fratris ejus Jonathae, Eoolbem in Wirte quam supradicti fratres Henricus et Godefridus monasterio vestro cum omnibus pertinentiis suis, deliberatione provida, concesserunt; jus quod habetur in monasterio monialium Rumbecke. Sane novalium vestrorum quae propriis manibus aut sumptibus [Col. 1157B] colitis, de hortis et virgultis, et piscationibus vestris, de nutrimentis animalium vestrorum, nullus a vobis decimas exigere, vel extorquere praesumat. Liceat quoque vobis clericos vel laicos habere, et absolutos e saeculo fugientes ad monasterium recipere, et eos absque contradictione aliqua retinere. Prohibemus insuper ut nulli fratrum vestrorum post factam in monasteriis vestris professionem, fas sit absque abbatis sui licentia, de eodem loco discedere: discedentem vero absque communi litterarum vestrarum cautione nullus audeat retinere. Ad haec inhibemus nemini episcopo vel alii plus a vobis pro vestris decimis petere, aut recipere liceat quam fuerit a praedecessoribus concessum et usque ad haec tempora requisitum. Cum autem generale interdictum [Col. 1157C] terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare; chrisma vero, oleum sacrum, consecrationes altarium seu basilicarum, ordinationes clericorum qui ad sacrum ordinem fuerint promovendi, a dioecesano suscipietis episcopo, siquidem catholicus fuerit, et communionem sanctae Romanae sedis habuerit, et nisi vobis voluerit sine pravitate quadam exhibere; alioquin liceat vobis quemcunque volueritis catholicum adire antistitem, gratiam et communionem sedis apostolicae habentem, qui nostra fretus auctoritate, vobis quod postulatis impendat. Prohibemus insuper ut infra fines parochiae [Col. 1157D] vestrae nullus sine assensu dioecesani episcopi et vestro capellam vel oratorium de novo construere audeat, salvis privilegiis Romanorum pontificum. Ad haec novas et indebitas exactiones ab archiepiscopis, archidiaconis, decanis, aliisque omnibus ecclesiasticis saecularibusve personis omnino fieri prohibemus. Sepulturam quoque ipsius loci liberam esse decernimus ut eorum devotioni et extremae voluntati qui se illic sepeliri deliberaverint, nisi forte excommunicati, vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Decimas praeterea et possessiones et jus ecclesiarum vestrarum spectantes quae a laicis detinentur, redimendi et legitime liberandi de manibus eorum et [Col. 1158A] ad ecclesias ad quas pertinent, revocandi, libera sit vobis de nostra auctoritate facultas. Paci quoque et tranquillitati vestrae paterna in posterum sollicitudine providere volentes, auctoritate apostolica confirmamus ut infra clausuras locorum vel grangiarum vestrarum, nullus rapinam vel furtum facere, ignem apponere, sanguinem fundere, hominem temere capere vel interficere, seu violentiam audeat exercere. Praeterea omnes libertates et immunitates a praedecessoribus nostris Romanis pontificibus ordini vestro concessas, nec non et libertates et exemptiones saecularium exactionum a regibus et principibus et fidelibus rationabiliter indultas, auctoritate apostolica confirmamus, et praesentis scripti privilegio communimus.

[Col. 1158B] Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus et commodis profutura, salva sedis apostolicae auctoritate, et dioecesani episcopi canonica justitia Si qua igitur in futurum ecclesiastica saecularisve persona, hanc nostrae confirmationis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore [Col. 1158C] et sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, qui et hic fructum bonae actionis percipiant, et apud districtum judicem praemia aeternae pacis inveniant. Amen, amen.

    Ego Coelestinus, catholicae Ecclesiae episcopus.
    Ego Ottomanus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.
    Ego Petrus, tit. Sanctae Caeciliae presbyter card.
    Ego Joannes, Sanctae Pudentianae tit. Pastor [Col. 1158D] presb. cardinalis.
    Ego Joannes, ecclesiae Sancti Clementis cardinalis Viterbiensis et Tusculanus episcopus.
    Ego Hugo, presb. cardinalis tit. Equitii.
    Ego Joannes, tit. Sancti Stephani in Coelio monte presb. card.
    Ego Cintius, tit. Sancti Laurentii in Lucina presb. card.
    Ego Loffricius, tit. Sanctae Pradexis presb. card
    Ego Bernardus, Sancti Petri presb. card. tit. Eudoxiae.
    Ego Gratianus, SS. Cosmae et Damiani diac. card.
    Ego Gerardus, Sancti Adriani diac. card.
    Ego Gregorius, Sanctae Mariae in Porticu diac. card.
    [Col. 1159A] Ego Gregorius, Sancti Georgii ad Velum aureum diac. card.
    Ego Lotharius SS. Sergii et Bacchi diac. card.
    Ego Nicolaus, Sanctae Mariae in Cosmedin diac. card.
    Ego Bobo, Sancti Theodori diac. card


Datum Laterani per manum Centii, Sanct. Luciae in Orthea diac. cardinalis domini papae camerarii, Non. Martii, indictione XIV, Incarnationis Dominicae 1196, pontificatus nostri domini Coelestini papae III anno quinto.



CCLIII. Ad capitulum Nidrosiense.---Prohibet ne quis laicus in dioecesi Nidrosiensi jurisdictionem ecclesiasticam exerceat. (Laterani, Mart. 17.)
[THORKELIN, Diplom. Arna-Magn., II, 17.]
[Col. 1159B]

COELESTINUS episcopus, servus servorum Dei, dilectis filiis Nidrosiensi capitulo, salutem et apostolicam benedictionem.

Cum ecclesiasticae dignitates et spiritualis jurisdictio a laicorum personis debeant esse alienae, mirari non sufficimus, quod post canonicas institutiones felicis recordationis Adriani papae praedecessoris nostri, quibus tres archidiaconatus in Ecclesia vestra distinxit, et decanum duxit unicum ordinandum, per laicos jurisdictiones conqueremini, ecclesiasticas exerceri, et eis in spiritualibus indebitam potestatem concedi. Volentes igitur tam detestabile vitium a Nidroniensi Ecclesia removere, [Col. 1159C] auctoritate praesentium distinctius inhibemus, ne aliquis laicus in dioecesi vestra ecclesiasticam jurisdictionem exerceat, vel causas audiat aut definiat, quae judicio exigunt ecclesiastico terminari.

Nulli ergo omnino hominum liceat hanc paginam nostrae inhibitionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XVI Kalendas Aprilis, pontificatus nostri anno quinto.



CCLIV. Monasterii S. Mauritii Agaunensis possessiones et privilegia confirmat. (Laterani, April. 2.)
[Vide GUICHENON, Bibl. Sebus., p. 262.]
[Col. 1159D]




CCLV. Willelmo abbati S. Mauritii Agaunensis usum mitrae et annuli tribuit. (Laterani, April. 6.)
[Gallia Christ., XII, 431, Prob.]

COELESTINUS episcopus, servus servorum Dei, dilecto filio WILLELMO abbati S. Mauritii Agaunensis salutem et apostolicam benedictionem.

Cum monasterium S. Mauritii S. Romanae Ecclesiae subsit et sub tuitione S. Petri existat, dignum credimus et conveniens rationi ut per sedem apostolicam [Col. 1160A] specialis privilegii praerogativa laetetur, ut et libertas cognoscatur ex munere, et dignitas pateat ex ornatu Eapropter, dilecte in Domino fili, devotionem Ecclesiae tuae, quam circa Romanam Ecclesiam semper exhibuit, attendentes, considerantes etiam religionis constantiam, quam te multorum testimonio didicimus obtinere, tibi et successoribus tuis de benignitate apostolicae sedis usum mitrae et annuli duximus concedendum, quibus infra Ecclesiam tuam ad missarum solemnia in festivis diebus utaris. Nulli ergo hominum liceat hanc paginam nostrae concessionis infringere, vel ei ausu temerario contravenire. Si quis autem haec praesumpserit, iram Dei omnipotentis, et indignationem SS. Petri et Pauli apostolorum noverit se incursurum.

[Col. 1160B] Datum Laterani, VIII Idus Aprilis, pontificatus nostri anno quinto.



CCLVI. Berardo, electo archiepiscopo Messanensi, »decimam integram fluminis Dionysii« asserit (Laterani, April. 10.)
[PIRRI, Sicilia sacra, t. I, p. 400.]

Datum Laterani, IV Idus Aprilis, pontificatus anno V.



CCLVII. Decernit ut Berardo archiepiscopo Messanensi, parochiam lustranti a, Graecis et Latinis abbatibus necessaria procurentur. (Laterani, 13 April.)
[Ibid.]
[Col. 1160C]

Bernardus, quem Bernardum Lellus, Bertium vocat Bonfiglius, monachus S. Benedicti, Messanensis fuit antistes: ei facultatem fecit Coelestinus papa III, dato diplomate Laterani, Idibus Aprilis, pont. anno V, sal. 1196, ut cum parochiam suam visitaret, abbates Graecos et Latinos ad procurationem sibi debitam et consuetam compellere posset.



CCLVIII. Ad [Willelmum] Magalonensem episcopum (Laterani, April. 22.)
[GARIEL, Series praesulum, etc., t. II, p. 245.]

[Col. 1160D] COELESTINUS episcopus, servus servorum Dei, venerabili fratri Magalonensi episcopo, s. et ap. b.

Ad culmen licet immeriti summi pontificatus assumpti, justas petitiones nos admittere convenit singulorum et jura fratrum et coepiscoporum nostrorum specialius in Domino confovere, quia dum praelationi ecclesiarum honor debitus conservatur illaesus, vigor ecclesiasticus suscipit firmitatem et disciplina ecclesiastica nunquam potest deperire. Pervenit siquidem ad apostolatus nostri notitiam, quod cum plerumque in ecclesia tua, archidiaconatum et sacristiam vacare contingat illi quorum assensum teneris requirere dignitatibus conferendis nihil rationabile vel canonicum nominatis a te personis objicientes, institutionem tuam malitiose [Col. 1161A] impedire nituntur, et ordinationi ipsi voluntate ducti propria contradicunt. Nolentes igitur quod malevola tergiversatione quorumlibet in ecclesiis consuetae dignitatis institutio prorogetur, fraternitati tuae praesenti pagina indulgemus. Quod si illi, quorum in praedictarum dignitatum ordinatione teneris postulare assensum, aliquid rationabile vel canonicum contra personas a te nominatas non objecerint, et requisiti legitime, non probaverint; liceat tibi, eorum contradictione vel appellatione penitus non obstante, personam idoneam ipsius ecclesiae ad praedictas dignitates vacantes infra tempus a Lateranensi concilio constitutum auctoritate apostolica ordinare.

Decernimus ergo ut nulli hominum liceat hanc [Col. 1161B] paginam nostrae concessionis infringere, vel ei ausu temerario contraire. Si quis hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, X Kal. Maii, pontificatus nostri anno sexto.



CCLIX. Ad [Willelmum] episcopum et capitulum Ecclesiae Magalonensis. (Laterani, April. 22.)
[Ibid., p. 247.]

COELESTINUS episcopus, servus servorum Dei, venerabili fratri episcopo Magalonensi et dilectis [Col. 1161C] filiis capitulo Magalonensi, s. et ap. b.

Ad hoc sumus, licet immeriti, ad apicem summi pontificatus assumpti, ut bonis digna meritorum praemia in Domino largiamur, et malitiosis obviemus, quantum possumus, actibus singulorum.

Quoniam igitur, sicut veridica relatione recepimus, tam tu, frater episcope, quam bonae memoriae praedecessor tuus, cum ad Romanam Ecclesiam veniretis capti fuistis et rebus omnibus spoliati, et socii vestri ad redemptionem coacti, et nunc etiam superabundante in partibus vestris malitia plurimorum multi canonici et homines Magalonensis Ecclesiae a parochianis et a vicinis vestris saepius capiuntur. Volentes vestris et ecclesiae vestrae, quantum possumus, indemnitatibus praecavere, [Col. 1161D] auctoritate vobis praesentium indulgemus, ut quicunque de dioecesi vestra episcopum, canonicos vel homines Magalonensis Ecclesiae ceperit, aut bona eorum abstulerit violenter, commonitus canonice reatum suum digna non curaverit emendatione corrigere, et vobis et ecclesiae vestrae satisfacere competenter, malefactor ipse extunc, sicut excommunicatus ab omnibus arctius evitetur, et terra ejus et locus in quo idem malefactor commorabitur, et persona capta, vel res detinebuntur ablatae, usque ad condignam satisfactionem, ecclesiastico subjiciatur interdicto.

Nulli ergo hominum liceat hanc paginam nostrae concessionis infringere, vel ausu temerario contraire. Si quis hoc attentare praesumpserit, indignationem [Col. 1162A] omnipotentis Dei, et beatorum Petri et Pauli apostolorum ejus se noverit incursurum.

Datum Laterani, X Kal. Maii, pontificatus nostri anno sexto.



CCLX. Priori et monachis S. Pancratii de Leves interdicit ne pensiones quasdam solvant, neve »ecclesias antequam vacent alicui promittant.« (Laterani, April. 27.)
[RYMER, Foedera, I, 93.]

COELESTINUS episcopus, servus servorum Dei, dilectis filiis . . . . priori et monachis S. Pancratii de Leves, salutem et apostolicam benedictionem.

Quae in praejudicium ecclesiarum, praeter juris ordinem, perperam attentantur, auctoritate sunt [Col. 1162B] apostolica corrigenda, et cum nobis immineat, ex injunctae servitutis officio, de singulis ecclesiis per universum orbem diffusis paterna sollicitudine cogitare, ipsarum debemus utilitati consulere, et onera sublevare tenemur.

Accepimus siquidem quod ad instantiam quorumdam nobilium, quibus favorem vestrum non poteratis de facili denegare, primas, secundas et tertias vacantes ecclesias quibusdam clericis promisistis, quibus interim certas solvistis pensiones, ex quarum solutione ecclesia vestra non modicum aggravatur. Eapropter vestris postulationibus favorem apostolicum impendentes, vos et ecclesiam vestram ab hujusmodi promissionibus, apostolicae sedis auctoritate absolvimus, et ad talium pensionum [Col. 1162C] solutionem decernimus non teneri; districtius inhibentes ne ecclesias, antequam vacent, alicui promittere praesumatis, vel de ipsis aliquem investire.

Nulli ergo omnino hominum liceat hanc paginam nostrae absolutionis et inhibitionis infringere, vel ei ausu temerario contraire. Si quis autem hoc attentare praesumpserit, indignationem Dei et beatorum Petri et Pauli apostolorum ejus se noverit incursurum.

Datum Laterani, V Kalendas Maii, pontificatus nostri anno sexto.



CCLXI. Pontem Litiae cum capella capitulo Parmensi confirmat. (Romae, ap. S. Petrum, April. 29.)
[AFFO, Storia di Parma, III, 309.]
[Col. 1162D]

COELESTINUS episcopus, servus servorum Dei, dilectis filiis GIRARDO archidiacono et capitulo Ecclesiae Parmensis, salutem et apostolicam benedictionem.

Cum a nobis petitur, quod justum et honestum est, tam rigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus grato concurrentes assensu, Pontem Litiae cum capella, sicut ea juste et sine controversia possidetis, devotioni vestrae auctoritate apostolica confirmamus, [Col. 1163A] et praesentis scripti patrocinio communimus; statuentes, ut nulli omnino hominum liceat hanc paginam nostrae confirmationis infringere, aut ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Romae, apud S. Petrum, III Kal. Maii, pontificatus nostri anno sexto.



CCLXII. Bulla pro parthenone Crisenonis. (Romae, ap. Sanctum Petrum, Maii 1.)
[Gall. Christ. XII, Instr., 140.]

[Col. 1163B] COELESTINUS episcopus, servus servorum Dei, dilectis in Christo filiabus SARRAE abbatissae de Crisenone, ejusque sororibus tam praesentibus quam futuris regularem vitam professis, in perpetuum.

Prudentibus virginibus quae sub habitu religionis accensis lampadibus per opera sanctitatis jugiter se praeparant ire obviam Sponso, sedes apostolica debet patrocinium impertiri, ne forte cujuslibet temeritatis incursus au teas a proposito revocet, aut robur, quod absit! sacrae religionis enervet. Eapropter, dilectae in Christo filiae, vestris justis postulationibus clementer annuimus, et praefatum locum de Crisenone, in quo divino estis mancipatae obsequio, felicis recordationis Eugenii papae praedecessoris nostri vestigiis inhaerentes, sub B. Petri et nostra protectione [Col. 1163C] suscipimus, et praesentis scripti privilegio communimus. Statuentes ut quascunque possessiones, quaecunque bona impraesentiarum juste et canonice possidetis, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino poteritis adipisci, firma vobis, vestrisque succedentibus, et illibata permaneant. In quibus haec propriis duximus exprimenda vocabulis:

Locum ipsum in quo coenobium vestrum situm est, cum omnibus pertinentiis suis; furnum de foro Antissiodori; furnum de S. Gervasio cum usuario de bosco de Bar; molendina de pratis; clausum vinearum; stagnum de Sanctolivis, octoginta brunellos salis, [Col. 1163D] usuarium de bosco de Fretai. Apud Basernam duos modios bladi; in molendinis filii nobilis viri Narioudi unum, et alium in reddentibus Galfridi; et tertiam partem allodii in bosco et plano, et aquis et omnibus costumis et consuetudinibus et duos modios vini in clauso Narioudi domini Baserne; et apud Baserne unum sextarium frumenti. Apud Chistri decem solidos censuales; apud Valan censum et bladum; apud monasterellum ecclesiam cum repraesentatione sacerdotis, viginti solidos et decem libras cerae, et quinquaginta solidos de teloneo villae Liniaci, et dimidiam partem minutarum decimarum; in Campis decimam vini et bladi; apud Apoignis decem solidos censuales; ad Sanctum-Cirum decimam bladi et caeterorum; apud Malliacum-villam medietatem minutarum [Col. 1164A] decimarum, et de Malliaco castello decimam de Roan. Iterum apud Antissiodorum duos furnos ad portam Feschel, et furnum de S. Eusebio, et vineas quamplures; molendina de Cren. Apud Rippam tria sextaria bladi, et quinque solidos censuales; apud Noers unum modium bladi in molendino de Montet; apud Ultenatum furnum; in campis de Mondefeis partem decimae; apud Malliacum decem libras in venditionibus; usuarium mortui nemoris in bosco de Arsiaco; apud Marriacum sufficientem usum terrae, petrae et nemorum ad opus molendinorum de Cren; apud Pratum-Gilberti grangiam cum territorio suo et censum cum costumis et consuetudinibus; ecclesiam de Luchiaco cum repraesentatione sacerdotis; villam de Lissi cum appendiciis [Col. 1164B] suis, et ecclesiam ejusdem villae cum repraesentatione sacerdotis; grangiam de Charmei cum territorio suo; molendina de Arsiaco, et decimam bladi et vini, et duos solidos censuales, et quartam partem oblationum per tria festa, grangiam de Vertennaco cum territorio suo, vineas et domos Varziaci cum appendiciis suis, grangiam de Chalmes cum territorio suo, apud Truciacum censum et costumas, apud Sementeron tertiam partem decimae, et totam minutam decimam, medietatem decimae de Chassi, censum apud Crevent et consuetudines, apud Jussi censum, ad Colunias censum et costumas, apud Castrum-Censorium annualia praebendarum canonicorum, apud Nuiliacum in Campania medietatem in decimis, apud Lisigni decem solidos censuales, [Col. 1164C] apud Fonroone medietatem furni, jus quod habetis in monasterio de Firmitate vobis nihilominus confirmantes. Sepulturam praeterea ejusdem loci vestri liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, nunc ejusdem loci abbatissa, vel earum aliqua quae tibi successerint, nulla ibi qualibet subreptionis astutia seu violentia praeponatur, nisi quam sorores communi consensu, vel sororum pars consilii sanioris, secundum Dei timorem, et B. Benedicti Regulam providerint eligendam.

[Col. 1164D] Decernimus ergo ut nulli omnino hominum liceat praefatum coenobium vestrum temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate, et dioecesani episcopi canonica justitia. Si qua igitur in futurum, etc.

Datum Romae, apud S. Petrum, per manum Cencii S. Luciae in Orchea diaconi cardinalis, domni papae camerarii, Kalendis Maii, indictione XIV, Incarnationis Dominicae 1196, pontificatus vero domni Coelestini III anno sexto.



CCLXIII. Huberto, archiepiscopo Cantuariensi mandat, copiam faciat monachis Torneiensibus ut in locum dejecti abbatis successorem substituant. (Laterani, Maii 6.)
[TWYSDEN, II. A. Scr., I, 696.]
[Col. 1165A]

COELESTINUS episcopus, servus servorum Dei, HUBERTO Cantuariensi archiepiscopo.

Cum de agro Domini lolium messem triticeam oppressurum falce sit apostolica resecandum, fraternitati tuae per apostolica scripta mandamus, quatenus abbate de Torneie, tam ab administratione quam ab officio abbatiae amoto, monachis auctoritate nostra, sublato appellationis obstaculo, licentiam tribuas in abbatem personam idoneam eligendi. Ad haec ne [Col. 1165B] praedicti abbatis excessus remaneat impunitus, volumus et praesentium tibi auctoritate mandamus, quatenus auctoritate nostra ipsum capi facias, et tam diu carcerali custodiae mancipari, donec super hoc nostrae receperis beneplacitum voluntatis.

Datum Laterani, pridie Nonas Maii, pontificatus nostri anno quinto.



CCLXIV. Ecclesiam Sanctae Mariae de Portu Ravennatem tuendam suscipit, et ejus bona ac jura confirmat. (Laterani, Maii 11.)
[FANTUZZI, Mon. Ravenn., II, 167.]

COELESTINUS episcopus, servus servorum Dei, dilectis filiis VARDO priori ecclesiae S. Mariae in Portu Ravennatae, ejusque fratribus tam praesentibus quam [Col. 1165C] futuris regularem vitam professis in perpetuum.

Commissae nobis apostolicae sedis nos hortatur auctoritas ut locis et personis ejus auxilium devotione debita implorantibus tuitionis praesidium impendere debeamus. Quia, sicut injusta petentibus, nullus est tribuendus assensus, ita legitima et justa postulantium non est differenda petitio, eorum praesertim qui cum honestate vitae et laudabili morum compositione gaudent omnipotenti Domino deservire. Eapropter, dilecti in Domino filii, vestris justis postulationibus clementer annuimus, et praefatam ecclesiam Beatae Dei genitricis Mariae cum omnibus ad eam pertinentibus, ad exemplar felicis memoriae Innocentii et Adriani Romanorum pontificum [Col. 1165D] praedecessorum nostrorum, sub B. Petri et nostra protectione suscipimus, et praesentis scripti privilegio communimus; statuentes, ut quascunque possessiones, quaecunque bona, eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est et cum tota insula; locum qui dicitur Corrizolo cum palude sua juxta Bidentem, et Badarenum posita usque ad portum Gaii Caesaris, et ad viam quae vadit [Col. 1166A] juxta podia S. Severi usque ad mare; quidquid juris habetis in partibus Ravennati tam in civitate quam extra, aquimolum cum redimine, et adjacentiis suis extra portam S. Laurentii Raven. ubi molendinum construxistis juxta pontem in superiori et exteriori parte ejusdem pontis, quem vos tenetis a jure B. Petri sub censu unius denarii Lucensis monetae Ecclesiae Romanae annualiter persolvenda; quidquid juris habetis in episcopatu Cerviae salinas, et tumbas, et domos, cum terris et vineis, quae sunt positae in loco qui dicitur Bovaredo, et locum Sancti Pelegrini cum terris, vineis, campis et pratis; et quidquid juris habetis in episcopatu Caesenae cum ecclesia Sanctae Crucis, quae est de jure B. Petri, cum omnibus quae habetis in eodem vicariatu; [Col. 1166B] quidquid habetis in comitatu Auximano, quidquid habetis in comitatu Senogagl. et locum qui dicitur Mons Crucis cum capella ibidem aedificata; quidquid juris habetis in episcopatu Fanensi cum capella, cui vocabulum est, Sancta Maria de Mari; quidquid juris habetis in episcopatu Pesauriensi et Ariminensi; quidquid habetis in episcopatu Populiensi et episcopatu Liviensi cum capella Sancti Augustini; quidquid juris habetis in episcopatu Faventino cum capella S. Mariae, quae dicitur in Stratella; quidquid habetis in episcopatu Imolensi et Bononiensi, sive in partibus Medicinae et in plebe de Veterana; quidquid juris habetis in comitatu Mantuae cum ecclesia Sancti Bartholomaei, et ecclesia S. Mariae de Venetia cum omnibus pertinentiis [Col. 1166C] suis; quidquid habetis in episcopatu Padovani et Tarvisinensi, et in episcopatu Clodiensi; quidquid habetis in episcopatu Comaclensi, et in loco qui dicitur Gatula, et Vincareta, et Fossa-Bovaria cum omnibus vallibus et paludibus eisdem suis pertinentiis; quidquid habetis in saltu Ferrariae cum capella Sanctae Margaretae, et quidquid bonae memoriae Gualterius, Moyses, Anselmus, Gerardus, Ravennates archiepiscopi in massa de Costanciago, et in Sandolo, et in Argenta, seu in aliis locis et fundis vobis concesserunt intuitu pietatis. Quaecunque etiam a Firman., Ariminen., Cesenat., Cervien., Livien., Comaclen., et Mantuan. episcopis eidem ecclesiae sunt concessa; quaecunque ab Aliponto abbate S. Andreae de Cereto ex partibus Istriae per Enphit. [Col. 1166D] vestri praedecessores acquisiverunt, seu ab aliis abbatibus aliorum monasteriorum concessa sunt. Praeterea quidquid vobis concesserunt abbates S. Apollinaris in Classe, et S. Joannis evangelistae, et cantores S. Ravennatis ecclesiae, sicut in eorum scriptis authenticis continetur. Liceat etiam vobis clericos e saeculo fugientes ad conversionem in congregatione vestra suscipere absque alicujus episcopi vel praepositi contradictione vel molestia, sed et laicos de quibuslibet parochiis vestrae societati ad disciplinae videlicet regularis conversionem per vos ipsos adjungi, nisi forte aliquibus se legalibus condictionibus teneantur obnoxii, et nullus episcopus vel praepositus vobis interdicere valeat. Nulli quoque [Col. 1167A] fratrum ejusdem ecclesiae licentia pateat post factam apud vos professionem de claustro vel domo vestra aliqua occasione discedere sine prioris ecclesiae vestrae aut absque communis congregationis licentia. Quod si quis ex clericis vel laicis professis de claustro, vel de domo vestra discesserit, et commonitus redire contempserit, priori ejusdem ecclesiae, qui pro tempore fuerit, ex apostolica auctoritate sit facultas ejusmodi e suis officiis suspendere et excommunicare; suspensum vero vel excommunicatum nullus episcoporum abbatumve suscipere vel retinere praesumat. Quae omnia apostolica auctoritate concedimus, quandiu apud vos canonici ordinis tenor, Deo praestante, viguerit. Praeterea clericorum tonsuram in vestro loco regulariter per professionem [Col. 1167B] volentium vivere nostra auctoritate vobis facere liceat. Porro clericorum vestrorum ordinationem a quocunque malueritis catholico episcopo suscipiendi licentiam habeatis, si quando Ravennas Ecclesia forte antistitem non habuerit, vel si is, qui in ea fuerit, constiterit non esse catholicum, aut si ea gratis vobis concedere noluerit. Sane fructuum vestrorum decimas ubilibet vestris laboribus, sumptibusque colligitis nullus episcoporum vel episcopalium ministrorum a vobis exigere audeat. Sepulturam quoque sacrorum locorum vestrorum liberam omnino esse decernimus, sicut eorum qui se illic sepeliri deliberaverint, devotioni et extremae voluntati, nisi forte sint excommunicati vel interdicti, nullus obsistat. Ad haec adjicientes statuimus auctoritate [Col. 1167C] praesentis privilegii, ut praefata ecclesia vestra cum omnibus ubilibet ad se pertinentibus ab omni sit extraordinaria functione immunis, ut videlicet si aliquando archiepiscopum Ravennatis, vel quemlibet alium episcopum in cujus parochia aliquam ecclesiam vel possessiones habetis, vel decedente archiepiscopo, clericos vel laicos ejusdem ecclesiae ad Romanum pontificem vel ad imperium cujuslibet rei gratia proficisci contigerit, nullam vobis exactionem in argento, aut equitaturis, aut aliquibus aliis stipendiis de ejusdem ecclesiae rebus facere audeant, seu ibidem hospitando aliquando unquam gravamen inferre. Praeterea si, ingruente bello, cives Ravennates vel aliarum civitatum, vel locorum homines pro militibus, vel pro tuenda civitate, [Col. 1167D] vel castro collectam fecerint, jam dictam ecclesiam vestram ab omni exactione nihilominus immunem esse praecipimus.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, minuere, aut aliquibus vexationibus fatigare, sed omnia integra conserventur eorum, pro quorum gubernatione et sustentatione concessa sunt, usibus omnimodis profutura, salva sedis apostolicae auctoritate.

Si qua igitur in futurum, etc. Cunctis autem eidem loco, etc.

    Ego Coelestinus, catholicae Ecclesiae episcopus.
    Ego Albinus, Albanen. episcopus.
    [Col. 1168A] Ego Octavianus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.
    Ego Melior, SS. Joannis et Pauli presb. card. tit. Pammachii.
    Ego Jordanus, S. Pudentianae presb. card. tit. Pastoris.
    Ego Joannes, tit. S. Clementis card. Viterbiensis et Tuscan. episcopus.
    Ego Guido, presb. card. S. Mariae Transtiberim, tit. Calixti.
    Ego Hugo, presb. card. S. Martini, tit. Equitii.
    Ego Joannes, tit. S. Stephani in Coelio-Monte, presb. card.
    [Col. 1168B] Ego Cinthius, tit. S. Laurentii in Lucina presb. card.
    Ego Soffredus, presb. card. tit. S. Praxedis.
    Ego Gratianus, SS. Cosmae et Damiani diac. card.
    Ego Gerardus, S. Adriani diaconus card.
    Ego Gregorius, S. Mariae in Porticu diaconus card.
    Ego Lotharius, SS. Sergii et Bacchi diac. card.
    Ego Nicolaus, S. Mariae in Cosmedin diac. card.


Datum Laterani, per manum Cencii S. Luciae in Orthea diaconi cardinalis, domni papae camerarii. V Idus Maii, indictione XIV, Incarnat. Dominicae anno 1196, pontificatus vero domni Coelestini papae III anno VI.



CCLXV. Ecclesiae Parisiensis possessiones ac privilegia confirmat. (Laterani, Maii 14.)
[Cartulaire de Notre-Dame de Paris, I, 26.]
[Col. 1168C]

COELESTINUS episcopus, servus servorum Dei, venerabili fratri MAURITIO Parisiensi episcopo, ejusque successoribus canonice substituendis in perpetuum.

Quanto nobilis et gloriosa Parisiensis Ecclesia pro sede regis Francorum existit famosior, et in amore et reverentia beati Petri et sanctae Romanae Ecclesiae, venerabilis frater, Mauriti episcope, etc., ut in privilegio Innocentii II, usque ad: Spectare noscuntur.

Jus etiam episcopale in subscriptis abbatiis et earum [Col. 1168D] parochiis seu parochianis omnibus, videlicet in abbatia de Latiniacensi, in abbatia Fossatensi, in abbatia Sancti Maglorii, in abbatia Sancti Victoris, in abbatia vallis Sanctae Mariae, in abbatia de Sarneia, in abbatia Herivallis, in abbatia Hermeniarum, in abbatia Montis Estivi, in abbatia sanctimonialium de Monte Martyrum, in abbatia de Hedera, in abbatia de Kala, in abbatia de Gif, in abbatia Sancti Ciriaci et in abbatia vallis Profundae, et in ecclesia super Argenteolis.

Paci quoque et tranquillitati Parisiensis Ecclesiae providere volentes, etc., ut in privilegiis Innocentii II et Lucii II.

Datum Laterani, per manum Cencii, Sanctae [Col. 1169A] Luciae in Orthea diaconi cardinalis, domni papae camerarii, II Idus Maii, indictione XIV, anno Dominicae Incarnationis 1196, pontificatus vero domni Coelestini papae III anno sexto.



CCLXVI. Capituli Matisconensis consuetudines confirmat. (Laterani, Maii 15.)
[SEVERTII Chronol. hist., II, 146.]

COELESTINUS episcopus, servus servorum Dei, dilectis filiis Matisconensi capitulo, salutem et apostolicam benedictionem.

Ea quae a fratribus nostris gerentibus legationis officium deliberatione provida statuuntur et confirmantur, munimine roborari debent. Eapropter, dilecti in Domino filii, vestris justis postulationibus grato consulentes [Col. 1169B] assensu, rationabiles consuetudines ecclesiae vestrae hactenus approbatas, quas dilectus filius Melchior tit. BB. Joannis et Pauli presbyter cardinalis, in partibus ipsis tunc apostolicae sedis legatus, approbavit et confirmavit, prout in ejus scripto authentico continentur, quod ad majorem firmitatem in posterum de verbo ad verbum praesentibus litteris inseri fecimus et transcribi. Cujus tenor est talis:

Melchior Dei gratia tituli SS. Joannis et Pauli presb. cardinalis, apostolicae sedis legatus, dilectis filiis decano et capitulo Matisconensi, salutem in Domino.

Piarum desideria voluntatum majoribus convenit studiis adjuvari, ut si quid eis defuerit firmitatis, superiorum favore adhibito, suum effectum consequantur. [Col. 1169C] Sane cum tu, dilecte decane, ad praesentiam nostram accederes, pro ecclesiae tuae negotiis promovendis, inter caetera ipsius ecclesiae consuetudines approbatas confirmari a nobis suppliciter postulasti, quas etiam bonae memoriae [Stephani] Matisconensis quondam episcopi ostendisti scripto authentico roboratas. Nos ergo tuis justis postulationibus annuentes, auctoritate duximus praesentium statuendum; ut cum Matisconensis episcopus rite fuerit per tempora consecratus, in primis promittat se cum omni vigilantia et cura consuetudines et jura ecclesiae, atque capituli aut clericorum quibus praeficitur, observaturum. Haec autem sunt quae hucusque de consuetudine et jure ecclesia obtinuit. Episcopus de canonico vel de quolibet alio e choro ecclesiae et e clero, dum in communi [Col. 1169D] capitulo respondere voluerit, injustitiam facere vel alios compellere non debet. Quotiescunque vero requisitus fuerit super injuria vel damno illato canonicis vel clericis ejusdem ecclesiae, maxime de possessionibus et rebus ad ecclesiam pertinentibus; statim de malefactoribus condignam justitiam facere debet. In canonicis eligendis vel praebendis dandis episcopus interesse non debet; excepto quod canonici electi in capitulo librum pro investitura de manu ejus accipiunt. Item vacante decania vel cantoria, liberam habet capitulum, sine episcopo eligendi facultatem. Deinde, ex communi consensu electo, vocatus ad hoc episcopus ascendendo in choro honoris, confirmat dignitatem. Episcopus de ecclesia quos voluerit et ubi voluerit, archidiaconos eliget. electos tamen in capitulo praesentabit, [Col. 1170A] et exinde in choro sedium suarum eis dabit investituram. Si de corpore ecclesiae eligatur episcopus, quascunque detineat ab ea possessiones, statim ad ipsum (corpus) revertuntur. In communi tamen remanent, quousque consecratus sit; aut si forte reprobatus fuerit, possessiones suas recuperabit. Episcopus tres procurationes (refectiones) generales debet singulis annis in refectorio, in Natali Domini primam, in passione B. Vincentii secundam, in Pascha tertiam; et tria pigmenta, in Adventu Domini primum pro abbatia, secundum pro sacristana, tertium pro episcopatu. Episcopus in capellanos qui ad capitulum pertinent, nullas habet exactiones, excepto eo quod pro modo suo et tempore hospitium, si forte necesse fuerit, negare non debet. Episcopus, quia [Col. 1170B] sacrista est, debet diruta templi tecta reficere, signa fracta refundere (et capitulum relicta cuncta aedificia templi, turrium, pavimenti, etc.), et quae necessaria sunt ad divina officia, tam in luminaribus, quam in aliis providere, etiamque candelam in refectorio hospitibus ecclesiae. Haec omnia quae hactenus sine contradictione observata sunt in ecclesia vestra, rata firmaque habemus, et auctoritate legationis qua fungimur, confirmamus, sub interminatione anathematis inhibentes ne quis eis praesumat ausu temerario contraire.

Quae nimirum ut inviolabiliter observentur (hic et deinceps papa Coelestinus resumit sermonem), impressione sigilli nostri praesentem fecimus paginam roborari, quam praesenti pagina confirmamus, et [Col. 1170C] jus scripti patrocinio communimus. Statuimus etiam ut constitutio illa, quam idem cardinalis de consilio venerabilis fratris episcopi vestri et nostri, de clericis illis qui erant in officiis divinis Matisconensis Ecclesiae negligentes constituit, firma penitus et illibata consistat, ne aliquis vestrum vel successorum vestrorum eam praesumat temeritate qualibet violare.

Decernimus ergo ut nulli omnino hominum liceat hanc paginam nostrae confirmationis infringere, aut ei ausu temerario contraire praesumat. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, Idibus Maii, pontificatus nostri [Col. 1170D] anno sexto.



CCLXVII. Decernit, ad quos spectare debeat in clero Mutinensi onus expensarum in adventu aut transitu legatorum sanctae sedis, et metropolitani. (Laterani, Maii 21.)
[MURATORI, Antiq. Ital., V, 1055.]

COELESTINUS episcopus, servus servorum Dei, venerabili fratri Mutinensi episcopo, salutem et apostolicam benedictionem.

Per litteras fraternitatis tuae nuper nostro apostolatui destinatas nobis significare curasti, quod cum in civitate tua talis consuetudo fuerit ab antiquo, ut prima die episcopus, secundo canonici, tertio abbas Sancti Petri, quarto clerici civitatis [Col. 1171A] ejusdem legatos debeant sedis apostolicae procurare, in hoc tu solus plurimum aggravaris; quia, cum aliquando legatus Romanae Ecclesiae, vel metropolitanus tuus in civitate ipsa per unum diem tantummodo commoratur, tu solus ei procurationem exhibes, nec alii, qui tenentur, tibi alicujus subventionis subsidia subministrant. Nolentes igitur, quod tu, sicut non convenit, in receptione aggraveris ipsorum, praesenti duximus pagina statuendum quod si aliquando legatus Romanae Ecclesiae, vel metropolitanus in Mutinensi civitate per tot dies moram non fecerit, quod singulas procurationes per ordinem recipiat memoratas, illi, qui ad exhibendas procurationes tenentur, tibi studeant de ipsa procuratione proportionaliter respondere, ut [Col. 1171B] nec tu possis in exhibendis procurationibus indebite aggravari, et Romanae Ecclesiae ab iis, qui tenentur, debitus honor et servitium impendatur.

Datum Laterani, XII Kalendas Junii, pontificatus nostri anno sexto.



CCLXVIII. S[icardo], episcopo Cremonensi mandat ne ecclesiam S. Crucis Cremonensem a patronis et vicinis ejusdem administrationi in monasterii Nonantulani injuriam patiatur. (Laterani, Jun. 4.)
[TIRABOSCHI, Storia di Nonantola, II, 324.]

COELESTINUS episcopus, servus servorum Dei, venerabili fratri S. Cremonensi episcopo, salutem et apostolicam benedictionem.

[Col. 1171C] Conquerentibus dilectis filiis abbate et conventu Nonantulano ad nostram audientiam est delatum, quod ecclesia Sanctae Crucis de Cremona ad eos specialiter et de jure pertineat, et priorem et monachos et capellanum usque ad haec tempora instituere ac destituere consueverint in eadem, patroni et vicini ejusdem ecclesiae, reverentia ecclesiastica praetermissa, in eorum praejudicium ipsam ecclesiam detinere pro sua voluntate conantur; et priorem et capellanum in ea contra juris ordinem ordinare. Adjectum est etiam quod quamdam vineam ejusdem ecclesiae contra voluntatem ibi manentium pignori obligarunt. Quia igitur ista, si vera sunt, non debent clausis oculis pertransiri, fraternitati tuae per apostolica scripta mandamus, quatenus dictos [Col. 1171D] praesumptores, ut ecclesiam ipsam memoratis abbati et conventui Nonantulano in ea libertate dimittant, qua consueverunt, sine contradictione cujuslibet ordinandam, et de bonis propriis vineam redimant supradictam, moneas efficaciter et inducas; et, si opus fuerit, ecclesiastica censura, cessante appellatione compellas.

Datum Laterani, II Nonas Junii, pontificatus nostri anno sexto.



CCLXIX. Confirmatio compositionis inter archiepiscopum et clericos Spalatenses. (Laterani, Jun. 15.)
[FARLATI, Illyricum sacr., III, 226.]

COELESTINUS episcopus, servus servorum Dei, [Col. 1172A] venerabili fratri archiepiscopo, et dilectis filiis canonicis Spalatensibus, salutem et apostolicam benedictionem.

Cum inter te, frater archiepiscope, et tuae civitatis clericos super variis articulis quaestio verteretur, eam nostro conspectui praesentastis, ut sub nostro examine ventilata fine debito clauderetur, a quibus utique clericis tu, frater archiepiscope, postulabas ut quartam partem decimationis et oblationum de corpore civitatis tibi debitam exhiberent. Petebas etiam ut eo tempore, quo ad Romanam Ecclesiam accederes, tu vel successores tui, idem clerici tibi adjutorium impenderent opportunum. Ipsi vero tibi ad haec taliter respondebant, quod praedecessores tui quinque hebdomarios, presbyterum scilicet, [Col. 1172B] levitam, subdiaconum, acolythum et sacristam per totam tenerentur hebdomadam procurare, et hoc eis importabile videretur, ita convenerunt cum canonicis, ut pro recompensatione procurationum supradictarum haberent ipsi quartam partem decimationis et oblationum de corpore civitatis, sicut in scriptis bonae memoriae Gaudii, Gerardi et Petri praedecessorum tuorum continetur expressum. Petebant insuper duodecim prandia constitutis et certis festivitatibus anni percipienda, potationes Sabbatorum et procurationes tribus hebdomariis singulis diebus Dominicis exbibenda. Cum igitur nos multis et variis negotiis occupati, ad haec intendere non possemus, venerabilem fratrem nostrum J[oannem] Viterbiensem episcopum Sancti [Col. 1172C] Clementis, et dilectum filium C. de Sancto Apostolo Sanctae Mariae in Porticu diacon. cardinalem vobis concessimus auditores; in quorum siquidem vos praesentia constituti post multas disceptationes et allegationes hinc inde saniori usi consilio taliter convenistis, quod quartam partem decimationis et oblationum civitatis vos clerici ipsi archiepiscopo constituetis, et tu, frater archiepiscope, dabis clericis memoratis de ipsa quarta parte decimationis et oblationum per tuum procuratorem annuatim viginti perperos pro recompensatione supradictarum procurationum, et quod residuum fuerit de ipsa quarta in usus tuos et commodum convertatur. Praeterea sex tantum prandia dabis eisdem statutis [Col. 1172D] festivitatibus anni, scilicet sancti Domnii, Pentecostes, in translatione sancti Domnii, sancti Anastasii, sanctorum Cosmae et Damiani, et sancti Vincentii; potationes Sabbatorum, et tribus hebdomariis singulis Dominicis diebus procurationes. Ab omnibus et aliis adjutoriis, quae a totius civitatis clericis debito expetebas tam pro te quam pro successoribus tuis, praedictos clericos perpetuo reddes immunes. Quam utique conventionum amicabilem de assensu et voluntate utriusque partis factam, nos ratam habentes et firmam, non obstantibus scriptis supradictis, vel aliis in praejudicium ipsius archiepiscopi apparentibus, eam auctoritate apostolica confirmamus et praesentis scripti patrocinio communimus.

[Col. 1173A] Decernimus ergo ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XVII Kalend. Julii, pontificatus nostri anno sexto.



CCLXX. Ad Scardonensem et Tininensem episcopos. (Laterani, Jun. 15.)
[FARLATI, Illyr. sacr., III, p. 227.]

COELESTINUS episcopus, servus servorum Dei, venerabilibus fratribus Scardonensi et Tininensi [Col. 1173B] episcopis, salutem et apostolicam benedictionem.

Cum venerabilis frater noster archiepiscopus vester, et ejus canonici in nostra essent praesentia constituti, super decima parte decimationum, quae de toto archiepiscopatu extra civitatem proveniunt, ipsi canonici adversus eumdem archiepiscopum coeperunt proponere quaestionem, et eam ab ipso cum instantia postulare. Verum quia non venerant ad hoc sufficienter instructi, vestro duximus examini committendam et fine debito terminandam. Ideoque fraternitati vestrae per apostolica scripta mandamus quatenus partibus convocatis audiatis, quae hinc inde duxerint proponenda, et causam inter eos justitia vel concordia terminetis.

[Col. 1173C] Datum Laterani, XVII Kal. Julii, pontificatus nostri anno sexto.



CCLXXI. Monasterii S. Trinitatis Fiscanensis, Romano tantum pontifici subjecti, privilegia possessionesque auget. (Laterani, Jun. 25.)
[Neustria pia, 242.]

Licet ex injuncto nobis a Deo apostolatus officio, viros religiosos communiter honorare et diligere debeamus, ac ecclesiis sibi commissis suam justitiam conservare; illis tamen propensiori cura nos convenit providere, qui B. Petro specialiori praerogativa noscuntur peculiariter adhaerere. Fiscanense siquidem monasterium S. Trinitatis, utpote in [Col. 1173D] religione fundatum, ac longe retro temporibus nobile exstitit ac famosum, nec alicui, nisi tantum Romano pontifici subjectum: pro quibus omnibus locum ipsum ampliore gratia et benevolentia dignum fore censemus, et familiariter sub pio apostolicae sedis gremio volumus confovere. Verum, cum sicut nobis exponi fecistis, quemdam monachum vestrum in Angliam pro tuenda libertate monasterii Fiscanensis, cum praedecessorum nostrorum, Romanorum pontificum privilegiis mitteretis, dum mare inter terram vestram et Angliam interpositum transmearet, contigit ut tempestate ferina monachus ille quassatus privilegia perderet, cum rebus aliis quas habebat. Nos igitur providere volentes, ne quia illa privilegia non habetis, jus vestrum in [Col. 1174A] aliquo diminui valeat vel turbari, omnes dignitates, libertates et beneficia monasterio vestro a Romanis pontificibus, praedecessoribus nostris, indulta, praesentis authentici pagina confirmantes, praefatum monasterium, in quo divino mancipati estis obsequio, cum omnibus Ecclesiis infra nominandis, sub B. Petri et nostra protectione suscipimus, et praesentis scripti privilegio communimus, statuentes, ut quascunque possessiones, quaecunque bona, idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. In quibus haec propriis duximus [Col. 1174B] exprimenda vocabulis:

Ecclesias videlicet totius parochiae Fiscanensis; ecclesiam de Eslcetot, ecclesiam de Limpivilla, ecclesiam de Turmovilla, ecclesiam de Wite flou, ecclesiam de Palluel, ecclesiam S. Richarii, ecclesiam de Ingovilla, ecclesiam de S. Walerico, ecclesiam de Magna-villa, ecclesiam de Wellis et duas ecclesias, quae sunt apud Dunum. Apud Rothomagum, ecclesiam S. Gervasii, ecclesiam S. Mariae de Wasto, ecclesiam S. Albini super Sedan et ecclesiam de Torvilla. In episcopatu Lexoviensi ecclesiam de Dudecheravilla; in episcopatu Bajocensi omnes ecclesias de Argentiis, cum pertinentiis et omnes de Dimondevilla, et ecclesiam S. Gabrielis. [Col. 1174C] In Anglia, ecclesiam de Staninges cum capellis suis. (In monastico Anglico tom. II habetur Cogesensis prioratus in agro Oxoniensi). In Francia, ecclesiam de Avisco-monte, abbatiam quoque de Bernayo, abbatiam S. Taurini Ebroicensis, abbatiam S. Berthae de Tornesio. Et ordinationes earum vobis et per vos Fiscannensi Ecclesiae confirmamus.

Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel fratrum pars consilii sanioris, de suo vel de alieno, si oportuerit, collegio, secundum Dei timorem, et B. Benedicti Regulam, providerint eligendum. Electus autem [Col. 1174D] ad sedem apostolicam, aut quem maluerit catholicum episcopum, Romani pontificis licentia et mandato, benedicendus accedat. Sane novalium vestrorum quae propriis manibus vel sumptibus colitis, sive de nutrimentis animalium vestrorum, nullus a vobis decimas expetere vel extorquere praesumat. Liceat quoque vobis clericos vel laicos, liberos et absolutos, e saeculo fugientes, ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum, post factam in eodem loco professionem, fas sit, nisi arctioris religionis obtenta licentia, de eodem loco discedere; discedentem vero absque communium litterarum vestrarum cautione, nullus audeat retinere; chrisma vero, oleum [Col. 1175A] sanctum, ordinationes monachorum, seu clericorum vestrorum, consecrationes altarium seu basilicarum praedictarum, a quocunque malueritis catholico recipiatis episcopo, qui nostra fultus auctoritate, quod postulatur, impendat. Ad haec adjicientes statuimus, ut ad nullius concilium, abbas ipsius loci accedere compellatur, nisi a Romano pontifice vel ab ejus legato fuerit evocatus. Nec vestra Ecclesia, vel abbas, vel monachi aut clerici vestri servientes in ecclesiis a jurisdictione episcoporum prorsus exemptis, praeter Romanum pontificem vel ejus legatum, a divinis interdicantur officiis, vel excommunicationi subdantur. Cum autem generale interdictum terrae fuerit, liceat vobis clausis januis, exclusis excommunicatis et interdictis, non [Col. 1175B] pulsatis campanis, suppressa voce, divina officia celebrare. Sepulturam praeterea ipsius loci liberam esse decernimus, et eorum devotioni et extremae voluntati, qui se illic sepeliri deliberaverint, nisi excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. In parochialibus vero ecclesiis, quas habetis, liceat vobis sacerdotes eligere, et dioecesano episcopo praesentare: quibus, si idonei fuerint, episcopus curam animarum committat, ut ei de spiritualibus, vobis vero de temporalibus debeant respondere.

Quidquid praeterea dignitatis, libertatis vel beneficii ab apostolica sede, Fiscannense monasterium [Col. 1175C] obtinere cognoscitur, nos quoque vobis et ecclesiae vestrae itidem concedimus et firmamus. Nec episcopis vel episcoporum ministris, nec personis quibuslibet, liceat exactiones aliquas aut molestias Fiscannensi coenobio, vel ecclesiis supradictis, vel clericis eisdem deservientibus irrogare; sed liberi et quieti persistant, quatenus omnipotenti Deo liberius valeant vota persolvere.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. [Col. 1175D] Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

[Col. 1176A] Datum Laterani, per manum Centii S. Luciae in Orchea diaconi cardinal., domini papae camerarii, VII Kalend. Julii, indictione XIV, Incarnationis Dominicae ann. 1196, pontificatus vero domini Coelestini papae III anno sexto.

    Ego Coelestinus, catholicae Ecclesiae episcopus.
    Ego Albinus, Albanens. episcopus.
    Ego Octavianus, Ostiens. et Vellitrens. episcopus.
    Ego Petrus Fornerius, S. Rufinae episcopus.
    Ego Joannes titul. S. Clementis card. Viterbiens. et Tuscanell. episcopus.
    Ego Guido, presbyter card. S. Mariae, et S. Calixti.
    Ego Joannes, titul. S. Stephani in Coelio monte presbyter. card.
    [Col. 1176B] Ego Centius, titul. S. Laurentii in Lucina presbyter card.
    Ego Joffredus, titul. S. Praxedis presbyter card.
    Ego Federicus, titul. S. Marcelli, presbyter card.
    Ego Gratianus, SS. Cosmae et Damiani, diaconus cardinal.
    Ego Gerardus, S. Adriani, diaconus card.
    Ego Gregorius, S. Mariae in Porticu diaconus card.
    Ego Gregorius S. Mariae in Aquiro, diaconus card.
    Ego Nicolaus, S. Mariae in Cosmedin, diaconus card.
    [Col. 1176C] Ego Bobo, S. Theodori, diaconus card.





CCLXXII. Monasterii Sanctae Mariae Vandagitiensis possessiones et privilegia confirmat. (Laterani, Jun. 26.)
[MITTARELLI, Ann. Cam., IV, App, p. 202.]

COELESTINUS episcopus, servus servorum Dei, dilecto filio ALICHO abbati monasterii Sanctae Mariae Vandagitiensis, etc.

Apostolicae sedis, cui auctore Domino praesidemus, nos hortatur auctoritas pro ecclesiarum statu satagere, et quae ad earum sunt quietem disposita propensiore diligentia stabilire. Eapropter, dilecti in Domino filii, vestris justis postulationibus clementer annuimus, et praedictum Vandagitiense [Col. 1176D] monasterium, in quo divino estis obsequio mancipati, quod uti recolendae memoriae ab Hugone quondam marchione constat esse constructum, atque a praedecessoribus nostris sanctae recordationis Silvestro, Calisto, Innocentio et Alexandro Romanis pontificibus libertati donatum est, atque ad jus beati Petri sanctaeque Romanae Ecclesiae speciali praerogativa pertinens, apostolicae sedis privilegio communimus, statuentes ut, quascunque possessiones, quaecunque bona idem monasterium impraesentiarum juste, etc., firma vobis vestrisque successoribus et illibata permaneant. In quibus haec propriis duximus exprimenda vocabulis:

Villam abbatiae in qua monasterium est, cum plebe Sancti Joannis; Vangaditiam cum ecclesia [Col. 1177A] Sancti Michaelis; villam quae dicitur Salvaterra, cum ecclesia Sancti Antonini; Cavazanam cum ecclesia Sancti Laurentii; ecclesiam Sancti Andreae de Ramo de Palo cum pertinentiis suis. Infra civitatem Veronensem ecclesiam Sancti Salvatoris, cum omnibus suis pertinentiis. Quascunque etiam possessiones habetis in Ilasi, et in Bardulino, et in quibuscunque locis Veronensis episcopatus. Infra episcopatum Vicentinum terram de Albareto. In episcopatu Patavino ecclesiam Sancti Petri sitam in Montesilice cum suis omnibus pertinentiis, partem vallis Almerici cum ecclesia Sancti Andreae; in Este ecclesiam Sancti Firmi, et ecclesiam Sancti Petri cum suis pertinentiis; in Palso ecclesiam Sancti Michaelis, possessiones in [Col. 1177B] curia Ville et in aliis ejusdem episcopatus. In episcopatu Adriensi Venezza cum ecclesia Sancti Martini; Prosettam cum ecclesia Sancti Leonis; in Contina ecclesiam Sancti Sixti; in Goviano ecclesiam Sancti Bartholomaei; in villa Comeda ecclesiam Sancti Petri, et quascunque possessiones alias in eodem episcopatu habetis vel in comitatu. Possessiones in episcopatu Ferrariensi; et in episcopatu Bononiensi ecclesiam Sanctorum Simonis et Judae de Urbisano cum pertinentiis suis. Praedictorum denique nostrorum statuta praedecessorum sine ulla volentes servare refragatione monasterium ipsum sub Romanorum duntaxat pontificum tuitione positum a reliquorum dominio episcoporum cum universis quas nunc possidere dignoscitur [Col. 1177C] ecclesiis, seu quas imposterum juste acquisiverit, omnino liberum sit, et a synodalibus quibuslibet exactionibus absolutum permanere decernimus.

Tibi itaque, fili abbas, tuisque omnibus successoribus liceat vestras quaslibet ecclesias cum coemeteriis, baptisseriis, capitulis et synodis quiete possidere, easque per proprios ordinare sacerdotes, nullius episcopi obstante contradictione. Reliquorum vero vestrorum promotiones, et consecrationes basilicarum, sed et infantum in villis vestris positorum consignationes, ut a catholicis, quos invitare volueritis, episcopis pro reverentia sedis apostolicae, nullius interveniente morbo venalitatis peragantur, perpetua stabilitate sancimus. Presbyteris insuper [Col. 1177D] in parochialibus, monasteriique ecclesiis quocunque tempore constitutis vulgatorum pariter et secretorum criminum sibi commissis populis injungendi poenitentias praesentis auctoritate privilegii sit indulta licentia. Ad eosdem etiam spectabit solutiones quaestionum, quae de conjugiis emerserint, ac difficiliora quoque negotia, ut juxta sanctorum Patrum terminentur instituta ad te, fili abbas, tuosque referre successores. Studii praeterea vestri sit sacrosanctum chrisma singulis annis per vestros a catholico quocunque malueritis episcopo legatos accipere, acceptum vero baptismalibus ex more ecclesiis distribuere, sicut omnimode hactenus fecisse noscimini.

Sane cunctis abbatiae decimis, simulque Vangaditiae, [Col. 1178A] Salvaterrae et Cavazzanae, seu etiam Ramipali, ac de territorio Prosette, Saguedi et Venezze pietatis intuitu ex integro vobis habendas concedimus. In aliis autem locis praediorum, quae propriis a vobis exculta sumptibus fuerint, ac reddituum vestrorum decimationes nostra vobis auctoritate vindicabitis, sicut ea inconcusse a quadraginta retro annis habuistis, et haec facere consuevistis. Obeunte vero te, nunc ejusdem loci abbate, vel tuorum quolibet successorum nullus ibi qualibet subreptionis astutia praeponatur, nisi quem fratres communi consensu, vel fratrum pars consilii sanioris de suo vel aliorum religiosorum collegio, si, quod absit! idoneus ibi repertus non fuerit, secundum Dei timorem, et beati Benedicti Regulam elegerint; [Col. 1178B] electus autem ad Romanum pontificem confirmandus accedat.

Decernimus ergo, quod nulli omnino hominum liceat, etc., salva sedis apostolicae auctoritate. Si qua igitur in futurum ecclesiastica, saecularisve persona, etc.

Datum Laterani, per manum Centii Sanctae Luciae in Orthea diaconi cardinalis, domni papae camerarii, VI Kalendas Julii, indictione XIV, Incarnationis Dominicae anno 1196, pontificatus vero domni Coelestini anno sexto.



CCLXXIII. Alberto episcopo Vercellensi et Petro abbati Locediensi mandat ut pacem inter Bonifacium archiepiscopum et canonicos Januenses componant. (Laterani, Jul. 11.)
[UGHELLI, Italia sacra, IV, 881.]
[Col. 1178C]

COELESTINUS episcopus, servus servorum Dei, venerabili fratri ALBERTO Vercellensi episcopo, et dilecto filio PETRO abbati de Locedio, salutem et apostolicam benedictionem.

Laudabile propositum bonitatis et immobilis fidei puritatem, quam in bonis actibus exercetis, provida meditatione pensantes ad multorum servitium vos saepius incitamus, et plura negotia, quae vobis fiducialius committimus exsequenda. Sane ad vestram volumus notitiam pervenire, quod cum Ecclesiam et civitatem Januensem in quocunque fuerimus officio constituti, quadam semper dilexerimus sinceritatis [Col. 1178D] praerogativa personas etiam arctiori fuerimus charitatis vinculo amplexati, de unanimi concordia, et vera pacis tranquillitate, quae, Domino cooperante, hactenus in eadem viguit civitate, de qua, et ipsis primum, et postmodum universae Christianitati multa commoda pervenerunt, sicut ex manifestis rerum indiciis potest perpendi, gaudio magno sumus et exsultatione gavisi, voluntate promptissima exoptantes, quod a tam laudabili proposito, et opera commendabili, ullo tempore non cessarent; verum humani generis inimicus, qui unanimes non diligit voluntates, sed et in cordibus dissidentium habitat, et ad scissuras faciendas nequiter elaborat, zizania inter venerabilem fratrem nostrum Bonifacium Januensem archiepiscopum, [Col. 1179A] et ejus canonicos seminavit, et qui fuerant per concordiam filii, a paterna gratia facti sunt alieni, et paternus amor more solito non blanditur. Discretioni vestrae per apostolica scripta mandamus, quatenus ad supradictam civitatem personaliter accedentes ad reformandum inter eos pacem et concordiam propensius laboretis, ipsum archiepiscopum diligentius inducentes, ut a corde suo conceptum rancorem amoveat, et canonicos suos paterna benignitate diligens, si quam, eumdem offendendo, culpam contraxisse videntur, non ad animum revocet sed ea ex cordis affectu omnino relaxet, et tanquam bonus pater suis filiis compati et misereri addiscat. Postmodum vero commonitionem vestram ad ipsos canonicos convertentes eosdem inducere studeatis, [Col. 1179B] ut archiepiscopum tanquam Patrem, et animarum suarum rectorem diligant propensius, et honorent et ejus correctionibus inhaerendo salubribus monitis obedire procurent, et a sua non dissentiant voluntate. Demum vero (quod Deus avertat!) si partes commonitionibus vestris acquiescere forte noluerint, sed in sua duxerint duritia persistendum, audiatis quae hinc inde proposita fuerint, et secundum quod Deus vestris cordibus inspiraverit, et noveritis expedire, quaestiones inter illos exortas sine appellationis obstaculo, mediante justitia, terminetis.

Datum Laterani, V Idus Julii, pontificatus nostri anno sexto.



CCLXXIV. Hugoni, abbati Cluniacensi, permittit »ut in abbatiis ad monasterium Cluniacense pertinentibus, quae secundum Deum et beati Benedicti Regulam et statuta ordinis viderit corrigenda, corrigat.« (Laterani, Aug. 5.)
[Bullar. Cluniac., 95.]
[Col. 1179C]

COELESTINUS episcopus, servus servorum Dei, dilecto filio HUGONI, abbati Cluniacensi, salutem et apostolicam benedictionem.

Cum a nobis petitur, quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis justis precibus inclinati, ut in abbatiis ad Cluniacense monasterium pertinentibus liceat tibi, quae [Col. 1179D] secundum Deum et beati Benedicti Regulam et statuta ordinis videris corrigenda, corrigere, et ibidem statuere statuenda, liberam tibi, contradictione et appellatione cessantibus, auctoritate praesentium concedimus facultatem. Sententiam quoque, quam in contumaces et rebelles duxeris canonice promulgandam, ratam habentes et firmam, ipsam faciemus, auctore Domino, inviolabiliter observari.

Nulli ergo omnino hominum liceat hanc paginam nostrae concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum

Datum Laterani, Nonis Augusti, pontificatus nostri anno sexto.



CCLXXV. [Michaeli], archiepiscopo Senonensi, et abbati Sanctae Columbae mandat, cogant comitem Nivernensem ut domum de Colenges prioratui de Charitate restituat. (Laterani, Aug. 6.)
[Ibid.]
[Col. 1180A]

COELESTINUS episcopus, servus servorum Dei, venerabili fratri Senonensi archiepiscopo, et dilecto filio abbati Sanctae Columbae in Senonensi dioecesi constituto, salutem et apostolicam benedictionem.

Ex insinuatione dilectorum filiorum abbatis et conventus Cluniacensis nos accepisse noveritis, quod cum prioratus eorum de Charitate tempore quo charissimus in Christo filius noster Philippus illustris Francorum rex Hierosolymam profectus est, in poenitentia [Col. 1180B] et peccatis habitantium exigentibus, nimio fuisset debitorum onere gravatus, et Petrus de Croyon serviens nobilis viri comitis Nivernensis, nimium ipsos affligeret et gravaret, prior et fratres ejusdem loci domum de Colenges ad ipsum priorem spectantem, pro tredecim mille solidis inveniendis ipsi priori venditioni exponere sunt coacti; unde prioratus de Charitate damnificatus est plurimum et gravatus. Et licet ipse comes ad instantiam praedicti abbatis Cluniacensis postmodum in praesentia venerabilis fratris nostri W. Remensis archiepiscopi Sanctae Sabinae cardinalis, apostolicae sedis legati, tunc curam et sollicitudinem regni Franciae, simul cum charissima in Christo filia nostra illustri regina Francorum, matre regis ipsius gerentis, tactis sacrosanctis [Col. 1180C] Evangeliis juramento firmavit, quod priori et fratribus de Charitate reipsa pecunia sua domum praetaxatam cum omnibus pertinentiis redderet pacifice possidendam, nunquam postmodum, quamvis ipsi fratres, ut dicitur, pecuniam illam ei vellent restituere, illud quod juraverat voluit adimplere.

Cum igitur cura et sollicitudo omnium ecclesiarum sit nobis commissa, volentes indemnitati ipsius prioratus de Charitate, prout debemus paterno affectu sollicito providere, discretioni vestrae per apostolica scripta mandamus firmiter injungentes, quatenus supradictum comitem Nivernensem qui eamdem domum de Cobenges servientis nomine, sicut dicitur, occupavit, et in proprios usus convertit, ut [Col. 1180D] ipsum servientem, si praedicta domus ei fuit restituta, auctoritate nostra monere et inducere efficaciter laboretis, ut domum ipsam prioratui supradicto, recepta ab ipsis pecunia restituta, sine difficultate qualibet restituere non omittat: et si quid in ipsa domo ab ipso comite vel praedicto serviente superaedificatum est non computetur ipsis fratribus, sed de redditibus domus receptis illud fiat. Si non idem comes aut ipse serviens duxerit restituendum, vos nostra freti auctoritate tam ipsum comitem quam quoslibet alios domum ipsam tenentes, ad eamdem domum cum pertinentiis praefatis fratribus per excommunicationis et interdicti sententias, sublato contradictionis et appellationis obstaculo, compellatis, [Col. 1181A] facientes utramque sententiam usque ad condignam satisfactionem inviolabiliter observari, nullis litteris obstantibus a sede apostolica impetratis. Quod si ambo eis exsequendis nequiveritis interesse, tu frater archiepiscope, ea nihilominus exsequaris.

Datum Laterani, VIII Idus Augusti, pontificatus nostri anno sexto.



CCLXXVI. Canonicis ecclesiae S. Salvatoris Venetae asserit ecclesiam S. Bartholomaei a Marco episcopo tributam. (Laterani, Aug. 8.)
[CORNELII, Eccles. Venet., XIV, 124.]

COELESTINUS episcopus, servus servorum Dei, dilectis filiis . . . . priori et canonicis S. Salvatoris de [Col. 1181B] Rivoalto, salutem et apostolicam benedictionem.

Cum a nobis petitur quod justum est et honestum, tam vigor aequitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis precibus grato concurrentes assensu, ecclesiam S. Bartholomaei pro evitatione scandali, quod saepe inter vos et . . . . plebanum ipsius oriebatur, a venerabili fratre nostro Marco Castellano episcopo cum thesauro, libris, ornamentis, domibus et aliis possessionibus, ac pertinentiis suis pia vobis et successoribus vestris deliberatione concessam, sicut eam juste ac pacifice possidetis, et in scripto ejusdem episcopi plenarie continetur vobis et per vos ecclesiae vestrae auctoritate apostolica confirmamus, [Col. 1181C] et praesentis scripti patrocinio communimus. Nulli ergo omnino hominum liceat hanc nostrae confirmationis paginam infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VI Idus Augusti, pontificatus nostri anno sexto.



CCLXXVII. Archiepiscopis, episcopis, abbatibus, decanis, aliisque ecclesiarum praelatis mandat, ut direptores et vexatores fratrum Cluniacensium laicos excommunicent, clericos a muneribus submoveant. (Laterani, Aug. 8.)
[Bullar. Cluniac., 96.]
[Col. 1181D]

COELESTINUS episcopus, servus servorum Dei, venerabilibus fratribus archiepiscopis, episcopis et dilectis filiis abbatibus, decanis, aliisque ecclesiarum praelatis ad quos litterae istae pervenerint, salutem et apostolicam benedictionem.

Non absque dolore cordis et plurima turbatione didicimus, quod ita in plerisque partibus ecclesiastica censura dissolvitur, et canonicae sententiae severitas enervatur, ut viri religiosi et hi maxime qui per sedis apostolicae privilegia majori donati sunt libertate, passim a malefactoribus suis injuriam sustineant et rapinas, dum vix invenitur qui congrua eis protectione subveniat, et pro fovenda pauperum innocentia murum defensionis opponat.

[Col. 1182A] Specialiter autem dilecti filii nostri fratres Cluniacenses, tam de frequentibus injuriis suis, quam de ipso quotidiano defectu justitiae conquerentes, universitatem vestram per litteras petierunt apostolicas excitari, ut ita videlicet eis in tribulationibus suis contra malefactores eorum prompta debeatis magnanimitate consurgere, quod ab angustiis quas sustinent, et pressuris nostro possint praesidio respirare.

Ideoque universitati vestrae per apostolica scripta districte mandamus, quatenus illos qui in aliquem de fratribus ipsis, vel conversis instigante diabolo manus violentas injecerint, vel res seu domos eorum, vel hominum suorum irreverenter invaserint, vel decimas laborum seu nutrimentorum suorum spretis [Col. 1182B] privilegiis apostolicae sedis extorserint, aut ea, quae praedictis fratribus ex testamento decedentium relinquentur, contra justitiam detinuerint, si laici fuerint, eos candelis accensis, sublata appellatione excommunicationis sententia percellatis; clericos autem appellatione remota ab officio et beneficio suspendatis, neutram relaxaturi sententiam, donec praedictis fratribus satisfaciant plenarie, et hi praecipue qui pro violenta manuum injectione vinculo fuerint anathematis innodati, cum dioecesani episcopi litteris ad sedem apostolicam venientes, ab eodem vinculo mereantur absolvi. Villas autem, in quibus bona praedictorum fratrum, seu hominum suorum per violentiam detenta fuerint, quandiu sunt ibi interdicti sententiae supponatis.

[Col. 1182C] Datum Laterani, VI Idus Augusti, pontificatus nostri anno sexto.



CCLXXVIII. Magistro Leoni, procuratori Constantinopolitano, mandat, ut episcopo Castellano (Veneto) decimas de bonis Joannis Canalo-Lupi exhiberi ab haeredibus cogat. (Laterani, Aug. 12.)
[CORNELIUS, Eccles. Venet., t. XIII, p. 223.]

COELESTINUS episcopus, servus servorum Dei, dilecto filio magistro LEONI procuratori Constantinopolitano, salutem et apostolicam benedictionem.

Venerabilis frater noster Castellanus episcopus transmissa nobis querela proposuit, quod decimationes quae ipsum et ejus ecclesiam de bonis, quae [Col. 1182D] fuerunt olim Joannis Canalo-Lupi de jure contingunt, eidem detinentur injusto et ipsis minus licite defraudantur. Nolentes igitur ut dictus episcopus sui juris laesionem incurrat, per apostolica tibi scripta mandamus quatenus haeredes et commissarios ejusdem defuncti ad debitam solutionem decimationum ipsorum nuntio praefati episcopi, cum requisitus fueris, faciendam per censuram ecclesiasticam, sicut justum fuerit, appellatione cessante, compellas. Volumus etiam et mandamus ut memorati episcopi in omnibus justitiis suis, et praecipue in decimis, quas sui praedecessores hactenus habuerunt, et quae ad ipsum et ejus ecclesiam rationabiliter pertinere noscuntur, auctoritate nostra conserves indemnem, [Col. 1183A] nullis litteris veritatis et justitiae praejudicantibus a sede apostolica impetratis.

Datum Laterani II Idus Augusti, pontificatus nostri anno VI.



CCLXXIX. Joachimi abbatis de Flore »constitutiones de vita monachorum et monasteriorum coenobio ejus subjectorum et de rebus ab ipsis fratribus possessis et eorum numero« confirmat. (Romae, Aug. 25.)
[Acta SS. Maii, t. VII, 125.]

COELESTINUS episcopus, servus servorum Dei, dilectis filiis JOACHIMO, abbati et conventui de Flore, salutem et apostolicam benedictionem.

Cum in nostra esses, fili abbas, praesentia constitutus, [Col. 1183B] tuis nobis relationibus exposuisti quasdam constitutiones de vita monachorum tuorum et monasteriorum tuo coenobio subjectorum, et de rebus ab ipsis fratribus possidendis et eorum numero te fecisse; quas, ut in eisdem monasteriis et ab ipsis fratribus observentur, confirmari a nobis cum instantia postulasti. Nos igitur tuis precibus inclinati praedictas constitutiones, sicut a te provide factae sunt, auctoritate apostolica confirmamus, firmiter inhibentes, ne ipsarum constitutionum forma in monasteriis supradictis temeritate cujuslibet enervetur.

Nulli ergo, etc.

Datum Romae, VIII Kalendas Septembris, pontificatus nostri anno sexto.



CCLXXX. [Aegidio] episcopo Mutinensi permittit ut clericorum quorumdam inobedientiam vindicet. (Laterani, Nov. 8.)
[TIRABOSCHI, Mem. Moden., IV, 18.]
[Col. 1183C]

COELESTINUS episcopus, servus servorum Dei, venerabili fratri Mutinensi episcopo, salutem et apostolicam benedictionem.

Cum praeter commune debitum charitatis te tanquam charissimum fratrem nostrum praecipue dilectionis vinculo ampleximur, ut debitus tibi honor et obedientia consueta sine diminutione qualibet a tuis subditis impendatur, gratum nobis est admodum et acceptum, et quantum cum nostra possumus [Col. 1183D] honestate, ad hoc studium intendimus et operam impendere diligentem. Audivimus sane, et audientes nequaquam potuimus non mirari quod clerici plebis de Baioaria et quidam alii dioecesana tibi lege subjecti, occasione archiepiscopalis protectionis, contra te elationis cornua contumaciter assumentes, debitam tibi obedientiam subtrahere tanta praesumptione conantur, quod eorum excessus nequaquam praevalet emendare, nec eorum pravis actibus, prout convenit, contraire. Ne igitur praefati clerici diutius sua temeritate gaudeant, et inobedientiae vitio pro sua voluntate laborent, praesentium tibi auctoritate liberam tribuimus facultatem, ut tam de supradictae plebis quam de aliis tuae dioecesis clericis, secundum antiquam et rationabilem [Col. 1184A] consuetudinem, sublato obstaculo appellationis disponere valeas, et prout justum fuerit, ordinare.

Nulli ergo omnino hominum liceat hanc paginam nostrae concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VI Idus Novembris, pontificatus nostri anno sexto.



CCLXXXI. Archiepiscopo Ravennati et ejus suffraganeis mandat, sub excommunicationis poena cives Mutinenses commoneant, monasterio Nonantulano quae abstulerint reddant. (Laterani, Nov. 14.)
[TIRABOSCHI, Storia di Nonantola, II, 324.]
[Col. 1184B]

COELESTINUS episcopus, servus servorum Dei, venerabilibus fratribus Ravennati archiepiscopo et suffraganeis ejus, salutem et apostolicam benedictionem.

Ad audientiam apostolatus nostri, dilectis filiis B. abbate et conventu monasterii Nonantolani conquerentibus, est delatum, quod cives Mutinenses nullum ad ecclesiarum cultum respectum habentes eorum ecclesias libris et paramentis aliis, et eorum homines bobus et universa supellectili cujusdam occasione collectae per violentiam spoliarunt. Volentes igitur ab ecclesiarum molestationibus et ministrorum earum ex debito administrationis [Col. 1184C] nobis injunctae laicalem violentiam fortius propulsare, fraternitati vestrae per apostolica scripta praecipiendo mandamus, quatenus praefatos cives Mutinenses, ut quae nequiter dictis ecclesiis abstulerunt praefatis abbati et conventui sine difficultate restituant, moneatis et efficaciter inducatis. Quod si forte in contumacia duxerint persistendum, principales ipsius iniquitatis auctores, omni appellatione cessante, anathematis sententia feriatis, et terram ipsam interdicto ecclesiastico supponentes, singulis Dominicis et festivis diebus, accensis candelis et pulsatis campanis, per universas ecclesias vestrarum dioecesum ipsas sententias innovari publice faciatis, et tandiu ab omnibus observari, donec [Col. 1184D] de praedictis omnibus satisfactionem praestiterint competentem.

Datum Laterani, XIX Kalendas Decembris, pontificatus nostri anno sexto.



CCLXXXII. Episcopo Attrebatensi et abbati S. Victoris ac priori S. Martini de Campis Parisiensis mandat, ut Ecclesiam Calensem Ecclesiae Parisiensi subjiciant. (Laterani, Nov. 23.)
[Collection des Cartulaires, IV, 65.]

COELESTINUS episcopus, servus servorum Dei, venerabili fratri Attrebatensi episcopo, et dilectis filiis abbati S. Victoris, et priori S. Martini de Campis Parisiensis, salutem et apostolicam benedictionem.

[Col. 1185A] Cum homines simus et humanitatis lege detenti, non debet nobis videri mirabile si quem aliquando scrupulum contingat in nostris actibus, secundum id quod humanum est, apparere. Cum enim olim dilectus filius Martinus, presbyter Calensis Ecclesiae, nuntius ad praesentiam nostram accessisset, et quoddam nobis, ex parte ejusdem Ecclesiae exhibuisset authenticum quorumdam prudentum virorum sigillis et testimonio consignatum, quo Calensis Ecclesia a jurisdictione Parisiensis Ecclesiae se asserebat exemptam, nos eidem scripto omnimodam fidem adhibentes eidem nuntio, super exemptione jam dicta, munitionis nostrae litteras duximus concedendas. Procedente vero tempore, cum nuntius memoratus super eodem negotio conaretur [Col. 1185B] a nobis privilegium impetrare, Ecclesia Parisiensis id in suum praejudicium attentatum agnoscens, dilectum filium magistrum Thomam ad agendum pro se ad sedem apostolicam destinavit. Nuntiis igitur utriusque Ecclesiae in nostra praesentia constitutis, dilectos filios B. tituli Sanctae Mariae Transtiberim presbyterum, et G. Sanctae Mariae in Porticu diaconum, cardinales concessimus auditores. In quorum praesentia, cum inter ipsos fuisset aliquandiu disceptatum, memoratus magister Thomas per felicis recordationis Innocentii, Eugenii, Alexandri et aliorum plurium Romanorum pontificum privilegia, per benedictionem insuper abbatissae et virginum consecrationes a Parisiensi episcopo factas, Calensem Ecclesiam Parisiensi Ecclesiae [Col. 1185C] subjectionem debere constanter a nobis proponens, et a triginta annis vel quadraginta continue eidem episcopo et archidiaconis et praedecessoribus ejus in obedientia et procurationibus tempore visitationis et aliis temporalibus respondisse, quoddam nobis attulit instrumentum, dilectorum filiorum H[ugonis V] Dionysii et R[oberti IV] Sancti Germani Parisiensis abbatum sigillis et testimonio roboratum; cujus tenore didicimus quod, cum venerabiles fratres nostri Ambianensis et Tornacensis episcopi et iidem abbates causae supradictae quae inter Parisiensem et Calensem Ecclesias vertebatur ex compromisso cognitores existerent, receptis utriusque Ecclesiae litteris, et poena quingentarum librarum de observatione arbitrii hinc inde imposita, [Col. 1185D] praestita etiam super hoc etiam ab eadem abbatissa fidei cautione, tam ipsa quam conventu suo proclamantibus, in exemptionem et libertatem, quorumdam privilegiorum obtentu sibi a quibusdam episcopis Parisiensibus indultorum; iidem episcopi et abbates, auditis allegationibus, authenticis diligenter inspectis, audita etiam abbatissae confessione in jure, videlicet quod benedictionis munus a Parisiensi episcopo recepisset, professione etiam manu propria scripta et super altare posita, Parisiensi Ecclesiae subjectionem et obedientiam promisisset, habito de pace tractatu, cum non posset modus compositionis occurrere, communicato prudentum virorum consilio super quaestione jam dicta, Calensem Ecclesiam condemnarunt. Et cum hoc [Col. 1186A] ad audientiam charissimi in Christo filii illustris regis Francorum ab abbatissa appellatum fuisset, idem appellationi minime deferentes, eo quod jura non sinunt ab arbitris appellare, pronuntiaverunt ipsam Calensem Ecclesiam nulla ab aliis abbatiis libertatis praerogativa differre, quae, auctoritate privilegiorum apostolicae sedis, Parisiensi Ecclesiae sunt subjectae. Quia vero abbatissa saepe dicta religionem juramenti contemnere non formidans, eidem sententiae parere contemnit, discretioni vestrae per apostolica scripta mandamus quatenus, si praemissis veritas suffragatur, litteris exemptionis sive exsecutoriis vel indulgentiis a praedictis abbatissa et conventu a nobis obtentis, appellatione quoque ad memoratum regem interposita nequaquam obstantibus, [Col. 1186B] sublato cujuslibet contradictionis et appellationis obstaculo, per censuram ecclesiasticam memoratam Calensem Ecclesiam Parisiensi, tanquam matrici Ecclesiae, faciatis esse subjectam. Si vero aliter res se habuerit, partibus ad vestram praesentiam convocatis, audiatis quae hinc inde duxerint proponenda, et causam ipsam, appellatione remota, fine canonico terminetis, et faciatis quod decreveritis per censuram ecclesiasticam a partibus inviolabiliter observari.

Quod si omnes his exsequendis nequiveritis interesse, duo vestrum nihilominus ea exsequantur.

Datum Laterani, IX Kalendas Decembris, pontificatus nostri anno sexto.



CCLXXXIII. Litteris ad [Oddonem] episcopum Pennensem »sententiam depositionis in clericos de Arsita latam« confirmat. (Laterani, Nov. 30.)
[UGHELLI, Italia sacra, I, 1125.]
[Col. 1186C]

COELESTINUS episcopus, servus servorum Dei, venerabili fratri Pennen. episcopo, salutem et apostolicam benedictionem.

Aequum est et consentaneum rationi, ut ea quae a delegatis a nobis ratione praevia statuuntur, firma debeant et illibata consistere, et confirmationis nostrae munimine roborari, ut nullatenus in posterum praesumptione quorumlibet violentur. Sane cum olim clerici de Arsita, Ecclesiae tuae, sicut asseris, juramento fidelitatis astricti interdictum [Col. 1186D] eis a te impositum non servantes, et postmodum tam per te quam per ven. fratrem nostrum Valvensem episcopum de auctoritate nostra excommunicationis fuissent sententia involuti. Quia neutram sententiam servaverunt, de mandato tamen nostro in eos per te, et memoratum episcopum depositionis fuit sententia promulgata, sicut tua nobis relatio patefecit. Volentes igitur, ut quod per eos factum est, robur futuris temporibus debitae obtineat firmitatis, ut isti nullatenus de sua valeant nequitia gloriari, quia contra praelatos suos erigere calcaneum non verentur, sententiam depositionis a te, et memorato episcopo in clericos de Arsita latam, sicut rationabiliter lata est, nec legitimae appellationis remedio sublevata, auctoritate apostolica [Col. 1187A] confirmamus, et praesentis scripti patrocinio communimus.

Decernimus ergo ut nulli omnino hominum liceat, etc. Si quis autem, etc.

Datum Laterani II Kal. Decembris, pontificatus nostri anno sexto.



CCLXXXIV. Bulla pro monialibus S. Juliani Antissiod. (Laterani, Dec. 3.)
[Gall. Christ. XII, Instr., 142.]

COELESTINUS episcopus, servus servorum Dei, venerabilibus fratribus Senonensi archiepiscopo, et Nivernensi episcopo, salutem et apostolicam benedictionem.

Transmissa nobis dilectarum in Christo filiarum abbatissae et monialium S. Juliani Antissiodorensis [Col. 1187B] conquestione accepimus, quod cum venerabilis frater noster Antissiodorensis episcopus eis tanquam bonus pater deberet in benedictionibus confovere, et suae religionis otium, quod suscepisse videntur, aliquibus quaestionum tumultibus non turbare, ipse (quod vix credere possumus) occasione indulgentiae a sede apostolica impetratae, eas aggravat multipliciter et infestat. Et cum indulgentia ipsa pro melioratione monasterii a nobis eidem episcopo fuerit de benignitate sedis apostolicae concessa, ipse, sicut dicitur, non ad ejusdem monasterii utilitatem permissa sibi utitur potestate, sed potius lucrum temporale attendens, quam salutem considerans animarum, ipsas assiduis quaestionibus [Col. 1187C] propulsando fatigat, et earum jura laedit multipliciter et perturbat. Et cum eumdem episcopum deberent habere in suis justitiis defensorem, ipsum adversarium sentiunt et cognoscunt: et cum per officiales suos de malefactoribus ipsius monasterii justitiam requirunt consequi vel habere, tot et tanta ab ipso et suis eidem monasterio gravamina inferuntur, quod nisi eis per sedis apostolicae clementiam cito succurratur, oportet ipsas (prout aiunt) et habitum susceptae religionis deserere, et ab ipso monasterio exsulare. . . . . . . . . . . . . . abbatissa. . . . . . ecclesiam de Colangiis, in qua jus praesentationis. . . . . W. de S. Prisco clericum praesentarunt. . . . . . . illius institutionem recusans, nihil canonicum objiciens in personam, et [Col. 1187D] praesentationem eidem abbatissae admittere recusavit. . . . . . . , . . . . . . . volumus nec debemus quod sicut ipsum non convenit, ut occasione indulgentiae nostrae molestet monasterium ante dictum, cum etiam de. . . . . . . . . . . conversatione laudabili, et administratione honesta, plurium testimonia de illis partibus recepimus praelatorum, eidem episcopo per scripturam nostram. . . . . . firmiterque praecipimus ut monasterium ipsum. . . . . . molestatione indebita non fatiget, et abbatissam et moniales permittat in sancto habitu Domino pacifice deservire: et si eas in aliquo usque nunc irrationabiliter offendisse dignoscitur, per seipsum celeri emendatione castiget. Ideoque fraternitati [Col. 1188A] vestrae per apostolica scripta mandamus, quatenus si praedictus episcopus ea quae praediximus celeriter emendare noluerit, vos ipsum ab indebita molestatione monasterii antedicti, abbatissae et monialium, prout expedire videritis, sublato appellationis obstaculo, compescatis; et tam monasterium ipsum quam moniales, de auctoritate apostolica in omnibus quaestionibus protegere et defendere procuretis. . . . . . . . . . . quod si ambo his exsequendis nequiveritis interesse, tu frater archiepiscope, eis nihilominus. . . . . . . . . . . . . . . .

Datum Laterani, tertio Nonas Decembris, pontificatus nostri anno sexto.



CCLXXXV. Abbatibus S. Petri Salzburgensi et Ebersbergensi, ac praeposito S. Andreae Frisingensi mandat ut fratres Garzenses contra C. comitem Medelingensem tueantur. (Laterani, Dec. 11)
[LANG, Regesta, I, 366.]
[Col. 1188B]




CCLXXXVI. Abbati Hemmerodensi et scholastico majoris ecclesiae Trevirensis mandat ut judicent inter fratres S. Petri Moguntini et eorum praepositum Sifridum de Eppenstein. (Laterani, Dec. 12.)
[JOANNIS, Rer. Mogunt. Script., II, 488.]




CCLXXXVII. Privilegium pro monasterio S. Dionysii (Laterani, Dec. 13.)
[D. FÉLIBIEN, Hist. de l'abbaye de Saint-Denys, Preuves, p. CXIV.]
[Col. 1188C]

COELESTINUS episcopus, servus servorum Dei, dilecto filio JOANNI eleemosynario S. Dionysii, salutem et apostolicam benedictionem.

Justis petentium desideriis dignum est nos facilem praebere consensum et vota quae a rationis tramite non discordant effectu prosequente complere. Quapropter, dilecte in Domino fili, tuis precibus inclinati domum et nemus Berengerii et alias possessiones quas tuo studio ad opus domus eleemosynariae acquisisti, auctoritate tibi apostolica confirmamus, statuentes ut possessiones illas et quidquid ibi vel alibi in futurum, Domino concedente, poteris adipisci, libere et quiete dum vixeris [Col. 1188D] administres. Ita tamen quod post obitum tuum omnes possessiones illae ad domum eleemosynariam pleno jure pervenire debeant et devolvi, sicut a dilectis filiis H. abbate et conventu S. Dionysii tibi propter bonam et piam intentionem quam ad domum eleemosynariam habere dignosceris est concessum et in eorum scripto authentico continetur. Nulli ergo omnino hominum liceat hanc paginam nostrae confirmationis et constitutionis infringere, vel ei ausu temerario contraire. Si quis autem hanc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Dat. Lat., Idib. Decemb., pontificatus nostri anno sexto.



CCLXXXVII bis. Ecclesiae Nicosiensis possessiones et privilegia confirmat. (Laterani, Dec. 13.)
[DE MAS-LATRIE, Histoire de l'ile de Chypre, première partie, Documents, p. 601, ex chartulario Sanctae Sophiae Venetae, charta n. 8, Cf. n. 9 [(39) 1Kb] .]
[Col. 1189A]

COELESTINUS episcopus, servus servorum Dei, venerabili fratri ALANO, Nicosiensi archiepiscopo, ejusque successoribus canonice substituendis, in perpetuum.

In eminenti Apostolice Sedis specula, disponente Domino, constituti, fratres nostros episcopos tam propinquos quam longe positos fraterna debemus caritate diligere, et ecclesiis sibi a Deo comissis [Col. 1189B] paterna solicitudine providere. Ea propter, venerabilis in Christo frater archiepiscope, tuis justis postulationibus clementer annuimus et prefactam Nicosiensem ecclesiam, cui, auctore Domino, preesse dignosceris, sub beati Petri et nostra protectione suscipimus, et presentis scripti privilegio communimus; statuentes ut quascumque possessiones, quecumque bona eadem ecclesia inpresentiarum juste et canonice possidet, aut in futurum, concessione pontificum, largitione regum vel principum, oblatione fidelium, seu aliis justis modis, prestante Domino, poterit adipisci, firma tibi tuisque successoribus et illibata permaneant; in quibus hec propriis duximus exprimenda vocabulis:

Locum ipsum in quo prefata Nicosiensis ecclesia [Col. 1189C] sita est, cum omnibus pertinentiis suis, dotem etiam ejusdem ecclesie, videlicet duo casalia a karissimo in Christo filio Aymerico, illustre rege Cypri, ipsi ecclesie data et assignata, scilicet Ornithia [(40) 1Kb] et Ascendia [(41) 1Kb] ; decimas insuper istarum regionum Cypri que, ex constitutione Sedis Apostolice, ad ipsam Nicosiensem ecclesiam pertinent, Nicosie videlicet, cum pertinentiis suis, la Solie [(42) 1Kb] , la Thomasie [(43) 1Kb] , la Tremetossie [(44) 1Kb] , le Quit [(45) 1Kb] , la Quercherie [(46) 1Kb] , Cherin [(47) 1Kb] , Lapiton [(48) 1Kb] , Melyas [(49) 1Kb] , Maratha [(50) 1Kb] , Syvorie [(51) 1Kb] , Cambi [(52) 1Kb] , Xindas [(53) 1Kb] et feodum, Briem [(54) 1Kb] , et Asquia [(55) 1Kb] , et Pigui [(56) 1Kb] et Prastrove [(57) 1Kb] , auctoritate apostolica tibi et tuis successoribus confirmamus.

Episcopatus quoque inferius annotatos, videlicet [Col. 1189D] Paphensem, Limichoniensen et Famaugustanum, tibi [Col. 1190A] tuisque successoribus statuimus esse de cetero metropolitico jure subjectos.

Usum insuper palei tibi tuisque successoribus caritatis intuitu concedimus, ut tu eo hiis diebus utaris qui inferius exprimuntur, videlicet: In Nativitate Domini, in festivitate prothomartiris Stephani, Circumcisione Domini, Epiphania, Ypopanti [(58) 1Kb] , dominica in Ramispalmarum [(59-60) 1Kb] , Cena Domini, Sabbato Sancto, Pascha, secunda feria post Pascha, Ascensione, Pentecoste, in natalicio beati Johannis Baptiste, tribus festivitatibus beate Marie, commemoratione Omnium Sanctorum, solemnitatibus omnium apostolorum, dedicationibus ecclesiarum, consecrationibus episcoporum, et ordinationibus clericorum, ecclesie tue principalibus [Col. 1190B] festivitatibus et anniversario tuo tue consecrationis die. Convenit igitur te diligentius providere quomodo sit honor hujus indumenti modesta actuum vivacitate servandus, et ut ei morum tuorum ornamenta conveniant et tu esse valeas utrobique, auctore Domino, conspicuum et quem pastoralis cure constringit officium dilectione proberis fratribus exhibere, et ipsi etiam adversarii propter mandatum dominicum tuo circa te copulentur affectu, pacem sequaris cum omnibus, piis vaces operibus, virtutibus poleas, fulgeat in pectore tuo rationale judicii, cum superhumerali actione conjunctum, ita procedas in conspectu Dei et oculis hominum, quatinus commisso tibi gregi virtutis prestes exemplum, et ipsi adversarii videntes opera [Col. 1190C] tua bona, glorificent Patrem tuum qui in celis est. Sit in lingua tua edificationis sermo, sit zeli fervor in animo, et preter hec cuncta que officio tuo conveniunt cum temperantia agis, ut que pallei dignitas expetit videaris frequenter amplecti, et gloriam sempiternam acquirere tibi possis in celis.

Presenti etiam decreto districtius inhibemus ut cimiteria ecclesiarum et ecclesiastica beneficia nullus hereditario jure possideat. Quod si quis facere forte contenderit, censura ecclesiastica compescatur. Ne autem in posterum tua vel successorum tuorum jura valeant quomodolibet deperire, prohibemus ne monachi in provincia tua capellanias teneant, sacerdotis seu capellanis officium vel beneficium sine auctoritate pontificali usurpent; [Col. 1190D] sed presbiteris capellanis integre conserventur [Col. 1191A] quecumque ad jus pertinent capellanie. Statuimus preterea ut nullus cujuscumque ordinis clericus ecclesias in vita sua tantum sibi concessas, ad jus archiepiscopi pertinentes, sine conscientia vel consensu tuo et successorum tuorum faciat censuales [(61) 1Kb] , vel in cujusquam transferat potestatem; et si factum fuerit, irritum habeatur. Prohibemus insuper ne interdictos vel excommunicatos tuos ad divinum officium vel communionem ecclesiasticam sine conscientia vel consensu tuo aut successorum tuorum quisquam admittat, aut contra sententiam tuam canonice promulgatam aliquis venire presumat, nisi forte periculum immineat, ut, dum presentiam tuam habere nequiverit, per alium secundum formam ecclesie, satisfactione premissa, oporteat [Col. 1191B] ligatum absolvi. Porro crucem, vexillum scilicet Dominicum, per tuam diocesem et episcopatus superius nominatos, ante te deferendi licentiam impertimur. Auctoritate insuper apostolica prohibemus ne quis, infra fines tue diocesis, sine tuo vel successorum tuorum assensu, ecclesiam vel oratorium construere de novo presumat, salvis privilegiis pontificum Romanorum. Obeunte vero te, nunc ejusdem loci archiepiscopo, vel tuorum quolibet successorum, nullus ibi qualibet subreptionis astutia seu violentia preponatur, nisi quem canonici ipsius loci cum suffraganeorum consilio canonice providerint eligendum.

Decernimus ergo ut nulli hominum omnino liceat [Col. 1191C] prefatam Nicosiensem ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva Sedis Apostolice auctoritate. Si qua igitur in futurum ecclesiastica secularisve persona hanc nostre constitutionis paginam sciens, contra eam temere venire temptaverit, secundo terciove commonitus, nisi reatum suum congrua satisfactione correxerit, potestatis honorisque sui careat dignitate, reumque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Jesu Christi aliena fiat, [Col. 1191D] atque in extremo examine divine ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatinus et hic fructum bone actionis percipiant, et apud districtum judicem premia eterne pacis inveniant. Amen.

    Ego Celestinus, catholice Ecclesie episcopus.
    Ego Octavianus, Hostiensis et Veletrensis episcopus.
    Ego Petrus, Portuensis et S. Rufine episcopus.
    [Col. 1192A] Ego Melior, sanctorum Johannis et Pauli presbiter cardinalis, tituli Pamachi, subscripsi.
    Ego Jordanus, sancte Pudentiane, tituli Pastoris [(62) 1Kb] , presbiter cardinalis, subscripsi.
    Ego Johannes, tituli Clementis, sancti Intluensis [(63) 1Kb] et Tuscanensis episcopus, subscripsi.
    Ego Guido, sancte Marie Transtiberin, tituli Calisti, presbiter cardinalis, subscripsi.
    Ego Hugo, presbiter cardinalis sancti Martini, tituil Equicii, subscripsi.
    Ego Johannes, tituli sancti Stephani in Celio monte presbiter cardinalis, subscripsi.
    Ego Soffredus, sancte Praxedis presbiter cardinalis, subscripsi.
    Ego Johannes, tituli sancte Prisce presbiter cardinalis, [Col. 1192B] subscripsi.
    Ego Gracianus, sanctorum Cosme et Damiani diaconus cardinalis, subscripsi.
    Ego Berrardus, sancti Adriani diaconus cardinalis, subscripsi.
    Ego Gregorius, sancte Marie in Portu diaconus cardinalis, subscripsi.
    Ego Gregorius, sancte Marie in Aquiro diaconus cardinalis, subscripsi.
    Ego Gregorius, santi Georgii ad Velum aureum diaconus cardinalis, subscripsi.
    Ego Nicola, sancte Mare in Cosmidin diaconus cardinalis, subscripsi.
    Ego Bobo, sancti Theodori diaconus cardinalis, [Col. 1192C] subscripsi.


Datum Laterani, per manum Censii, sancte Lucie in Orthea diaconi cardinalis, domini pape camerarii, idus Decembris, indictione XV, Incarnationis Dominice anno 1196, pontificatus vero domini Celestini pape anno VI.



ANNO 1196-1197.



CCLXXXVIII. Ad decanum et capitulum Rothomagense.---Super annalibus praebendarum. (Laterani, Nov. 27.)
[MANSI, Concil., XXII, 619.]

COELESTINUS, etc., dilectis filiis decano et capitulo [Col. 1192D] Rothomagensi, salutem et apostolicam benedictionem.

Cum a nobis petitur quod religioni et honestati convenire dignoscitur, animo nos debemus lubenti concedere, et petentium desideriis congruum suffragium impertiri. Eapropter, dilecti in Domino, vestris justis precibus inclinati, antiquam vestrae Ecclesiae consuetudinem super annalibus praebendarum decedentium canonicorum, consensu archiepiscopi [Col. 1193A] et totius capituli roboratam, sicut in authenticis eorum instrumentis apparet; scilicet ut quolibet decedente canonico fructus omnes praebendae illius anni, in quo obierit, in usus pios secundum rationabilem defuncti dispositionem, aut, cessante dispositione, secundum capituli arbitrium erogarentur, auctoritate apostolica confirmamus, et praesentis scripti patrocinio munimus. Nulli ergo hominum, etc.

Datum Turonis [leg. Lateranis], V Kal. Dec. 1196.



ANNO 1196-1197.



CCLXXXIX. Abbati et conventui S. Joannis in Vineis praescribit ne in ipsorum ecclesia fratres recipiantur ultra nonaginta, vel aliquis qui decimum quintum annum non attigerit. (Laterani.)
[Hist. de l'abbaye de Saint-Jean des Vignes, Preuv., 305.]
[Col. 1193B]

COELESTINUS episcopus, servus servorum Dei, abbati et conventui Sancti Joannis in Vineis, salutem et apostolicam benedictionem.

Significatum est siquidem nobis per litteras nostro apostolatui praesentatas quod cum praedecessores vestri magnis potentibus personis nimium favorabiles se exhibendo, tot consueverint saepe in fratres recipere, ut ecclesiae vestrae dormitorium, vel refectorium commode nullatenus caperet, nec redditus ecclesiae sufficere possent ad victui necessaria [Col. 1193C] administranda; ita quod aliquando pro eorumdem potentium magnatum instantia, quidam cum essent in aetate teneriores, nec possent observare regularis ordinis disciplinam, in ecclesia vestra ponerentur, ad apostolicae sedis consilium et auxilium duxistis super his omnibus recurrendum, humiliter et cum devotione omnimoda postulantes, ut auctoritate apostolica statueretur in posterum, ultra nonagesimum numerum personarum, et aliquis puer infra decimum quintum annum in consortium vestrum recipi, nec debeat admitti. Nos igitur vestris precibus annuentes, praesentium auctoritate, statuimus ultra nonaginta fratres in ecclesia vestra non admitti debeant, vel aliquis puer recipiatur in [Col. 1193D] ecclesia vestra quem nondum constiterit quintum decimum annum attigisse.

Datum Laterani, pontificatus nostr. anno sexto.



CCXC. Sententiam ab O[berto] archiepiscopo Mediolanensi latam inter Matth. magistrum et conversos hospitalis S. Simpliciani confirmat.
(Decret. Greg., l. V, tit. 40, c. 15.)

In his, quae ambiguitatem continent. Et infra: Innotuit apostolatui nostro, quod cum inter magistrum M. et conversos hospitalis Sancti Simpliciani super eodem hospitali in praesentia Mediolan. [Col. 1194A] archiepiscopi quaestio verteretur, ipse archiepiscopus post cognitionem causae in prolatione sententiae his verbis non fuit usus: Talem partem condemno, vel talem absolvo; sed pronuntiavit ita: Statuo, et praecipio. Et infra: Attendentes igitur quod hoc verbum, Statuo, rem perfectam significat, et cum effectu non verbotenus accipitur. Item secundum Gregorium, quod praecipitur imperatur, et quod imperatur, necesse est fieri; et aliquando si non fiat, poenam habet. Considerantes nihilominus quod non debet aliquis considerare verba, sed voluntatem, cum non intentio verbis, sed verba intentioni debeant deservire, interpretamur procuratoribus utriusque partis praesentibus, et diffinimus, quod praefati archiepiscopi verba tali forma prolata, perpetuo [Col. 1194B] valiturae sententiae obtineant firmitatem.



ANNO 1197.



CCXC bis. Alano electo Nicosiensi archiepiscopo, petente ejusdem Ecclesiae capitulo, pallium mittit. (Laterani, Jan. 3.)
[De MAS-LATRIE, Histoire de l'ile de Chypre, 1re partie, Documents, p. 605, ex chartulario Sanctae Sophiae Venetae, charta n. 1. Cf. n. 3, 4, 5, 6, [(64) 1Kb] .]

CELESTINUS episcopus, servus servorum Dei, venerabilibus fratribus Paphensi, Limiconiensi et [Col. 1194C] Famaugustano episcopis, et dilectis filiis universis ecclesiarum prelatis et aliis clericis per Nicosiensem diocesim constitutis, salutem et apostolicam benedictionem.

Inscrutabilis profunditas divini consilii, cujus nutu terrena et celestia disponuntur, supra petram esse statuit [(65) 1Kb] ecclesie fundamentum, et beatum Petrum, quem ipsius ecclesie vicarium instituit et magistrum, cum Simon antea vocaretur, Petrum voluit, mutato nomine, appellare, ut ille qui ecclesiae, cujus fundamentum supra petram, que Christus est, dinoscitur ordinatum, debebat per preceptum dominicum, magisterium obtinere. Petrus nomine vocaretur, qui et populus in fundamento [Col. 1194D] fidei solidaret, et ligandi atque solvendi haberet plenariam potestatem. Verum Dominus ac redemptor noster qui, quando vult et quomodo vult, inspirat de omnibus et disponit, dignatus est insulam Cypri, que a longis retro temporibus a magistra Sedis Apostolice facta fuerat aliena, ad ecclesie Romane gremium, que, dispositione divina, mater cunctarum esse dinoscitur generalis, nostris temporibus revocare, inspirans charissimo in Christo filio nostro A., illustri regi Cypri, ut a nobis, penes quem, licet immeritis, plenitudo residet potestatis, nuncio et litteris postularet quod in eadem [Col. 1195A] insula una ecclesia que esset metropolis et tres sedes episcopales, de Sedis Apostolice auctoritate statuerentur; quibus ipse se dotes assignaturum proposuit competentes et in eisdem tales instituerentur prelati, qui populum Domini verbo salutis pascerent et predicatione assidua edocerent. Cujus utique pium in Domino propositum commendantes, de comuni fratrum nostrorum consilio, ejus petitioni annuimus, et A[lano], tunc cancellario prefati regis, nunc Nicosiensi archiepiscopo, et tibi, frater Paphensis episcope, tunc archidiacone Laudicensis [(66) 1Kb] , in ipsa insula legationis offitium exercentibus, plenam vobis secundum Deum ordinandi ecclesias et accipiendi dotes a predicto rege eisdem ecclesiis assignandas tribuimus [Col. 1195B] potestatem. Ceterum Nicosiense capitulum, ad celebrandam ellectionem archiepiscopi canonice procedentes, eundem cancellarium in ipsorum archiepiscopum, voto unanimi, postularunt, et postmodum, de authoritate legationis qua ipse tecum, frater Paphensis episcope, ipse fungebatur, sicut vobis fuerat ab Apostolica Sede indultum, per venerabiles fratres nostros Nazarenum archiepiscopum, Betlehemitanum et Acconensem episcopos, munus ei fuerit consecrationis impensum. Et quia idem Nicosiense capitulum palleum [(67) 1Kb] ab Apostolica Sede jam dicto archiepiscopo Nicosiensi concedi pariter et transmitti humiliter postularent, ipsorum petitionibus inclinati, palleum per te, frater Paphensis episcope, principaliter, secundario [Col. 1195C] vero per dilectos filios nostros Leonardum et Radulphum, canonicos Nicosienses, eidem archiepiscopo duximus transmittendum. Quocirca, universitati vestre per apostolica scripta mandamus quatenus ei debitam in omnibus obedientiam et reverentiam exhibentes, salubria ejus monita et precepta, omni contradictione postposita, suscipiatis et firmiter observetis.

Datum Laterani, IIII Nonas Januarii, pontificatus nostri anno sexto.



CCXCI. Monasterii Soroensis libertates immunitatesque confirmat. (Laterani, Jan. 19.)
[SHUM, Hist. af Danmark, VIII, 706.]
[Col. 1195D]

COELESTINUS episcopus, servus servorum Dei, dilectis filiis . . . . abbati et conventui de Sorve, salutem et apostolicam benedictionem.

Incumbit nobis ex debito pastoralis officii, ut justa petentibus audientiam cum efficientia praebeamus, maxime ubi eorum vota et pietas adjuvat, et explorati juris veritas non relinquit. Eapropter, dilecti in Domino filii, vestris justis postulationibus [Col. 1196A] gratam conniventiam impendentes, libertates et immunitates a charissimo in Christo filio Kanuto; illustri rege Danorum et inclytae memoriae Waldemaro quondam patre ipsius, in colonos monasterii vestri et coenobio vestro concessas, videlicet ut ab omni regio servitio sint liberi et immunes, sicut in eorumdem regum et venerabilis fratris nostri A. Lundensis archiepiscopi, apostolicae sedis legati, scriptis authenticis continetur, vobis et per vos monasterio vestro auctoritate apostolica confirmamus, et praesentis scripti patrocinio communimus.

Decernimus ut nulli omnino hominum liceat hanc nostrae paginam confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei [Col. 1196B] et beatorum Petri et Pauli apostolorum ejus se noverit incursurum.

Dat. Laterani, XIV Kal. Februarii.



CCXCII. Monasterii Capellensis tutelam suscipit bonaque et jura confirmat. (Laterani, Jan. 26.)
[WENCK, Hessische Landesgeschichte, tom. III, p. 125.]

COELESTINUS episcopus, servus servorum Dei, dilectis filiis NICOLAO abbati de Capella ejusque fratribus tam praesentibus quam futuris regularem vitam professis in pp. m.

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod [Col. 1196C] absit! sacrae religionis infringat. Eapropter, dilecti in Domino filii, vestris justis postulationibus clementer annuimus et ecclesiam de Capella praefata, in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes, ut ordo canonicus, qui secundum Deum et beati Augustini Regulam atque institutionem Praemonstratensium fratrum in eodem loco institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel [Col. 1196D] principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum, in quo praefata ecclesia sita est, cum omnibus pertinentiis suis; curiam in Everstorff cum toto praedio Albrechteroth, et Hougeren cum omnibus pertinentiis suis, Buchholz, Egendorf, et Luminesvelt cum omnibus pertinentiis suis, [Col. 1197A] Ludenrot, Wichten, Weldesbere, Solnhusen, et aliud Solnhusen et Landershusen cum omnibus pertinentiis suis, Alboldesberc et Bezingen cum praediis suis; curiam in Wirne cum toto praedio suo, curiam in Grimeldesdorf, curiam in Engilgis et curiam in Utershusen, cum omnibus pertinentiis suis. In Leigenbach redditus quatuordecim solidorum; in Wolrshusen quinquaginta solidos, in Wirahin decem et octo solidos, in Rikershusen triginta quatuor solidos. in Bidenbach quatuordecim solidos, in Grimelderoth quatuor solidos et dimidium, in Gerlahesdorf decem solidos, in Bubenhusem decem et octo solidos, in Geifridesdorf decem et novem solidos, in Hermannesdorf tres solidos, in Egendorf quinque solidos, in Deidenhusen triginta quatuor [Col. 1197B] solidos, in Grimoldesdorf et Frilngendorf duo talenta et decem et septem solidos, in Solnhusen duo talenta et octo solidos, in Rohenroth duodecim solidos et dimidium, in Wegebach duos solidos, in Holzmanneshusen viginti septem solidos, in Aldendorf quatuor solidos, in Sigozeshusen sex solidos, in Bisopheshusen duodecim solidos, in Limpach quinque solidos, in Eichen duos solidos et dimidium, in Lenterscheit sexdecim solidos, in Malzneltem quatuor solidos et dimidium, in Slachtersroth sex solidos et dimidium, in Husteden triginta solidos, in Bucholz quatuor solidos, in Salzbuden septem solidos, in Virne quinque solidos, in Aldendorf viginti quatuor solidos, in Megenharderoth octo solidos, in Engilgis quindecim solidos et dimidium, [Col. 1197C] in Urfa tres solidos, molendinum in Virne, in Holzhusen duodecim solidos Coloniensis monetae, in Eppehagen unum solidum, in Herwigeshagen quatuor solidos, in Rukershusen decem solidos, in Bunebach novem solidos, in Belferoth duodecim solidos, in Wildingen tres solidos, in Wikardesdorf duos solidos, in Wichte duo talenta et quatuordecim solidos, in Paleblaz Domzelar, Heidelbach, Elbach, Hegenebach, triginta tres solidos et dimidium; in Seilpach triginta solidos, in Milsungen octo solidos, in Holzhusen octo solidos, in Unshusen quatuor solidos, in Sachsenhusen septem solidos, in Dielichen septem solidos, in Scastebach septem solidos, in Rudolveshagene septem solidos, in Gerstefe [Col. 1197D] sex solidos, in E chagene quatuordecim solidos et dimidium, in Jazbach octo solidos et dimidium, in Monusebach duos solidos, in Schnegelbiz tres solidos, in Drumershusen et Steincile praedium unum, in Bettenhusen viginti duos solidos, in Munstre quatuordecim solidos, in Frowenroth sex solidos et Verse quinque solidos.

Sane novalium vestrorum quod propriis manibus aut sumptibus colitur sive de nutrimentis animalium vestrorum, nullus a vobis decimas exigere vel extorquere praesumat. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Liceat quoque vobis clericos et laicos, liberos et absulutos e saeculo [Col. 1198A] fugientes ad conversionem recipere, et cos absque contradictione aliqua retinere. Prohibemus insuper, ut nulli fratrum vestrorum post factam in ecclesia vestra professionem fas sit, nisi forte arctioris religionis obtentu, absque abbatis sui licentia de eodem loco discedere, discedentem vero absque communium litterarum cautione nullus audeat retinere. Chrisma vero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promovendi, a dioecesano suscipietis episcopo, siquidem catholicus fuerit, et communionem sacrosanctae Romanae sedis habuerit, alioquin liceat vobis quemcunque volueritis catholicum adire antistitem, gratiam et communionem apostolicae sedis habentem, qui nostra [Col. 1198B] fretus auctoritate vobis quidem postulata impendat. Sepulturam quoque ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Decimas praeterea et possessiones ad jus ecclesiae vestrae spectantes, quae a laicis detinentur, redimendi et legitime liberandi de manibus eorum, et ad vestram ecclesiam revocandi, libera sit vobis de nostra auctoritate facultas. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu, vel [Col. 1198C] fratrum pars major et sanioris consilii, secundum Deum et B. Augustini Regulam provideat eligendum.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas detinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione [Col. 1198D] correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen, amen.

    Ego Coelestinus, catholicae Ecclesiae episcopus.
    Ego Octavianus, Ostien. et Velletrensis episcopus.
    Ego Petrus, Portuensis et Sanctae Rufinae.
    Ego Melior, SS. Joannis et Pauli presbyter cardinalis tituli Pammachii.
    [Col. 1199A] Ego Joannes, Sancti Clementis cardin. Viterbiensis et Tuscanensis episcopus.
    Ego Hugo, presbyter cardinalis Sancti Martini tituli Equitii.
    Ego Joannes, tituli Sancti Stephani in Coelio monte presbyter cardinalis.
    Ego Soffredus, tituli Sanctae Praxedis presbyter cardinalis.
    Ego Bernardus, Sancti Petri ad Vincula presbyter cardinalis tituli S. Eudoxiae.
    Ego Joannes, tituli Sanctae Priscae presbyter cardinalis.
    Ego Gratianus, Sanctorum Cosmae et Damiani diaconus cardinalis.
    Ego Gerardus, Sancti Adriani diaconus cardinalis.
    [Col. 1199B] Ego Gregorius, Sanctae Mariae in Porticu diaconus cardinalis.
    Ego Gregorius, Sanctae Mariae in Aquiro diaconus cardinalis
    Ego Gregorius, Sancti Gregorii ad Velum aureum diaconus cardinalis.


Datum Laterani, per manum Censii Sanctae Luciae in Orthea diaconi cardinalis, domni papae camerarii, VII Kal. Februarii, indictione XV, Incarnationis Dominicae anno 1196, pontificatus vero domini Coelestini papae III anno sexto.



CCXCIII. Ecclesiae Sancti Exuperii Corboliensis protectionem suscipit possessionesque corroborat, confirmata insuper compositione inter abbatem et Mauricium Parisiensem episcopum »de procuratione episcopis in Ecclesia Paris. exsolvenda.« (Laterani, Febr. 1.)
[Jean BOCQUET, Vie de S. Spire et S. Leu, p. 52. Paris, 1627, in-8o.]
[Col. 1199C]

COELESTINUS episcopus, servus servorum Dei, dilectis filiis HUGONI abbati et canonicis ecclesiae Sancti Exuperii Corboliensis, tam praesentibus quam futuris, canonice substituendis, in perpetuum.

Effectum justa postulantibus indulgere, et vigor aequitatis et ordo exigit rationis, praesertim quando petentium voluntatem et pietas adjuvat, et veritas non relinquit. Eapropter, dilecti in Domino filii, vestris justis postulationibus clementer annuimus; et praefatam ecclesiam Sancti Exuperii Corboliensis, in qua divino mancipati estis obsequio, [Col. 1199D] sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona, eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, cum omnibus pertinentiis suis; claustrum cum hospitibus in eodem claustro manentibus; villam Balecurtis, hospites de Fonteneto cum terris cultis et [Col. 1200A] incultis, hospites cum terris cultis et incultis quos habetis apud Chevanes; hospites cum terris cultis et incultis quos habetis apud Soisiacum; villam cum terris, pratis et nemoribus de Villadudone; omne quod habetis apud Euriacum, et quod habetis apud Vilarcel, et ea quae habetis apud Castras, molendina, prata, vineas et omnia alia quae habetis in Corboliensi territorio, et aliis territoriis, et modium bladi quem habetis in majori decima de Soisiaco, de donatione Pagani et M. uxoris ejus; nundinas quas habetis apud Corbolium in solemnitatibus beati Exuperii et beati Aegidii, et praebendam in usus ecclesiae vestrae, a te, fili abbas, cum assensu charissimae in Christo filiae A. illustris Francorum reginae, pietatis intuitu ac pia deliberatione concessam. [Col. 1200B] Compositionem insuper quae inter vos et bonae memoriae Mauritium Parisiensem episcopum, super procurationibus de caetero episcopis, qui in Ecclesia Parisiensi pro tempore fuerint exsolvendi, amicabiliter intercessit, sicut provide facta est et ab utraque parte recepta et hactenus observata, et in scripto exinde confecto plenarie continetur, praesenti privilegio confirmamus. Praeterea libertates et immunitates ab ecclesiarum praelatis, regibus et principibus ecclesiae vestrae concessas, nec non antiquas et rationabiles consuetudines hactenus ob servatas, ratas habemus, et eas futuris temporibus illibatas decernimus permanere.

Decernimus ergo ut nulli omnino hominum liceat praefatam ecclesiam temere perturbare, aut ejus [Col. 1200C] possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva apostolicae sedis auctoritate, et dioecesani episcopi canonica justitia.

Si qua igitur in futurum, etc.

    Ego Coelestinus, catholicae Ecclesiae episcopus.
    Ego Conradus, Moguntinensis archiepiscopus.
    Ego Octavianus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.
    Ego Joannes, tituli S. Clementis cardinalis Viterbiensis [Col. 1200D] et Tusculan. episcopus.
    Ego Melior, Sanctorum Joannis et Pauli cardin. tituli Pammachii.
    Ego Petrus, tituli Sanctae Caeciliae presb. card.
    Ego Jordanus, presbyter card. Sanctae Pudentianae tituli Pastoris.
    Ego Guido, Sanctae Mariae Transtiberim tituli Calixti presbyter card.
    Ego Hugo, presbyter card. S. Martini, tituli Equitii.
    Ego Joannes, tit. S. Stephani in Coelio monte presbyter card
    Ego Cinthius, tituli S. Laurentii in Lucina presbyter card
    Ego Soffredus, tit. S. Praxedis presbyter card.
    [Col. 1201A] Ego Bernardus, S. Petri ad Vincula presbyter card. tit. S. Eudoxiae.
    Ego Joannes, tituli Sanctae Priscae presbyter cardinalis.
    Ego Gratianus, Sanctorum Cosmae et Damiani diaconus card.
    Ego Gerardus, Sancti Adriani diac. card.
    Ego Gregorius, Sanctae Mariae in Porticu diac. card.
    Ego Gregorius, Sanctae Mariae in Aquiro diac. card.
    Ego Gregorius, Sancti Georgii ad Velum aureum diac. card.
    Ego Lotharius, Sanctorum Sergii et Bacchi diac. card.
    [Col. 1201B] Ego Nicolaus, Sanctae Mariae in Cosmedin diac. card.
    Ego Bobo, Sancti Theodori diac. card.


Data Laterani, per manum Centii Sanctae Luciae in Orthea diaconi cardinalis domni papae camerarii, Kal. Februarii, indictione XV, Incarnationis Dominicae anno 1196, pontificatus vero domni Coelestini papae III anno sexto.



CCXCIV. Geraldo episcopo Cadurcensi concedit ut percipiat in ecclesia S. Amatoris sumptus necessarios pro itinere ad sedem apostolicam et pro aliis ad Ecclesiam suam spectantibus. (Laterani, Feb. 1.)
[Series episcop. Cadurcens., 76.]

[Col. 1201C] COELESTINUS episcopus, servus servorum Dei, venerabili fratri GERALDO Cadurcensi episcopo, salutem et apostolicam benedictionem.

Fratrum coepiscoporum nostrorum justis petitionibus dignum est nos facilem praebere assensum, et eorum pia desideria in Domino promovere. Eapropter, venerabilis in Christo frater, tuis justis postulationibus annuentes ea quae in ecclesia B. Mariae Rupis Amatoris, testimonio multorum episcoporum et abbatum, et aliorum didicimus te habere videlicet sumptus necessarios tibi, et familiae tuae, et hospitibus tuis, te praesente vel absente, sumptus et equitaturas in itinere ad sedem apostolicam accedendi, et in aliis pro tua ecclesia faciendis, sicut ea hactenus in pace te didicimus possidere, [Col. 1201D] tibi et successoribus tuis donamus, concedimus, auctoritate apostolica confirmamus, et praesentis scripti patrocinio communimus. Concedimus insuper ut haec omnia praedicta tibi et successoribus tuis liceat per vos vel ministros vestros ab eadem ecclesia accipere cum ii qui in eadem praesunt ecclesia, ministrare distulerint.

Decernimus ergo ut nulli hominum liceat hanc paginam nostrae concessionis et confirmationis infringere, aut ei ausu temerario praesumat contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, Kal. Februarii, pontificatus nostri anno VI.



CCXCV-VI. [Ottoni], episcopo Bobiensi, mandat, hortetur L[anfrancum], episcopum Papiensem, ne canonicos Placentinos privet decimis de territorio Portus Albarae. (Laterani, Febr. 10.)
[CAMPI, Hist. di Piac., II, 375.]
[Col. 1202A]

COELESTINUS episcopus, servus servorum Dei, venerabili fratri Bobiensi episcopo salutem et apostolicam benedictionem.

Significarunt nobis dilecti filii canonici Placentini quod, cum in territorio Portus-Albarae a longo tempore decimas habuissent, inter Alfanum quondam Papiensem episcopum et ipsos super illis olim quaestio est suborta, quam utique controversiam bonae memoriae V., quondam Romanae Ecclesiae cardinalis, [Col. 1202B] tunc apostolicae sedis legatus diligenter cognoscens, pro jam dictis canonicis sententiam promulgavit, quae sententia postmodum per sedem apostolicam fuit confirmata. Cumque iidem canonici easdem decimas illius auctoritate sententiae possiderent, denuo super quibusdam ejusdem loci decimationibus inter archipresbyterum ejusdem loci et dictos canonicos Placentinos fuit quaestio suscitata. Et cum ex delegatione apostolica venerabili fratri episcopo et etiam praeposito Laudensi eadem controversia commissa fuisset; ipsi utriusque partis rationes studiosius inspexerunt, et habito prudentum virorum consilio decimas illas memoratis canonicis adjudicare curarunt. Processu vero [Col. 1202C] temporis venerabilis frater noster L., nunc Papiensis episcopus, quod illae decimae ad eosdem canonicos pertinerent non faciens aliquam mentionem, a sede apostolica impetravit, ut de laboribus propriis nemini teneretur decimas exhibere, et sic in praedicto loco vel territorio propriis sumptibus laborem exercens sub tali occasione canonicos illos decimis illis, et suo jure nititur spoliare.

Quocirca fraternitati tuae per apostolica scriptae mandamus, quatenus praedictum episcopum, ut occasione illius indulgentiae praefatos canonicos illis decimis non destituat, cum ex ipsa illorum juri nullum praejudicium afferre velimus, seu decimationes sibi solitas minorari, si rem ita se habere inveneris, auctoritate nostra, cessante appellatione, [Col. 1202D] prout justum fuerit, cogere non omittas.

Datum Laterani, IV Idus Februarii, pontificatus nostri anno sexto.



CCXCVII. Capitulo Onoldsbacensi archidiaconatum Rangove confirmat (Laterani, Febr. 27.)
[USSERMANN, Episcopatus Wirzeburg., Prob., 54.]

COELESTINUS episcopus, servus servorum Dei, dilectis filiis capitulo de Onoldesbach salutem et apostolicam benedictionem.

Justis petentium desideriis dignum est nos facilem praebere consensum, et vota, quae a rationis tramite non discordant, effectu prosequente complere. Eapropter, dilecti in Domino filii, vestris justis [Col. 1203A] postulationibus grato concurrentes assensu archidiaconatum Rangowe cum omnibus pertinentiis suis, sicut ipsum ecclesia vestra a quinquaginta annis juste ac sine controversia noscitur possedisse, ecclesiae ipsi auctoritate apostolica confirmamus, et praesentis scripti patrocinio communimus.

Decernimus ergo ut nulli omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Lateran., III Kal. Martii, pontificatus nostri anno sexto.



CCXCVIII. Sororibus S. Mariae Suessionensibus concedit, ut, non obstante juramento quondam facto, de assensu abbatissarum sive praelatarum, iis liceat quaslibet idoneas recipere moniales. (Laterani, Mart. 1.)
[D. GERMAIN, Hist. de Notre-Dame de Soissons, pag. 445.]
[Col. 1203B]

COELESTINUS episcopus, servus servorum Dei, dilectis in Christo filiabus abbatissae et conventui monasterii Sanctae Mariae Suession., salutem et apostolicam benedictionem.

Apostolicae dignitatis officio provocamur et commune debitum charitatis requirit ut locis Dei dicatis nostrae provisionis manum taliter apponamus, quod [Col. 1203C] per aliquorum violentiam aliquatenus non turbentur, sed ad laudem et ad gloriam nominis Jesu Christi tam temporaliter quam spiritualiter optatum cum ipsius adjutorio recipiant incrementum. Sane ad apostolatus nostri audientiam pervenit quod retroactis temporibus plures ad abbatiam vestram confluerent a vicinis locis moniales. Cum tandem propter multitudinem earum de facultatibus monasterii, prout necesse erat, victum non poterant obtinere, praedecessores vestro juramento inter se firmaverunt quod a tempore illo in antea nullam ab alia ecclesia reciperent monialem, sed modo, cum paucae sint quae juramentum firmaverunt et ecclesia vestra suo defraudetur officio, tum quia paucae sunt residentes, tum quia senes et decrepitae, quaedam [Col. 1203D] vero in aetate tenerrima sint, nec valeant regularis ordinis disciplinam observare, ad apostolicae sedis consilium et auxilium ducitis super his omnibus recurrendum, humiliter et cum devotione omnimoda postulantes, ut auctoritate apostolica statueretur in posterum ut a vicinis ecclesiis liceret vobis idoneas recipere moniales. Nos igitur vestris postulationibus annuentes praesentium auctoritate vobis duximus indulgendum, ut non obstante praedicto juramento de assensu abbatissarum sive praelatarum suarum vobis liceat quaslibet idoneas recipere moniales.

Decernimus ergo ut nulli hominum liceat hanc nostrae concessionis paginam et indulgentiam infringere, vel ei ausu temerario contraire. Si quis [Col. 1204A] autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, Kalend. Martii, pontificatus nostri anno VI.



CCXCVIII bis. Ecclesiae S. Mariae et S. Joannis evangelistae Cappenbergensis protectionem suscipit, bona possessionesque confirmat. (Laterani, Mart. 7,)
[NIESERT, Münsterische Urkund., III, 294.]

COELESTINUS episcopus, servus servorum Dei, dilectis filiis HERIMANNO abbati ecclesiae Sanctae Mariae et S. Joannis apostoli in Capenberg, ejusque fratribus tam praesentibus quam futuris regularem [Col. 1204B] vitam professis, in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatam ecclesiam Sanctae Mariae et Sancti Joannis apostoli, in qua divino mancipati estis obsequio, ad exemplar felicis recordationis Eugenii papae praedecessoris nostri, sub beati Petri et nostra protectione suscipimus, et praesentis scripti privilegio communimus; in primis siquidem statuentes ut ordo canonicus, qui secundum Deum et beati Augustini Regulam atque institutionem [Col. 1204C] Praemonstratensium fratrum in eadem ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus, et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est cum omnibus pertinentiis suis, ecclesiam in Alen et ecclesiam in Werne, quas vel bonae memoriae Wernerus Monasteriensis episcopus cum decaniis et [Col. 1204D] parochiis earum ecclesiae vestrae contulit, vel ejusdem episcopi successores vobis postea confirmarunt; ecclesiam in Burk, quam venerabilis frater noster Herimannus Monasteriensis episcopus ecclesiae vestrae provida deliberatione concessit; curtim in Lohusen, quam Fridericus, comes de Altena, vobis tradidit titulo venditionis, et agros eidem curti adjacentes, quos vobis nobiles de Erperode vendiderunt. Sane laborum vestrorum quos propriis manibus aut sumptibus colitis, sive de hortis et virgultis et piscationibus vestris, vel de nutrimentis animalium vestrorum, nullus a vobis decimas exigere vel extorquere praesumat. Sepulturam quoque ipsius loci liberam esse decernimus, ut eorum devotioni et extremae voluntati, qui se illic sepeliri [Col. 1205A] deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Decimas praeterea et possessiones ad jus ecclesiarum vestrarum spectantes, quae a laicis detinentur, redimendi et legitime liberandi de manibus eorum, et ad ecclesias ad quas pertinent revocandi, libera sit vobis de nostra auctoritate facultas.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis [Col. 1205B] profutura, salva sedis apostolicae auctoritate et dioecesani episcopi canonica justitia.

Si qua igitur in futurum, etc. Cunctis autem eidem loco, etc.

    Ego Coelestinus, catholicae Ecclesiae episcopus.
    Ego Octavianus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.
    Ego Hugo, presbyter cardinalis S. Martini tit. Equitii.
    Ego Joannes, tit. S. Stephani in Coelio monte presb. cardinalis.
    Ego Carth., tit. S. Laurentii in Lucina presbyter cardinalis.
    [Col. 1205C] Ego Soffredus, tit. S. Praxedis presb. cardinalis.
    Ego Bernardus, Sancti Petri ad Vincula presb. cardinalis tit. Eudoxiae.
    Ego Petrus, tit. S. Caeciliae presb. cardinal.
    Ego Jordanus, Sanctae Pudentianae tit. Pastoris presb. cardinalis.
    Ego Joannes, tit. S. Clementis cardinal. Viterbiens. et Tuscanus episcopus.
    Ego Guido, presbyter cardinalis Sanctae Mariae Transtiberim tit. Calixti
    Ego Gratianus, Sanctorum Cosmae et Damiani diaconus card.
    Ego Gerardus, Sancti Adriani diaconus cardinalis.
    [Col. 1205D] Ego Georgius, S. Mariae in Porticu diaconus cardinalis.
    Ego Gregorius, Sanctae Mariae in Aquiro diacon. card.
    Ego Gregorius, Sancti Georgii ad Velum aureum diacon. card.
    Ego Lotharius, Sanctorum Sergii et Bacchi diac. card.
    Ego Nicolaus, S. Mariae in Cosmedin diacon. cardinal.
    Ego Bobo, Sancti Theodori diac. card.


Datum Laterani, per manum Centii Sanctae Luciae in Orthea diaconi cardinalis, domni papae camerarii. Non. Martii, indictione XV, Incarnationis Dominicae [Col. 1206A] anno 1196, pontificatus vero domni Coelestini papae III anno sexto.


(L. S.)

Plumbeum sigillum appendet ex filis sericis flavi ac rubri coloris.



CCXCIX. Ad capitulum Lingonense.---De residentia canonicorum. (Laterani, Mart. 12.)
[MANSI, Concil., XXII, 623.]

COELESTINUS episcopus, servus servorum Dei, dilectis filiis decano et capitulo Lingonensi, salutem et apostolicam benedictionem.

Cum a nobis petitur quod justum est et honestum, tam vigor aequitatis, quam ordo exigit rationis, [Col. 1206B] ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus inclinati, institutionem a bonae memoriae P. quondam Tusculano episcopo in Ecclesia Lingonensi factam, et per delegatos postmodum judices Claraevallis, et Lougivadi abbates innovatam, et communi omnium canonicorum juramento firmatam; videlicet ne quis praebendae fructum praesumat accipere, nisi annuatim sedecim septimanas in Ecclesia moram fecerit continue, vel interpolatim; ita quod uni principalium horarum matutini vel majoris missae, sive vesperarum intersit officio; salva tamen Ecclesiae consuetudine de scholaribus, vel collateralibus episcopi et decani ad sedem apostolicam accedentibus, auctoritate [Col. 1206C] apostolica confirmamus, et praesentis scripti patrocinio communimus. Decernimus ergo ut nulli, etc.

Datum Laterani, IV Idus Martii, pontificatus nostri anno sexto.



CCC. Praeposito Brandenburgensi usum mitrae, annuli, chirotecarum, sandaliorum concedit, petente Sifrido comite et castellano Brandenburgensi. (Laterani, Mart. 18.)
[RIEDEL, Codex diplomaticus Brandenburgensis, t. I pars VIII, p. 122.]

COELESTINUS episcopus, servus servorum Dei, dilecto filio, praeposito de Brandeburc, salutem et apostolicam benedictionem.

[Col. 1206D] Licet semen verbi divini a quocunque prolatum pretiosum existat, nec quo habitu praedicator utatur, sed quid praedicet, sit potius attendendum, quia tamen in oculis hominum ornatus attenditur vestium et sermonum, instituta sunt in Dei Ecclesia insignia dignitatum quibus in Dei officiis et verbi propagatione divini illi tantum utantur, quibus de apostolica fuerit benignitate indultum. Eapropter, dilecte in Domino fili, tuis postulationibus annuentes, qui in medio nationis pravae et perversae, scilicet inter Slavos et inimicos Christiani nominis constitutus, aliquibus postulas insigniis decorari, ut doctrinae pabulum salutaris et verbum fidei, quod eorum cordibus assidua praedicatione infundis, ab eis tanto gratius et facilius admittatur, quanto pluribus te viderint [Col. 1207A] insignitum, usum mitrae, annuli, chirothecarum et sandaliorum infra ecclesiam tuam solemnibus tantum diebus, cum verbum praedicationis duxeris proponendum, in missarum solemniis ad preces nobilis viri, Sifredi, comitis et castellani in Brandeburc, personae tuae auctoritate praesentium indulgemus.

Nulli ergo omnino hominum liceat hanc nostrae paginam concessionis infringere vel ei ausu temerario contraire. Si quis hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, XV Kalendas Aprilis, pontificatus nostri anno sexto.



CCCI. Ecclesiae de Altavilla donationem capitulo S. Petri Moguntini confirmat. (Laterani, Mart. 29.)
[WURDTWEIN Dioeces. Mogunt., II, 344.]
[Col. 1207B]

COELESTINUS episcopus, servus servorum Dei, dilectis filiis capituli S. Petri Moguntini, salutem et apostolicam benedictionem.

Justis petentium desideriis dignum est nos facilem praebere consensum et vota quae a rationis tramite non discordant, effectu prosequente, complere. Eapropter, dilecti in Domino filii, vestris justis postulationibus grato concurrentes assensu ecclesiam in Altavilla, quam Sifridus de Eppinstein praepositus vester de assensu venerabilis fratris nostri Moguntini archiepiscopi, Sabinensis episcopi [Col. 1207C] vobis ad stipendiorum contulit supplementum, scilicet ut in eadem ecclesia instituatis sacerdotem et de proventibus ipsius competentem praebendam assignetis eidem, et quod residuum fuerit, vestris utilitatibus devolvatur, auctoritate vobis apostolica confirmamus et praesentis scripti patrocinio communimus.

Nulli ergo omnino hominum liceat hanc nostram paginam confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IV Kalend. Aprilis, pontificatus nostri anno septimo.



CCCII. Monachis S Blasii in Nigra Silva permittit, ut quibusdam diebus festis cantent: »Gloria in excelsis Deo, et Sequentiam.« (Laterani, April. 8.)
[GERBERT, Historia Nigrae Silvae. t. III, p. 113.]
[Col. 1207D]

COELESTINUS episcopus, servus servorum Dei, dilectis filiis abbati et conventui S. Blasii in Constantiensi dioecesi constitutis, salutem et apostolicam benedictionem.

Licet singulis diebus Domino debeamus canticum jubilationis exsolvere, sanctorum Patrum tamen institutio deliberatione provida ordinavit, ut in diebus festivis cum majoribus debeamus modulationibus decantare, et quae in solemnitatibus essent [Col. 1208A] a fidelibus depromenda, vel quae aliquo tempore reticenda dispositione mirabili stabilivit. Verum in hoc devotionem vestram in Domino multipliciter commendamus, quod ab apostolica sede, penes quam, disponente Domino, plenitudo residet potestatis, concedere vobis humiliter postulastis, ut in Annuntiatione et Purificatione beatae Virginis et festo S. Blasii vobis liceat, cum infra Septuagesimam evenerint, Gloria in excelsis Deo et Sequentiam ad missam cantare. Nos igitur vestris postulationibus annuentes, auctoritate vobis praesentium indulgemus ut liceat vobis in festivitatibus antedictis Gloria in excelsis Deo et Sequentiam in missarum solemniis decantare, devotionem vestram attentius commonentes, ut sicut voce cupitis angelici cantici [Col. 1208B] esse participes, sic vos tales exhibeatis in opere quod in aeterna patria angelorum possitis, faciente Domino, consortia adipisci.

Datum Laterani, VI Idus Aprilis, pontificatus nostri anno VII.



CCCIII. Monasterii Wadegozingensis jura et possessiones confirmat. (Laterani, April. 18.)
[HUGO, Annales Praemonstr., t. II, Prob., p. 623.]

COELESTINUS episcopus, servus servorum Dei, dilectis filiis GODEFRIDO abbati de Wadegozen ejusque fratribus tam praesentibus quam futuris, regularem vitam professis in perpetuum.

[Col. 1208C] Religiosam vitam eligentibus, apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus et praefatam ecclesiam in qua divino mancipati estis obsequio, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona eadem ecclesia impraesentiarum juste et canonice possidet aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus [Col. 1208D] et illibata permaneant In quibus haec propriis duximus exprimenda vocabulis:

Jus patronatus et curam animarum ecclesiae Sancti Michaelis in Buckenheim; jus patronatus ecclesiae Sancti Martini, in eadem villa cum omnibus appendiciis suis; ecclesiam Sanctae Mariae in Ramspach cum decimis, oblationibus et aliis appendiciis suis; cellam in Marceto cum agris, pratis, vineis, molendinis, decimis, oblationibus et aliis appendiciis suis: ecclesiam de Willari cum omni integritate, ecclesiam de Raldingen cum decimis et aliis pertinentiis suis; in Marceto piscariam et molendinum. Item in Marceto, in Hardinge, in Bute, in Fremestori centum viginti diurnales, praedium in Hustad, terram dominicalem de Ceppenberg [Col. 1209A] et quod apud Bestente possidebat; allodium in Burgalben, ecclesiam Sancti Adolfi in eadem villa cum decimis advocatia et aliis pertinentiis suis, et aliam quartam partem quam a Templariis acquisistis, allodium in Singescheit, allodium in Borbach et dimidium mansum Nove, quartam partem mansi, octavam partem nemoris, quod dicitur Putzernualt, mansum unum apud Pize, bona omnia quae habetis in Siswilre. Sane novalium vestrorum quos propriis manibus aut sumptibus colitis, sive de nutrimentis animalium vestrorum nullus a vobis decimas exigere vel extorquere praesumat. Liceat quoque vobis clericos vel laicos, liberos et absolutos e saeculo fugientes, ad conversionem recipere, et eos absque contradictione [Col. 1209B] aliqua retinere. Prohibemus insuper ut nulli fratrum vestrorum, post factam in eadem ecclesia professionem, fas sit de eodem loco, nisi arctioris religionis obtentu, discedere; discedentem vero absque communium litterarum cautione nullus audeat retinere. Ad haec etiam inhibemus ne cui episcopo, vel aliis plus a vobis pro vestris decimis petere et recipere liceat quam fuerit a praedecessoribus eorum, usque ad haec tempora requisitum; cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare; chrisma vero, oleum sacrum, consecrationes altarium seu basilicarum, ordinationes canonicorum seu clericorum vestrorum qui [Col. 1209C] ad sacros ordines fuerint promovendi, a dioecesano suscipietis episcopo, siquidem Catholicus fuerit, et gratiam atque communionem apostolicae sedis habuerit, et ea gratis vobis et absque pravitate aliqua voluerit exhibere, alioquin liceat vobis quemcunque malueritis adire antistitem gratiam et communionem apostolicae sedis habentem qui nostra fultus auctoritate, vobis quod postulatis impendat. Prohibemus insuper ut infra fines parochiae vestrae, nullus sine assensu dioecesani episcopi et nostro, capellam seu oratorium de novo construere audeat, salvis privilegiis Romanorum pontificum; ad hoc novas et indebitas exactiones ab archiepiscopis, episcopis, archidiaconis seu decanis, aliisque omnibus ecclesiasticis [Col. 1209D] saecularibusve personis omnino fieri prohibemus. Sepulturam praeterea ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Decimas praeterea et possessiones ad jus ecclesiarum vestrarum spectantes quae a laicis detinentur, redimendi et legitime liberandi de manibus eorum et ad ecclesias ad quas pertinent revocandi, libere sit vobis de auctoritate nostra facultas. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis, astutia seu violentia praeponatur, nisi quem fratres communi [Col. 1210A] consensu, vel fratrum pars consilii samoris, secundum Dei timorem et beati Augustini Regulam providerint eligendum.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu aliquibus vexationibus fatigare; sed inconcussa et illibata perseverent eorum, pro quorum gubernatione ac sustentatione concessa sunt, usibus omnimodis profutura, salva dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam venire tentaverit, secundo tertiove commonita, nisi praesumptionem suam congrua satisfactione correxerit, potestatis [Col. 1210B] honorisque sui dignitate careat, reamque se divino judicio existere, de perpetrata iniquitate cognoscat et a sanctissimo corpore et sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, sit pax Domini nostri Jesu Christi, quatenus et hic fructum bonae actionis percipiant et apud supremum judicem praemia aeternae pacis inveniant. Amen.

Datum Laterani, per manum Cencii Sanctae Luciae in Orchea diaconi cardinalis, domni papae camerarii, XIV Kalendas Maii, indictione XV, Incarnationis Dominicae anno 1197, pontificatus vero Coelestini papae III anno septimo.



CCCIV. Universis fidelibus in regno Daciae constitutis, qui ad ecclesiam Arusiensem saxeo muro construendam pecuniam dederint, de injunctis pro suis excessibus poenitentiis XL dies indulget. (Laterani, April. 23)
[LANGEBEK, Script. rerum Dan., t. VI, p. 387.]
[Col. 1210C]

COELESTINUS episcopus, servus servorum Dei, universis Christi fidelibus in regno Daciae constitutis, et accedentibus seu transitum habentibus per Arusiensem Ecclesiam salutem et apostolicam benedictionem.

Cum inter varios humanae fragilitatis eventus non est facile habitantibus super terram incursus evadere delictorum, proposita sunt ad salutis nostrae [Col. 1210D] remedium opera pietatis, quibus tanto amplius Dominum valeamus habere propitium, quanto ea devotius in necessitatibus exercuerimus proximorum. Cum autem venerabilis frater noster Petrus Arusiensis episcopus aeternae retributionis intuitu ad honorem Dei et laudabile commodum cleri et populi suae curae commissi, cathedralem ecclesiam quae temporibus antecessorum suorum de lignea solummodo materia constructa fuit, lapidibus construere disposuerit, quod in terra vestra fieri sine gravi labore ac sumptu non potest, universitatem vestram rogamus, monemus, exhortamur attentius et per apostolica scripta mandamus, ac in remissionem peccaminum injungimus, quatenus divini amoris intuitu et communis utilitatis obtentu de bonis vobis [Col. 1211A] a Deo collatis ad tam pium et laudabile opus explendum, grata et munifica impendatis subsidia charitatis, ut vobis adminiculantibus citius et melius ecclesia ipsa construi valeat, et vos per haec et alia bona, quae, Domino inspirante, feceritis, ad aeternitatis possitis gloriam pervenire. His autem, qui operi memorato juxta sibi a Domino facultatem indultam, manum porrexerint charitatis, de injunctis pro suis excessibus poenitentiis XL dies de misericordi confidentes Creatoris clementia indulgemus.

Datum Laterani, IX Kal. Maii, pontificatus nostri anno septimo.



CCCV. Canonicis Arusiensibus asserit praebendas sex, a Petro episcopo collatas. (Laterani, April. 23.)
[Ibid.]
[Col. 1211B]

COELESTINUS episcopus, servus servorum Dei, venerabili fratri PETRO Arusiensi episcopo, salutem et apostolicam benedictionem

Officii nostri debitum et charitas ordinata requirit, ut quae a fratribus et coepiscopis nostris acta laudabiliter fuerint, auctoritatis nostrae praesidio inconvulsam obtineant firmitatem, et plenam in futuro agendi fiduciam tribuant potiora. Sicut autem ex parte tua, venerabilis in Christo frater, nostris est auribus intimatum, de bonis patrimonialibus et aliis, quae rationabiliter acquisisti ac de iis quae commissa [Col. 1211C] tibi ecclesia prius habuerat, sex praebendas provide statuisti canonicis assignandas, qui eidem ecclesiae debeant deservire. Nos igitur statutum ipsum dignis in Domino laudibus commendantes, ut firmiter omnibus futuris temporibus observetur, prout circumspecte ac provide factum est, sicut in authentico venerabilis fratris nostri Asgeri, Lundensis archiepiscopi, apostolicae sedis legati, expressius continetur, auctoritate apostolica confirmamus et praesentis scripti patrocinio communimus.

Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum [Col. 1211D] Petri et Pauli apostolorum ejus se noverit incursurum.

Datum Laterani, IX Kal. Maii, pontificatus nostri anno septimo.



CCCVI. Universis fidelibus per Burdigatensem provinciam constitutis Geraldum, monasterii Silvae-Majoris fundatorem, in Sanctos relatum nuntiat. (Laterani, April. 27.)
[MABILLON, Acta SS. ord. S. Bened., Saec. VI, p. II, p. 874.]

COELESTINUS episcopus, servus servorum Dei, universis Christi fidelibus per provinciam Burdigalensem constitutis, salutem et apostolicam benedictionem

[Col. 1212A] Sicut phialae aureae odoramentorum, plenae orationibus sanctorum in conspectu Altissimi, ad expiandam criminum nostrorum corruptelam odorem suavitatis emittunt, ita saluti nostrae plurimum credimus expedire, si eorum in terris celebrem habeamus memoriam, ipsorum merita solemnibus recolendo praeconiis, quorum in coelo speramus intercessionibus assiduis adjuvari. Sane cum dilecti filii G. et P. monachi Silvae-Majoris ad sedem apostolicam accessissent, et de sancta conversatione, vita et meritis beati Geraldi, ipsius monasterii fundatoris, tam per litteras venerabilium fratrum nostrorum Burdigalensis archiepiscopi et suffragancorum ejus, quam aliorum, abbatum videlicet et nobilium, nos plenarie instruxissent, [Col. 1212B] et plurima certe indicia eorum nobis et fratribus obtuli sent; et per venerabiles fratres nostros Rothomagensem archiepiscopum, Catalaunensem episcopum, et quosdam alios, (qui miracula quae Dominus per illius sancti viri merita operatur plenius cognoverunt) certiores fuissemus effecti; auditis etiam virtutis ejus et miraculorum insigniis, et quod inter carnales spiritualem, inter homines etiam angelicam conservationem habuisset, ipsum, qui corporaliter dissolutus cum Christo esse meruit, (ne debito ipsius honori et gloriae quodammodo videremur detrahere, si sanctificatum a Domino permitteremus ulterius devotionis humanae veneratione carere) de fratrum nostrorum consilio canonizavimus, et decrevimus ipsum in sanctorum [Col. 1212C] catalogo numerandum. Cum ergo lucerna ejus sic arserit in hoc mundo, quod per Dei gratiam jam non sub modio, sed super candelabrum meruerit collocari, ut in se ardens per opera charitatis, luceat aliis per exemplum: universitatem vestram rogamus, monemus, et auctoritate qua fungimur praecipiendo mandamus, quatenus ad venerationem ipsius devote ac salubriter excitati, ipsum festivitate solemni, constituta die, annis singulis excolatis, ut idem orationibus votivis pulsatus, pro nobis apud Dominum intercedat.

Datum Laterani, V Kalendas Maii, pontificatus nostri anno VII.



CCCVII. [Gerardo], episcopo Bononiensi permittit ut excommunicet eos, qui bona Ecclesiae occupaverint. (Laterani, Maii 2)
[SAVIOLI, Ann. Bol., II, II, 200.]
[Col. 1212D]

COELESTINUS episcopus, servus servorum Dei, venerabili fratri Bonon. episcopo salutem et apostolicam benedictionem.

Petitionibus tuis favorem nos apostolicum exhibere officii nostri debitum exigit, et tuae devotionis sinceritas hortatur fortius et inducit. Eapropter, venerabilis in Christo frater, petitionibus tuis grato concurrentes assensu, invasores possessionum Bononiensis Ecclesiae et illicitos detentores excommunicationis sententia percellendi et absolvendi eos, satisfactione recepta qui ob praedictam causam [Col. 1213A] inveneris excommunicatione teneri, liberam tibi concedimus sine appellationis obstaculo auctoritate apostolica facultatem.

Nulli ergo omnino hominum liceat hanc nostrae paginam concessionis infringere, vel ei ausu temerario contraire. Si quis autem hoc attentare praesumpserit indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, anno Incarnationis Dominicae 1197, VI Nonas Maii, pontificatus nostri anno septimo.



CCCVIII. Coenobii Silvae-Majoris praedia et privilegia recenset et confirmat. (Laterani, Maii 10.)
[Gall. Christ. nov., II, Instrum., 316]
[Col. 1213B]

COELESTINUS episcopus, servus servorum Dei, dilectis filiis PETRO, abbati monasterii Sanctae Mariae Silvae-Majoris, ejusque fratribus tam praesentibus quam futuris regularem vitam professis in perpetuum.

Quoties a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium, in quo divino mancipati estis obsequio, ad exemplar felicis recordationis [Col. 1213C] Lucii papae praedecessoris nostri sub beati Petri et nostra protectione suscipimus, et praesentis scripti privilegio communimus; in primis quidem statuentes, ut ordo monasticus, qui secundum Deum et beati Benedicti Regulam in eodem monasterio noscitur institutus, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

[Col. 1213D] Locum ipsum, in quo praefatum monasterium situm est, cum omnibus pertinentiis suis; in eadem villa ecclesias S. Petri et S. Joannis: grangias ad istum monasterium pertinentes, scilicet Malforat, cum terra de Bunasse: grangiam de Daignac et de Carensac, cum ecclesia de Nerigean: grangia de Fontgravosa et S. Nicolai de Genisaco, et de Montfaitol cum pertinentiis earum: decimas, molendina, colonos, quae specialiter ad monasterium vestrum spectant; prioratus quoque de [1 1Kb] Senon, [2 1Kb] de Sancto [Col. 1214A] Lupo, [3 1Kb] de Castelleto, [4 1Kb] d'Avaron, de Croignon et de [5 1Kb] Foncanbalada, de Madiraco, de Loupiac, de Berabat, de Baignaus, de Benalgia veteri, de Gribon et Aguillaco, de Ardenas, [6 1Kb] de Daignaco, cum omnibus pertinentiis eorumdem prioratuum; ecclesias etiam [7 1Kb] de Epieto, de Caniac, de Sancto Leone, de Montinac, de Corbillac, [8 1Kb] de Sancto Sidonio, de Dlassaco, de Sancto Germano de Campet; prioratus quoque [9 1Kb] S. Andreae de nomine Domini, [10 1Kb] de Podio Dodonis cum ecclesiis suis S. Christophori et S. Severini; prioratum S. Martini et S. Saturnini de Boens, et [11 1Kb] S. Vincentii de Porteto, et S. Laurentii d'Escures, cum omnibus pertinentiis eorum; quidquid habetis apud Brojas et Jalam.

In Xantonensi dioecesi prioratum S. Nicolai de [Col. 1214B] Royano, cum ecclesia sua S. Mariae de Insula quae est in Arverto et possessionibus suis de Oleron et Pratfornel. In Vasatensi dioecesi ecclesiam [12 1Kb] de Brana, cum aliis possessionibus vestris; prioratus S. Joannis de Blaignac, et S. Petri de Castet, cum ecclesia sua de Siurac; prioratus de Ruffio, de [13 1Kb] Sorsaco, de Coiraco, de Fistals, de la Gardera, de Niaco, [14 1Kb] de Lingone, cum omnibus pertinentiis eorum et [15 1Kb] de Bello Fonte cum pertinentiis suis. In Petragoricensi dioecesi prioratus S. Martini [16 1Kb] Campi-Martini, et [17 1Kb] de Scaurniaco, de Pisone, et S. Ulrici et S. Nicolai de Gorson, [18 1Kb] de Loupehaco, cum ecclesia sua de Minzac; prioratus S. Saturnini [19 1Kb] de Puteo, cum ecclesiis suis S. Mariae de Belpojet et [Col. 1214C] de Lonasio; prioratum [20 1Kb] de la Vernia, cum ecclesiis suis S. Martini de Combis et [21 1Kb] de Crossia; prioratum [22 1Kb] S. Pastoris, cum ecclesiis sibi pertinentibus, et prioratum de [23 1Kb] Atenaco et [24 1Kb] de Nausis, cum omnibus pertinentiis eorum, et de Sioraco, cum pertinentiis suis. In Agennensi dioecesi prioratum S. Antonii, et de Runauld, cum ecclesia S. Rufinae et de Maureliaco, et S. Mariae de Culturis, prioratus S. Sylvestri de Pena, [25 1Kb] S. Petri de Gontaldo de Escassefort, cum ecclesiis et aliis pertinentiis suis; prioratus etiam de Monthurt, de Culezun, S. Caprasii de Lavardac, S. Mariae [26 1Kb] de la Fita, [27 1Kb] de Caubeosa cum ecclesia ejus S. Andreae, cum omnibus pertinentiis eorum. In Caturcensi dioecesi monasterium monialium, scilicet [28 1Kb] Pomaretum, [Col. 1214D] cum prioratibus, ecclesiis et aliis possessionibus suis, salvitatem de Blanquefort. In Auxitanensi dioecesi prioratum [29 1Kb] Gavarreti, cum decima et censu totius villae, furnis et aliis possessionibus suis; prioratus de Lucader, de Mauvaisin, de [30 1Kb] Gilo, de [31 1Kb] Perquerio, de [32 1Kb] Boga del-mont de Canens. In Aragonensi dioecesi prioratus de [33 1Kb] Rosta, de Pintano, [34 1Kb] de Unocastello, de [35 1Kb] Exea, de Pratella, de Alcala, cum ecclesiis, decimis et aliis possessionibus eorum . . . In Lincolniensi dioecesi in Anglia, [Col. 1215A] prioratum de [36 1Kb] Proella, cum pertinentiis suis. In Cameracensi dioecesi abbatiam S. [37 1Kb] Dionysii de Brocares, cum ecclesiis, decimis et aliis pertinentiis suis. In Suessionensi dioecesi prioratus [38 1Kb] S. Leodegarii et [39 1Kb] S. Pauli de nemore, et Bellaevallis. In Laudunensi dioecesi, prioratus de Gesy et S. Probae et de Lapion. In Remensi dioecesi prioratum [40 1Kb] Noveii. In Catalaunensi dioecesi prioratum de Chentry. In Senonensi dioecesi prioratum Neronis-villae. In Aurelianensi dioecesi prioratum S. Bartholomaei [41 1Kb] de Sede Meri, cum ecclesiis S. Joannis de [42 1Kb] Curcy, et S. Simphoriani de Complens. [43 1Kb] Sane novalium vestrorum, quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere vel [Col. 1215B] extorquere praesumat. Liceat quoque vobis clericos vel laicos liberos et absolutos et e saeculo fugientes ad conversionem recipere, et eos absque contradictione aliqua retinere. Cum autem generale interdictum terrae fuerit, liceat vobis, clausis januis, expulsis excommunicatis et interdictis, non pulsatis campanis, suppressa voce divina officia celebrare. In parochialibus autem ecclesiis, quas habetis, liceat vobis sacerdotes eligere, et dioecesano episcopo praesentare, quibus, si idonei fuerint, episcopus animarum curam committat, ut ei de spiritualibus, vobis autem de temporalibus debeant respondere. Chrisma vero, oleum sanctum, consecrationes altarium seu basilicarum, ordinationes monachorum [Col. 1215C] vel clericorum, qui ad sacros ordines fuerint promovendi, a dioecesano accipietis episcopo, si quidem catholicus fuerit, et gratiam atque communionem apostolicae sedis habuerit, et ea vobis gratis, et absque pravitate aliqua voluerit exhibere: alioquin liceat vobis quemcunque malueritis catholicum adire antistitem, qui, nostra fultus auctoritate, quod postulatur indulgeat.

Ad hoc, praesenti decreto statuimus, ut obeunte te, nunc ipsius loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum pars consilii sanioris, secundum Dei timorem et beati Benedicti Regulam providerit eligendum. A laicis autem decimas exigi, [Col. 1215D] sub interminatione anathematis prohibemus. Inhibemus quoque ne infra terminos parochiarum vestrarum ecclesiam vel oratorium sine assensu dioecesani episcopi et vestro quisquam aedificare praesumat, salvis tamen privilegiis Romanae ecclesiae . . . . . Libertates praeterea et immunitates a felicis recordationis Alexandro papa praedecessore nostro, [Col. 1216A] sive ab archiepiscopis et ducibus Aquitaniae, necnon et aliis illius terrae baronibus monasterio et hominibus vestris pietatis et religionis consideratione indultas ratas habentes, auctoritate apostolica confirmamus, statuentes ut, sicut ab eodem praedecessore nostro statutum fuisse dignoscitur, nulla ecclesiastica saecularisve persona habitatores vestros ad arma compellere, vel indebitas exactiones ab eis extorquere praesumat . . . Sepulturam praeterea illius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum a quibus mortuorum corpora assumuntur.

[Col. 1216B] Decernimus ergo, ut nulli hominum fas sit praefatam ecclesiam temere perturbare, aut ejus possessiones auferre, ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia . . . Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, [Col. 1216C] et a sacratissimo corpore et sanguine Dei et Domini Redemptoris nostri Jesu Christi alienafiat, atque in extremo examine districtae ultioni subjaceat. Cunctis autem eidem loco jura sua servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    Ego Petrus, tituli S. Caeciliae presb. cardinalis.
    Ego Jordanus presbyter cardinalis S. Puden., tituli Pastoris.
    Ego Joannes, tituli S. Clementis card. Viterbiensis, et Tusculanus episcopus.
    Ego Guido, presbyter cardinalis S. Mariae Transtiberinae, [Col. 1216D] tituli Calixti.
    Ego Hugo, presbyter cardinalis S. Martini tituli Equicii.
    Ego Joannes, tituli S. Stephani in Coelio monte presbyter cardinalis.
    Ego Sosfredus, tituli sanctae Praxedis presbyter cardinalis.
    [Col. 1217A] Ego Joannes, tituli S. Priscae presbyter cardinalis.
    Ego Octavianus, Ostiensis et Velletrensis episcopus.
    Ego Petrus, Portuensis et S. Rufinae episc.
    Ego Gran . . . Sanctorum Cosmae et Damiani episcopus.
    Ego Gerardus, S. Adriani diaconus cardin.
    Ego Gregorius, S. Mariae in Porticu diaconus cardinalis.
    Ego Gregorius, S. Mariae in Aigro diaconus cardinalis.
    Ego Gregorius, S. Georgii ad Velum aureum diaconus cardinalis.
    [Col. 1217B] Ego Lotarius, Sanctorum Sergii et Bacchi diaconus cardinalis.
    Ego Nicolaus, S. Mariae in Cosmidin diaconus cardinalis.
    Ego Bobo, S. Theodori diaconus card.


Datum Laterani, per manus Censii S. Luciae in Orthea diaconi cardinalis, domini papae camerarii, sexto Idus Maii, indictione XV, Incarnationis Dominicae anno 1197, pontificatus vero domini Coelestini papae tertii anno septimo.



CCCIX. Canonicam Sanctae Mariae Pisaurensem tuendam suscipit et ejus bona confirmat. (Laterani, Maii 12.)
[COLLUCI, Antichita Picene, tom. IV, App., p. XXXII.]
[Col. 1217C]

COELESTINUS episcopus, servus servorum Dei, dilectis filiis RAMBALDO praeposito beatae Mariae Pansaurien., ejusque fratribus tam praesentibus quam futuris canonicis substituendis, in perpetuum.

In apostolicae sedis regimine, disponente Domino, constituti necesse habemus omnibus ecclesiis salubriter, auxiliante Domino, providere et justis petentium votis clementer annuere. Eapropter, dilecti in Domino filii, vestris justis postulationibus benignum impartientes assensum praedictam canonicam Sanctae Mariae, in qua divino mancipati estis obsequio, ad exemplar praedecessorum nostrorum [Col. 1217D] sanctae memoriae Alexandri II, Nicolai II et Eugenii III Romanorum pontificum sub beati Petri, et nostra protectione suscipimus, et praesentis scripti privilegio communimus; statuentes ut quascunque possessiones, quaecunque bona eadem canonica impraesentiarum rationabiliter possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis, vestrisque successoribus et illibata permaneant. In quibus haec propriis duximus exprimenda vocabulis:

Domnicatam domum, quam inhabitamini juxta Pensaurien. ecclesiam sitam, alias etiam domos et hortos circa eamdem sitos cum capella Sancti Joannis; [Col. 1218A] ecclesiam Sancti Clementis cum omnibus quae in ejus parochia habetis; ecclesiam Sancti Nicolai juxta portam Maris cum parochia et omnibus suis pertinentiis; ecclesiam Sancti Angeli de Gattullo cum omnibus quae in ipsius parochia habetis; ecclesiam Sanctae Colombae cum parochia et possessionibus quas in ea habetis; ecclesiam Sancti Martini de Ruibale cum parochia et pertinentiis suis; ecclesiam Sancti Bartholomaei de Monte cum parochia et aliis pertinentiis suis; ecclesiam Sanctae Marinae, et oratorium juxta montem Conspejan cum parochia et omnibus pertinentiis suis; ecclesiam Sancti Zenonis cum parochia et pertinentiis suis; parochiam quae fuit olim Sancti Andreae de Bernard cum omnibus quae ibidem habetis; plebem Sancti [Col. 1218B] Christophori et Sancti Quirici cum omnibus suis pertinentiis, ecclesiam Sancti Apollinaris et ecclesiam Sancti Hermetis cum parochiis et omnibus earum pertinentiis; campum et vineam extra portam Collinam, vineam juxta pontem Foliae, et quidquid habetis in suburbio Gattuli, et vineam Scopetuli, et quidquid habetis in curia Gallione, et in curia Granarole, seu in ecclesia ejus, et in curia Bonci tam in terris quam vineis et olivetis, et quidquid habetis in ecclesia Sancti Casciani et parochia, et possessionibus ejus, ea quae juste habetis in ecclesia Sancti Heracliani, et quidquid habetis in tota dioecesi Pensaurien. cum decimis, primitiis vivorum redditibus, terris, vineis, hortis, [Col. 1218C] olivetis, silvis, pratis, pascuis et panteriis auctoritate apostolica confirmamus.

Decernimus ergo ut nulli omnino hominum liceat praefatam canonicam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae potestate, et dioecesani episc. canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo, tertiove commonita, nisi reatum suum congrua satisfactione correxerit, potestatis honorisque sui careat dignitate, [Col. 1218D] reamque se divino judicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemium aeternae pacis inveniant. Amen, amen.

    Ego Coelestinus, catholicae Ecclesiae episc.
    Ego Octavianus, Ostien. et Vellitren. episc.
    Ego Petrus, Portuensis et Sanctae Rufin. episc.
    Ego Petrus, tit. Sanctae Caeciliae presb. card.
    Ego Jordanus, Sanctae Puden. tit. Pastoris presb. card.
    [Col. 1219A] Ego Joannes, tit. Sancti Clementis, Viterbiensis episc. presb. card.
    Ego Guido, presb. card. Sanctae Mariae Transtiberim.
    Ego Hugo, presb. card. Sancti Martini tit. Equitii.
    Ego Joannes, tit. Sanctae Stephani in Coelio monte presb. card.
    Ego Cinth. tit. Sancti Laurentii in Lucina presb. card.
    Ego Joannes, tit. Sanctae Priscae presb. card.
    Ego Fra . . . . , Cosmae et Damiani diac. card.
    Ego Gregorius, Sanctae Mariae in Porticu diac. card.
    Ego Gregorius, Sanctae Mariae in Aquiro diac. card.
    [Col. 1219B] Ego Gregorius, Sancti Petri ad Velum aureum diac. card.
    Ego Lotarius, Sanctorum Sergii et Bacchi diac. card.
    Ego Nicolaus, Sanctae Mariae in Cosmedin diac. card.
    Ego Bobo, Sancti Theodori diac. card.


Datum Laterani, per manum. . . . . . . . . . . . . Centii Sanctae Luciae in Orthaea diaconi cardinalis, domini papae camerarii IV Idus Maii, indictione XV anno Dominicae Incarnationis 1197, pontificatus vero domini Coelestini papae III anno VII.



CCCX. Conventiones factas inter abbatissam S. Alexandri et Hugonem Parmensis Ecclesiae canonicum et plebis S. Pancratii archipresbyterum confirmat. (Laterani, Maii 28.)
[AFFO, Storia di Parma, III, 311.]
[Col. 1219C]

COELESTINUS episcopus, servus servorum Dei, dilectis in Christo filiabus GUILLAE abbatissae ac sororibus Sancti Alexandri Parmensis, salutem et apostolicam benedictionem.

Ea quae concorditer vel judicio rationabiliter statuuntur firma debent et illibata consistere, et ne processu temporis in recidivae contentionis scrupulum relabantur, apostolico sunt munimine roboranda. Eapropter, dilectae in Christo filiae, vestris postulationis grato concurrentes assensu compositionem [Col. 1219D] quae inter vos et magistrum Hugonem Parmensem canonicum et plebis Sancti Pancratii archipresbyterum super ecclesia Sancti Andreae de Fabrore rationabiliter intercessit sicut sine pravitate facta est et ab utraque parte recepta, et hactenus observata et in instrumento exinde confecto noscitur contineri, auctoritate apostolica confirmamus et praesentis scripti patrocinio communimus.

Nulli ergo omnino hominum fas sit hanc nostrae confirmationis paginam infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 1220A] Datum Laterani, V Kalendas Junii, pontificatus nostri anno septimo.



CCCXI. Monasterio S. Dionysii asserit patronatum ecclesiae B. Mariae de Medonta, a Philippo Francorum rege concessum. (Laterani, Maii 28.)
[DOUBLET, Hist. de Saint-Denys, p. 527.]

COELESTINUS episcopus, servus servorum Dei, dilectis filiis HUGONI abbati Sancti Dionysii, ejusque fratribus tam praesentibus quam futuris, regularem vitam professis in perpetuum, salutem et apostolicam benedictionem.

Quoties a nobis petitur quod religioni et honestati convenire dignoscitur, animo nos decet libenti concedere, [Col. 1220B] et petentium desideriis congruum suffragium impertiri. Eapropter, dilecti in Domino filii, vestris justis postulationibus clementius annuentes, concessionem patronatus ecclesiae Beatae Mariae de Medonta, a charissimo in Christo filio nostro Philippo illustri rege Francorum vobis factam, ratam habentes et firmam, eamdem auctoritate apostolica confirmamus et praesentis scripti privilegio communimus; statuentes ut in praefata ecclesia Sanctae Mariae cum omnibus appendiciis suis vobis concessa, decedentibus canonicis ejusdem ecclesiae, loco eorum monachi vestri ordinentur, per quos gratius in eadem ecclesia Deo servitium assidue impendatur. Praeterea quascunque possessiones, quaecunque bona eadem ecclesia impraesentiarum rationabiliter possidet [Col. 1220C] aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate, et dioecesani episcopi canonica justitia. Si qua igitur in futurum ecclesiastica saecularisve [Col. 1220D] persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, catholicae Ecclesiae episcopus.
    [Col. 1221A] Ego Octavianus, Ostiensis et Velletrensis episcopus.
    Ego Petrus, Portuensis et Sanctae Rufinae episcopus.
    Ego Petrus, tit. S. Caeciliae presb. card.
    Ego Joannes, tit. S. Clementis cardinalis Viterbiensis et Tuscan. episc.
    Ego Guido, S. Mariae Transtiberim tit. Calixti presb. card.
    Ego Hugo, presb. card. S. Martini tit. Equitii.
    Ego Joannes, tit. S. Stephani in Coelio monte presb. card.
    Ego Cinthius, tit. S. Laurentii in Lucina presb. card.
    Ego Soffredus, tit. S. Praxedis presb. card.
    [Col. 1221B] Ego Joannes, tit. S. Priscae presb. card.
    Ego Gratianus, SS. Cosmae et Damiani diac. card.
    Ego Gerardus, S. Adriani diac. card.
    Ego Gregorius, S. Mariae in Porticu diac. card.
    Ego Gregorius, S. Mariae in Aquiro diac. card.
    Ego Gregorius S. Georgii ad Velum aureum diac. card.
    Ego Lotarius, SS. Sergii et Bacchi diac. card.
    Ego Nicolaus, S. Mariae in Cosmedin diac. card.


Datum Laterani, per manum Centii Sanctae Luciae in Orthea diaconi card. domni papae camerarii, V Kalendas Junii, indictione XV, anno [Col. 1221C] Dominicae Incarnationis 1197, pontificatus vero domni Coelestini papae III anno septimo.



CCCXII. Sententiam a Burchardo, abbate Ebersbergensi, et Conrado praeposito S. Andreae Frisingensi, latam inter Garzenses et praepositum Ovensem confirmat. (Laterani, Jun. 2.)
[Monum. Boica, I, 64.]

COELESTINUS episcopus, servus servorum Dei, dilectis filiis. . . . praeposito et fratribus Garzensis ecclesiae, salutem et apostolicam benedictionem.

Ea quae de auctoritate sedis apostolicae ratione praevia statuuntur, ne in recidivae contentionis [Col. 1221D] scrupulum relabantur, apostolico convenit praesidio communiri. Eapropter, dilecti in Domino filii, vestris justis postulationibus grato concurrentes assensu, sententiam quam dilecti filii Burchardus Ebersbergensis abbas et Conradus ecclesiae S. Andreae Frisingensis praepositus, a sede apostolica judices delegati super controversia ecclesiae Purtinensis, quae vertebatur inter vos et dilectos filios . . . praepositum et capitulum Oven, canonice protulerunt, vobis et ecclesiae vestrae praefatam adjudicantes ecclesiam, sicut ab eis rationabiliter lata est, nec legitima appellatione suspensa, auctoritate apostolica confirmamus et praesentis scripti patrocinio communimus, ad cujus facti majorem evidentiam sententiam ipsam de verbo ad verbum huic [Col. 1222A] nostrae paginae duximus inserendam; cujus tenor talis est:

»In nomine sanctae et individuae Trinitatis

Ego Burchardus, Ebersbergensis abbas, et ego Conradus ecclesiae S. Andreae Frisingensis praepositus, accepto mandato a domino apostolico super lite quae vertebatur inter Garzenses et Ovenses fratres de ecclesia Purtim; ut nos eam auctoritate ipsius determinaremus: partem utramque auctoritate apostolica in loco metropolitano Salzburgensi convenimus dantes eis inducias ut parati ex utraque parte venirent. Consedimus igitur in ecclesia baptismali ejusdem audituri causam partis utriusque.

Procedentes ergo. . . . praepositus Garzensis et [Col. 1222B] fratres sui promiserunt se probaturos justam possessionem habuisse in ecclesiam Purtim quadraginta annis et amplius; et violentam ejusdem possessionis spoliationem, quae facta fuit tempore schismatis, quando Egelolfus imperatoris capellanus intrusus fuit in eamdem praeposituram ab ipso imperatore, ob odium Alberti Salzburgensis archiepiscopi qui tunc eidem praesedit Ecclesiae. Idem vero Albertus ob odium ejusdem intrusi ecclesiam Purten alienare volens a praedicto invasore permittit eam ad tempus Ovensi praeposito. Conradus vero nunc Moguntinensis archiepiscopus, qui tunc Salzburgensi praesedit Ecclesiae, in primo capitulo suo saepedictam ecclesiam Garzensi restituit ecclesiae in cujus quieta possessione fuerunt donec ab [Col. 1222C] Ovensibus occasione apostolicarum litterarum non citati nec convicti rursum violenter sunt ejecti.

Nos igitur, audita probatione superius praemissa, qua probata fuit justa eorum possessio et per Ovenses violenta ejectio; cum delegata nobis ab apostolica auctoritate praedictam ecclesiam Purtensem ecclesiae Garzensi restituimus, et Garzensem praepositum et fratres ejus in possessionem ejusdem capellae cum pertinentiis suis remittimus. Henricus Salzburgensis ecclesiae sacerdos plebanus curatus dixit, quod ecclesia Garzensis ecclesiam Purtem cum pertinentiis suis bona fide et justo titulo possedit tempore Hugonis et Henrici, praepositorum Garzensis ecclesiae, plusquam XL annis usque ad [Col. 1222D] tempus schismatis, in quo tempore violenter ejecti sunt. Ulscaleus Salzburgensis ecclesiae custos juratus dixit: Garzensem ecclesiam praedictam Purtensem juste possedisse XL annis, donec Ovenses violenter intraverunt. Conradus decanus de Plidelveschirchen juratus dixit, notam sibi esse justam possessionem Garzensium in ecclesia Purtensi sexagenariam. Bertholdus sacerdos de Sewen juratus dixit, notam sibi esse justam possessionem Garzensium in praedicta ecclesia usque ad tempus Egelolfi, qui tempore schismatis in eamdem praeposituram violenter intrusus fuit ab imperatore ob cujus odium dominus Albertus archiepiscopus permisit eam Ovensi praeposito, quam postea dominus Conradus modo Moguntinus archiepiscopus [Col. 1223A] Joanni praeposito cum omni integritate restituit.«

Decernimus ergo, ut nulli omnino hominum liceat hanc nostrae paginam confirmationis infringere, vel ei ausu temerario contraire. Si quis autem, etc.

Datum Laterani, IV Nonas Junii, pontificatus nostri anno septimo.



CCCXIII. Abbati monachisque Fiscanensious interdicit ne archidiacono Caleti annuam procurationem tribuant. (Laterani, Jun. 3.)
[Neustria pia, 245.]

COELESTINUS episcopus, servus servorum Dei, dilectis filiis, abbati et conventui monasterii Fiscannensis, salutem et apostolicam benedictionem.

Cum ex injuncto nobis apostolatus officio, ecclesiarum [Col. 1223B] omnium curam gerere teneamur, illarum tamen indemnitati et gravamini specialius intendere nos oportet, quae ad nos nullo pertinent medio. Ad audientiam siquidem nostram, ex vestra conquestione pervenit, quod archidiaconus Caleti, occasione hospitii, quod Henricus bonae memoriae abbas vester, charitative et liberaliter eidem archidiacono ac praedecessoribus ejus aliquoties conferebat, annuam a monasterio vestro procurationem contra privilegia Romanae Ecclesiae exigere non veretur. Nos ergo nolentes tantum praedicti monasterii sustinere gravamen, universitati vestrae, auctoritate praesentium, inhibemus ne eidem archidiacono super procuratione ipsa debeatis in aliquo respondere; statuentes ut nulli omnino hominum liceat hanc [Col. 1223C] paginam nostrae prohibitionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et BB. Petri et Pauli apostolorum ejus se noverit incursurum.

Datum Laterani, III Nonas Junii, pontificatus nostri anno septimo.



CCCXIV. Monachos Nonantulanos monet, ne pravum morem in assignatione possessionum monasterii retineant. (Laterani, Jun. 4.)
[TIRABOSCHI, Storia di Nonantola, II, 325.]

COELESTINUS episcopus, servus servorum Dei, [Col. 1223D] dilectis filiis abbati et conventui Nonantulanis, salutem et apostolicam benedictionem.

Sicut ea quae ad commodum et ecclesiarum profectum deliberatione provida statuuntur firma debent et illibata manere, ita ea quae ad ipsarum diminutionem verguntur vel dispendium, per aliquorum insolentiam attentata, abolenda sunt et penitus exstirpanda. Pervenit siquidem ad audientiam nostram quod vos cuidam pravae consuetudini satis enormiter inhaerentes conductore vivente possessiones monasterii quae ipsius conductori prius locatae fuerant, alii locationis titulo nequaquam tradere dubitatis, ita quod si primus locator absque haerede discesserit, possessiones, quae ad ipsum monasterium post illius obitum deberent de jure [Col. 1224A] devolvi, per successionem ad alios transeunt, etsi dictum monasterium maximum inde patitur detrimentum, cum tam sanctorum Patrum auctoritatibus quam speciali mandato felicis recordationis Urbani papae, praedecessoris nostri, vobis hujusmodi fuerit adempta facultas. Volentes igitur honestati vestrae consulere et indemnitati vestri monasterii praecavere, universitati vestrae per apostolica scripta mandamus atque praecipimus, quatenus ab hujusmodi locationibus et alienationibus penitus abstinentes, saepe dictum monasterium onere debitorum de caetero nullatenus aggravetis. Vobis etiam et prioribus obedientiarum vestrarum arctius inhibemus, ne pensiones seu possessiones ad ipsum monasterium vel ad ejus obedientias pertinentes [Col. 1224B] vendere seu alienare quomodolibet praesumatis. Si vero contra prohibitiones tam dicti praedecessoris nostri quam nostras fuerit aliquid attentatum, tam praedictas locationes, quam possessionum alienationes, in irritum penitus revocamus, et nullas vires decernimus obtinere.

Datum Laterani, II Nonas Junii, pontificatus nostri anno septimo.



CCCXV. Hugoni abbati fratribusque S. Dionysii concedit, ne quis in eos excommunicationis sententiam audeat promulgare. (Laterani, Jun. 13.)
[Cartulaire de N.-D. de Paris, I, 137.]

COELESTINUS episcopus, servus servorum Dei, [Col. 1224C] dilectis filiis HUGONI abbati et conventui Sancti Dionysii salutem et apostolicam benedictionem.

Nobis in memoria occurrente quod in monasterio vestro, quod universis circumpositis praeminere dignoscitur, puritas ordinis et observantiae regulares adeo semper viguerint, ut ipsa famae vestrae et honestatis auctoritas, in diversas mundi partes bonae transfundens conversationis odorem, domum vestram et nominis sui reverentiam celebrem redderet, et terrenis etiam facultatibus locupletem; illud vobis et ecclesiae vestrae munimen indulgentiae duximus concedendum, quod a vobis incursantium injurias et excessus excludat, et grex vester in innocentia vitae degens, a tumultu exemptum se gaudeat [Col. 1224D] saeculari. Nostro siquidem apostolatui humiliter intimastis in partibus vestris saepe contingere quod, cum vobis sit apostolicae sedis auctoritate indultum, ne ecclesiarum praelati, nisi de mandato summi pontificis vel legati Romanae Ecclesiae, in vos excommunicationis valeant sententiam promulgare, praelati ecclesiarum in odium hujus libertatis, sicut accepimus, cui non invidere sed potius congratulari deberent, pro monachorum delictis ecclesias vestras passim pro sua voluntate a divinorum celebratione suspendunt, in homines vestros et vobis communicantes excommunicationis sententiam promulgando.

Volentes igitur vobis et ecclesiae vestrae in hoc paterna sollicitudine providere, auctoritate praesentium [Col. 1225A] districtius inhibemus, ne aliquis pro monachorum delictis, dummodo abbatis sui, tanquam ordinarii judicis, voluerint stare mandato, in ecclesias vel homines vestros, vel in eos qui vobis decimas vel alios redditus tenentur exsolvere, suspensionis seu excommunicationis audeat sententiam promulgare, sive aliquid hac occasione in vestrum praejudicium attentare; in quo si temeritate propria duxerit procedendum, nos sententiam ipsam auctoritate apostolica irritam decernimus penitus et inanem.

Decernimus igitur ut nulli omnino hominum liceat hanc paginam nostrae prohibitionis et constitutionis infringere, vel ei ausu temerario contraire. Si quis autem hoc attentare praesumpserit, [Col. 1225B] indignationem omnipotentis Dei et beatorum Petri et Pauli apostolorum ejus se noverit incursurum

Datum Laterani, Idus Junii, pontificatus nostri anno septimo.



CCCXVI. Ad archiepiscopum Rothomagensem.---Quid sit animadvertendum in praedatores, invasores, aut combustores ecclesiarum. (Laterani, Jul. 2.)
[MANSI, Concil. XXII, 620.]

COELESTINUS episcopus, . . . . archiepiscopo Rothomagensi, etc.

Cum a nobis petitur quod justum est et honestum, [Col. 1225C] tam vigor aequitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, venerabilis in Christo frater, tuis postulationibus annuentes, auctoritate tibi praesentium indulgemus, ut si quando aliqui ecclesias provinciae vel earum jus aut possessiones de praedatione, vel incendio, aut alio quocunque modo invadere praesumpserint, siquidem ipsi invasores de provincia tua sint, licitum tibi sit, sublato appellationis obstaculo, in personas eorum, exceptis charissimis in Christo filiis Franciae et Angliae regibus illustribus, et eorum familiis, et excommunicationis, et in terras eorum interdicti sententiam promulgare. Sane si hujusmodi [Col. 1225D] malefactores de aliena provincia fuerint, et eorum episcopis, cum a te super hoc fuerint requisiti, passis injuriam non fuerit satisfactum, liceat fraternitati tuae, appellatione remota, in ipsos excommunicationis, et in terras eorum, quas intra provinciae tuae fines habuerint, proferre sententiam interdicti. Nulli ergo, etc.

Datum Laterani, sexto Nonas Julii, pontificatus nostri anno septimo.



CCCXVII. Monasterium Amelungesbornense tuendum suscipit, ac bona, jura atque privilegia confirmat. (Laterani, Jul. 27.)
[FALKE, Codex tradit. Corbeiens., 854.]
[Col. 1226A]

COELESTINUS episcopus, servus servorum Dei, dilectis filiis HOIKONI abbati monasterii in Amelungesborne, ejusque fratribus, tam praesentibus quam futuris, regularem vitam professis in perpetuam memoriam.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis enervet. Eapropter, dilecti in Domino filii, vestris justis postulationibus [Col. 1226B] clementer annuimus, et praefatum monasterium in Amelungesborne, in quo divino mancipati estis obsequio, sub B. Petri et nostra protectione suscipimus et praesentis scripti privilegio communimus; in primis siquidem statuentes ut ordo monasticus, qui secundum Deum et B. Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, Deo propitio, poterit adipisci, firma vobis vestrisque successoribus et illibata permaneant. [Col. 1226C] In quibus haec propriis duximus exprimenda vocabulis:

Locum ipsum in quo praefatum monasterium situm est cum omnibus pertinentiis suis, fundum vel dotem monasterii vestri in Elersen [(68) 1Kb] , in Adololdesse [(69) 1Kb] , in Oderkese [(70) 1Kb] in Erdeshuse [(71) 1Kb] , in Grene, ad longam indaginem in Suthe, in Gese, in Luderdesse, in Aldentheib, in Waltenstide, in Oudenhusen, in Swalenhuse, in Salinis, in Hachem, in Volenberge, in Nienhachem, in Osterse, in Reinlevessen, in Reinwardesse, in Guddingen, cum pratis, vineis, terris, nemoribus et virgultis, usuagiis et pascuis, in bosco et plano, in aquis et molendinis, in viis et semitis, et omnibus aliis libertatibus et [Col. 1226D] immunitatibus suis.

Sane laborum vestrorum quos propriis manibus aut sumptibus colitis, tam de terris cultis quam incultis, sive de hortis et virgultis, et piscationibus vestris, vel de nutrimentis animalium vestrorum, nullus a vobis decimas exigere vel extorquere praesumat. Liceat quoque vobis clericos vel laicos liberos et absolutos e saeculo fugientes, ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in vestro monasterio professionem fas sit absque abbatis sui licentia de eodem loco discedere; [Col. 1227A] discedentem vero absque communi litterarum cautione nullus audeat retinere; quod si quis forte retinere praesumpserit, licitum sit vobis in ipsos monachos sive conversos sententiam regularem proferre; illud districtius inhibentes, ne terras seu quodlibet beneficium ecclesiae vestrae collatum liceat alicui personaliter dari, sive alio modo alienari absque consensu totius capituli vel majoris partis et sanioris. Si quae vero donationes vel alienationes aliter quam dictum est factae fuerint, eas irritas esse censemus. Ad haec etiam prohibemus, ne aliquis monachus sive conversus sub professione domus vestrae astrictus sine consensu et licentia abbatis et majoris partis capituli vestri pro aliquo fidejubeat, vel ab aliquo pecuniam mutuo accipiat, ultra pretium capituli vestri [Col. 1227B] providentia constitutum, nisi propter manifestam domus vestrae utilitatem. Quod si quis facere praesumpserit, non teneatur conventus pro his aliquatenus respondere. Licitum praeterea sit vobis in causis propriis, sive civilem, sive criminalem contineant quaestionem, fratrum vestrorum testimoniis uti, ne pro defectu testium jus vestrum in aliquo valeat deperire. Insuper auctoritate apostolica inhibemus, ne ullus episcopus vel quaelibet alia persona, ad synodos vel conventus forenses vos ire, vel judicio saeculari de vestra propria substantia vel possessionibus vestris subjacere compellat; nec ad domos vestras causa ordines celebrandi, causas tractandi, vel aliquos publicos conventus convocandi venire praesumat: nec regularem electionem [Col. 1227C] abbatis vestri impediat, aut de instituendo vel removendo eo, qui pro tempore fuerit, contra statuta Cisterciensis ordinis se aliquatenus intromittat. Si vero episcopus in cujus parochia domus vestra fundata est, cum humilitate ac devotione qua convenit requisitus, substitutum abbatem benedicere, et alia quae ad officium suum pertinent, vobis conferre renuerit, licitum sit eidem abbati, si tamen sacerdos fuerit, proprios novitios benedicere et alia quae ad officium suum pertinent exercere, et vobis omnia ab alio episcopo percipere, quae a vestro fuerint indebite denegata. Illud adjicientes, ut in recipiendis professionibus, quae a benedictis vel benedicendis abbatibus exhibentur, ea sint episcopi forma et expressione [Col. 1227D] contenti, quae ab origine ordinis noscitur instituta, ut scilicet abbates ipsi salvo ordine suo profiteri debeant, et contra statuta ordinis sui nullam professionem facere compellantur. Pro consecrationibus vero altarium vel ecclesiarum, sive pro oleo sancto, vel alio ecclesiastico sacramento nullus a vobis sub obtentu consuetudinis vel alio modo, quicunque audeat extorquere; sed omnia gratis vobis episcopus dioecesanus impendat; alioquin liceat vobis quemcunque malueritis catholicum adire antistitem, gratiam et communionem sanctae sedis Romanae habentem, qui nostra fretus auctoritate, vobis quod postulatur indulgeat. Quod si sedes dioecesani episcopi forte vacaverit, interim omnia ecclesiastica sacramenta a vicinis episcopis accipere ac sine [Col. 1228A] contradictione possitis, sic tamen ut ex hoc in posterum propriis episcopis nullum praejudicium generetur. Quia vero interdum episcoporum copiam non habetis, si quem episcopum Romanae sedis, ut diximus, communionem habentem, et de quo plenam notitiam habeatis, per vos transigere contigerit, ab eo benedictiones vasorum et vestium, consecrationes altarium, ordinationes monachorum auctoritate apostolicae sedis accipere valeatis. Porro si episcopi vel alii ecclesiarum rectores in monasteria vestra vel personas inibi constitutas excommunicationis vel interdictisententiam promulgaverint, sive etiam in mercenarios vestros, pro eo quod decimas non solvitis, vel aliqua occasione eorum quae ab apostolica benignitate vobis indulta sunt, seu benefactores vestros [Col. 1228B] pro eo quod aliqua vobis beneficia vel obsequia ex charitate praestiterint, vel ad laborandum adjuverint in illis diebus in quibus vos laboratis, et alii feriantur, eamdem sententiam protulerint, ipsam tanquam contra apostolicae sedis indulta prolatam duximus irritandam, nec litterae illae firmitatem habeant, quas tacito nomine Cisterciensis ordinis et contra tenorem apostolicorum privilegiorum constiterit impetrari. Paci quoque ac tranquillitati vestrae paterna in posterum sollicitudine providere volentes, auctoritate apostolica prohibemus, ut infra clausuras locorum seu grangiarum vestrarum nullus rapinam seu furtum facere, ignem apponere, sanguinem fundere, hominem temere capere, vel interficere, seu violentiam audeat exercere. Praeterea omnes libertates [Col. 1228C] et immunitates a praedecessoribus nostris Romanis pontificibus ordini vestro concessas, nec non libertates et exemptiones saecularium exactionum a regibus et principibus vel aliis fidelibus rationabiliter vobis indultas, auctoritate apostolica confirmamus, et praesentis scripti privilegio communimus.

Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt usibus omnimodis profutura; salva sedis apostolicae auctoritate.

Si qua igitur in futurum, etc.

    [Col. 1228D] Ego Coelestinus, catholicae Ecclesiae episcopus.
    Ego Octavianus, Ostiensis et Velletrensis episcopus.
    Ego Petrus, Portuensis episcopus.
    Ego Joannes, tit. S. Clementis cardinalis Viterbiensis et Tuscanensis episcopus.
    Ego . . . (hic uni cardinalium relictus locus).
    Ego Joannes, tit. S. Stephani in Coelio monte presbyter cardinalis.
    (Hic iterum cardinali absenti relictus locus).
    Ego Soffredus, tit. S. Praxedis presb. card.
    Ego Bernardus, S. Petri ad Vincula presb. card, tit. Eudoxiae.
    Ego Gerardus, Sancti Adriani diac. card.
    Ego Gregorius, S. Mariae in Porticu diac. card.
    (Hic relictum absenti spatium)
    [Col. 1229A] Ego Gregorius, Sancti Georgii ad Velum aureum diac. card.
    Ego Lotharius, Sanctorum Sergii et Bacchi diac. card.
    (Hic absenti diacono datus locus.)
    Ego Gregorius, S. Angeli. diac. card.
    Ego Bobo, S. Theodori diac. card.


Datum Laterani, per manum Centii Sanctae Luciae in Orthea diac. cardin, domni papae camerarii, VI Kal. Augusti, indictione XV, Incarnationis Dominicae anno 1197, pontificatus vero domni Coelestini papae III anno septimo.



CCCXVIII. Monasterio Steingadensi ecclesiam Widergeltingensem asserit. (Laterani, Aug. 7.)
[Mon. Boic., VI, 503.]
[Col. 1229B]

COELESTINUS episcopus, servus servorum Dei, dilecto filio praeposito ecclesiae de Staingaden, salutem et apostolicam benedictionem.

Justis petentium desideriis dignum est nos facilem praebere consensum, et vota quae a rationis tramite non discordant, effectu prosequente complere. Eapropter, dilecte in Domino fili, tuis justis postulationibus grato concurrentes assensu, parochialem ecclesiam de Wildrikeltingen tibi, et per te monasterio tuo, sicut monasterium ipsum eam juste ac sine controversia possidet, auctoritate apostolica [Col. 1229C] confirmamus, et praesentis scripti patrocinio communimus.

Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VII Idus Augusti, pontificatus nostri anno septimo.



CCCXIX. Privilegium pro monasterio Teplensi. (Laterani, Aug. 7.)
[HUGO, Annales Praemonst., t. II., Probat., p. 372.]

COELESTINUS episcopus, servus servorum Dei, dilectis [Col. 1229D] filiis abbati et canonicis de Tepla salutem et apostolicam benedictionem.

Sacrosancta Romana Ecclesia devotos et humiles filios ex assuetae pietatis officio propensius diligere consuevit, et ne pravorum hominum molestiis agitentur eos tanquam pia mater suae protectionis munimine confovere. Eapropter, dilecti in Domino filii, devotionem quam erga beatum Petrum et nos ipsos dignoscimini habere attendentes, personas vestras et ecclesiam in qua estis divino obsequio mancipati, cum omnibus bonis quae impraesentiarum rationabiliter possidet, aut in futurum justis modis, praestante Domino, poterit adipisci, sub B. Petri et nostra protectione suscipimus, specialiter autem villam quae dicitur Tepla, cum teloneo et omnibus [Col. 1230A] appendiciis suis, quae vobis vir Ibroznata nobilis comes Bohemiae monasterii vestri fundator provida deliberatione concessit. Libertatem etiam hominum vestrorum super collectis et terram quae est inter Sandow et terminum Bohemiae quam bonae memoriae Henricus Pragensis episcopus, dum curam ducatus Bohemiae gereret, ecclesiae vestrae dicitur contulisse, sicut ea omnia juste et pacifice possidetis et in confectis exinde authenticis continentur, vobis et per vos ecclesiae vestrae auctoritate apostolica confirmamus et praesentis scripti patrocinio communimus, statuentes ut, si vos in aliquo praesenseritis aggravari, libere vobis liceat sedem apostolicam appellare.

Nulli ergo omnino hominum liceat hanc nostrae [Col. 1230B] paginam protectionis, confirmationis et concessionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VII Idus Augusti, pontificatus nostri anno septimo.



CCCXX. Ecclesiae S. Mariae de Arzilla Fanensis protectionem suscipit, bonaque et privilegia confirmat. (Laterani, Sept. 10.)
[MITTARELLI, Annal. Camaldul., t. IV, p. 208.]

COELESTINUS episcopus, servus servorum Dei, dilectis filiis BERARDO priori ecclesiae Sanctae Mariae [Col. 1230C] de Arzilla ejusque fratribus tam praesentibus quam futuris religiosam vitam professis, in perpetuum.

Religiosam vitam eligentibus apostolicum convenit adesse praesidium, ne forte cujuslibet temeritatis incursus, aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris justis postulationibus clementer annuimus, et praefatam ecclesiam Sanctae Mariae, quae specialis juris et proprietatis beati Petri existit, in qua divino mancipati estis obsequio, sub beati Petri et nostra protectione suscipimus, et praesentis scripti privilegio communimus; in primis siquidem statuentes ut ordo canonicus qui secundum Deum et beati [Col. 1230D] Augustini Regulam in eadem ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia sita est, quam nobilis vir Valerus comes Fanensis provida deliberatione construxit, et ei subscriptas possessiones concessit, cum omnibus pertinentiis suis. Hospitale quod est prope ecclesiam supradictam, et capellam [Col. 1231A] Sancti Jacobi cum hospitali, quae comes praedictus propriis expensis construxit, et omnibus pertinentiis suis; domum unam in civitate Fanensi; novem hortos, qui sunt prope ecclesiam memoratam; vineam unam in plano burgi cum suis pertinentiis; omnes vineas, quae fuerunt de dote Adjutae. In Malliano vineas, quas idem comes acquisivit ab Hugone duce; campum unum in loco, qui dicitur Paludis; campum unum juxta littus maris; campum unum in rivo de Arcu; campum unum juxta gurg. Volte; campum unum qui fuit quondam Honesti Alberti; et campum unum juxta Sanctum Maurum, et totum olivetum, quod fuit Buccebatalle. Sane novalium vestrorum, quae propriis manibus aut sumptibus colitis, sive de hortis et piscationibus [Col. 1231B] vestris, vel de nutrimentis animalium vestrorum nullus a vobis decimas exigere vel extorquere praesumat. Liceat quoque vobis clericos vel laicos, liberos et absolutos, e saeculo fugientes ad conversionem recipere et eos absque contradictione aliqua retinere. Prohibemus insuper, ut nulli fratrum vestrorum, post factam in ecclesia vestra professionem, fas sit absque prioris sui licentia, nisi arctioris religionis obtentu, de eodem loco discedere; discedentem vero absque communium litterarum vestrarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Chrisma vero, oleum sanctum, [Col. 1231C] consecrationes altarium et basilicarum, ordinationes clericorum, qui ad sacros ordines fuerint promovendi, a dioecesano suscipietis episcopo, siquidem catholicus fuerit, et communionem sacrosanctae Romanae sedis habuerit, et ea vobis voluerit sine pravitate qualibet exhibere. Alioquin liceat vobis quemcunque volueritis catholicum adire antistitem, gratiam et communionem apostolicae sedis habentem, qui nostra fretus auctoritate vobis quod postulatis impendat. Ad haec novas et indebitas exactiones ab archiepiscopis, episcopis, archidiaconis seu decanis, aliisque ecclesiasticis saecularibusve personis omnino fieri prohibemus. Sepulturam quoque ipsius loci liberam esse decernimus, ut [Col. 1231D] eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat; salva tamen justitia illarum ecclesiarum, a quibus mortuorum corpora assumuntur.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate. Ad indicium autem hujusmodi perceptae a sede apostolica libertatis nobis nostrisque successoribus [Col. 1232A] unum bisanzium annis singulis persolvetis. Si qua igitur, etc.

    Ego Coelestinus, catholicae Ecclesiae episcopus.
    Ego Octavianus, Ostiensis et Velletrensis episcopus.
    Ego Petrus, Portuensis et Sanctae Ruffinae episcopus.
    Ego Guido, Sanctae Mariae Transtiberim tit. Calixti presb.
    Ego Hugo, presbyt. card. Sancti Martini tit. Equitii.
    Ego Bernardus, Sancti Petri ad Vincula presb. card. tit Eudoxiae.
    Ego Joannes, tit. Sanctae Priscae presb. card.
    Ego Bernardus, Sancti Adriani diac. card.
    [Col. 1232B] Ego Gregorius, Sanctae Mariae in Porticu diac. card.
    Ego Gregorius, Sanctae Mariae in Aquiro diac. card.
    Ego Gregorius, Sancti Georgii ad Velum aureum diac. card.
    Ego Gregorius, Sancti Angeli diac. card.


Datum Laterani, per manum Cencii Sanctae Luciae in Orthea diaconi cardinalis domni, papae camerarii, IV Idus Septembris, indictione XV, Incarnationis Dominicae anno 1197.



CCCXXI. Canonicis S. Mariae Runcensis decimas novalium Runcensium et Stamphensium asserit. (Laterani, Sept. 27.)
[Vide BIANCOLINI, Serie chronol. dei vescovi e governatori di Verona; Verona, 1749, 4o, p. 83.]
[Col. 1232C]




CCCXXII. Donationes, institutiones et dotationes factas a Guidone domino Salionis, pro institutione canonicorum in ecclesia B. Mariae Salionis confirmat. (Laterani, Oct. 22.)
[Gall. Christ. nov., IV, Instrum., 25.]

COELESTINUS episcopus, servus servorum Dei, dilectis filiis decano et canonicis B. Mariae de Saux salutem et apostolicam benedictionem.

Cum a vobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur [Col. 1232D] effectum. Sane sicut ex tenore litterarum venerabilis fratris nostri Lugdunensis archiepiscopi cognovimus evidenter, quod dilectus filius nobilis vir Guido dominus de Saux pro animae suae remedio vos in ecclesia B. Mariae ipsius castri canonicos de novo instituit, et vobis et ipsi ecclesiae possessiones plurimas, et redditus de mera liberalitate donavit et alias concessiones et libertates indulsit, et idem archiepiscopus, ipsius nobilis pietatis opus scripti sui pagina roboravit. Nos ergo factum ejusdem nobilis laudabile attendentes, institutionem vestram et concessiones ac liberalitates vobis, et eidem ecclesiae factas sicut rationabiliter factae sunt, ut supradicti nobilis authentico continentur, vobis et per vos ipsi ecclesiae auctoritate apostolica confirmamus, et [Col. 1233A] praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit indignationem omnipotentis Dei et B. Petri et Pauli apostolorum ejus se noverit incursurum.

Datum Laterani, XI Kal. Novemb., pontificatus nostri anno VII.



CCCXXIII. Fratribus Majoris-Monasterii de reparanda capella quadam scribit. (Laterani, Nov. 8.)
[MORICE, Mém. pour serv. à l'hist. de Bret., I, 728.]

COELESTINUS episcopus, servus servorum Dei, abbati et conventui Majoris-Monasterii, etc.

[Col. 1233B] Oblata nobis ex parte vestra petitio continebat, quod Joannes Gruel et R. milites quamdam olim capellam construxerant, et eidem tantos redditus assignarant, quod ad sustentationem duorum sufficere poterant monachorum, etc. Cumque processu temporis propter guerras et horribiles tempestates bellorum in partibus illis mala multa et incommoda supervenissent, et praefata capella per annos aliquot sine servitoribus remanserit destituta, clerici Delensis Ecclesiae reparationi ipsius ecclesiae contradicunt, etc. Nos, etc., ut liceat vobis ad reparationem istius capellae intendere, etc.

Datum Laterani, VI Idus Novembris, pontificatus nostri anno septimo.



CCCXXIV. [Rainaldo] Matisconensi et [Roberto] Cabilonensi episcopis et decano Ledonensi mandat, compellant Rainaldum, dominum Castri Rainaldi (dioec. Cabilon.), et Gilonem de Belfort (dioec. Vesontion.), ut prioratui de Louinco, ad monasterium Trenorciense pertinenti, ablata bona restituant. (Laterani, Nov. 25.)
[JUENIN, Nouv. hist. de Tournus, Pr., p. 180.]
[Col. 1233C]

COELESTINUS episcopus, servus servorum Dei, venerabilibus fratribus Matisconensi et Cabillonensi episcopis, et dilecto filio decano Ledonensi in Bisuntinensi dioecesi constituto, salutem et apostolicam benedictionem.

Querelam dilectorum filiorum monachorum Trenorchiensium ad nos delatam accepimus, quod [Col. 1233D] Rainaldus, dominus Castri-Rainaldi, Cabillonensis dioecesis, et Gilot de Belfort, Bisuntinae dioecesis, prioratui eorum de Louinco eleemosynas quas antecessores ipsorum eis pro animabus suis contulerant ultima voluntate, et quaedam alia bona auferunt violenter et detinent in ipsius prioratus praejudicium et gravamen. Quia igitur sustinere non debemus ut praedictum monasterium sui juris sustineat laesionem, discretioni vestrae per apostolica scripta mandamus, quatenus, si praemissa vera esse vobis constiterit, memoratos R. et G. ut ablata restituant universa et de damnis et injuriis priori ejusdem domus satisfaciant competenter, per excommunicationis sententiam et interdictum terrae ipsorum, appellatione postposita, [Col. 1234A] compellatis. Quod si omnes his exsequendis nequiveritis interesse, duo vestrum ea nihilominus exsequantur.

Datum Laterani, VII Kalendas Decembris, pontificatus nostri anno VII.


In plumbo: COELESTINUS PAPA III.



CCCXXV. Episcopum Laudensem inter episcopum Papiensem et canonicos Placentinos judicem constituit. (Laterani, Dec. 11.)
[CAMPI, Hist. di Piac., II, 376.]

COELESTINUS episcopus, servus servorum Dei, venerabili fratri Laudensi episcopo salutem et apostolicam benedictionem.

Significante nobis venerabili fratre nostro Papiensi [Col. 1234B] episcopo ad audientiam nostram noveris pervenisse, quod cum causam, quae vertitur inter ipsum et canonicos Placentinos super quibusdam decimis, venerabili fratri nostro Bobiensi episcopo commiserimus audiendam; ipse Papiensis episcopus propter guerram, quae orta est inter quoddam castrum ipsius, et marchionem Malaspinam, ad praesentiam dicti Bobiensis episcopi non potest accedere sine gravi terrarum suarum, ac personae periculo et timore. Volentes itaque utrique parti paterna sollicitudine providere, et eidem causae per tuae discretionis studium debitum imponere finem, per apostolica tibi scripta mandamus, quatenus, memoratis litteris nequaquam obstantibus, si per eas nondum est legitime in causa [Col. 1234C] processum, partes ad tuam praesentiam convoces, et quod justum fuerit inter eas, appellatione remota statuas, et facias quod statueris, inviolabiliter observari.

Datum Laterani, III Idus Decembris, pontificatus nostri anno septimo.



CCCXXVI. Leontio monasterii S. Salvatoris Messanensis ejusque monachis asserit decimas a Guillelmo archiepiscopo Rhegiensi donatas. (Fragmentum.) (Laterani, Dec. 29.)
[PIRRI, Sicilia sacra, t. II, p. 981.]

. . . Decimas, possessionum vestrarum in tenimento Mesae, quas frater noster Rheginus archiepiscopus [Col. 1234D] Guillelmus de consensu capituli sui, ecclesiae vestrae remisit, super quibus quaestio vertebatur, sicut pacifice possidetis, auctoritate apostolica confirmamus.

Nulli ergo hominum liceat, etc.

Datum Laterani, IV Kalend. Januar., pontif. Coelestini papae III anno VII.



CCCXXVII. Ad archiepiscopum Cantuariensem.---Pro monachis in Coventrensi ecclesia restituendis. (Laterani?)
[MANSI, Concil., XXII, 612.]

COELESTINUS episcopus, servus servorum Dei, dilectis filiis archiepiscopo Cantuariensi, episcopo [Col. 1235A] Lincolniensi, et abbati Sancti Edmundi, salutem et apostolicam benedictionem.

Sicut ea quae a praedecessoribus nostris provida fuerunt deliberatione statuta, nullatenus irritari volumus vel infringi; sic quae per subreptionem ab eis obtenta sunt, in honestatis ecclesiasticae detrimentum corrigi volumus, et in statum redigi meliorem. Cum enim, sicut accepimus, imo sicut bene novimus in Coventrensi Ecclesia, fere a prima fidei Christianae fundatione in Anglia ordo fuerit monasticus institutus, et intantum in ea observantia servierint regulari, ut ab apostolica sede privilegiari, et ab inclytae recordationis regibus Angliae dotari meruerint et ditari; dolemus plurimum quod venerabilis frater noster Cestrensis episcopus, occasione [Col. 1235B] quarumdam litterarum, quas a bonae memoriae papa Clemente praedecessore nostro, ad falsam suggestionem sine conscientia nostra, et fratrum nostrorum, sicut dicitur, et quod vix credere possumus, impetravit, dilectos filios, priorem, et conventum, de eodem monasterio violenter ejecit, et canonicos in eo instituit saeculares. Cum igitur id in monasticae religionis et totius ecclesiasticae disciplinae redundet opprobrium; nec nostrae intentionis sit, quod praedictus praedecessor noster tantae irregularitati, nisi circumventus, auctoritatem praestiterit aut favorem; fraternitati vestrae per apostolica scripta mandamus, et in virtute obedientiae districte praecipimus, quatenus, praedictis litteris, vel aliis privilegiis confirmationis vel [Col. 1235C] indulgentiae nequaquam obstantibus, amotis ab eodem monasterio saecularibus clericis qui in eo fuerunt per supradictum episcopum instituti, sine alicujus quaestionis impedimento, monasticum ibidem ordinem reformetis, monachos ejectos exinde redeuntes in illud, et tales in eo instituentes [f. reducentes] personas, quae beati Benedicti Regulam observare debeant et desiderent. Memoratum vero episcopum, et universos detentores bonorum ejusdem ecclesiae ad eorum restitutionem per censuram ecclesiasticam, appellatione postposita, compellatis. Volumus etiam nihilominus et mandamus ut donationes ejusdem episcopi, infeudationes, locationes et alienationes, possessiones ejusdem ecclesiae ab [Col. 1235D] eo tempore factas, nostra freti auctoritate cassetis; eos qui contravenire praesumpserint, sublato appellationis obstaculo, censura canonica percellentes; illos qui manus violentas in praedictos monachos injecerunt, denuntietis excommunicatos, et cum litterarum vestrarum testimonio veniant ad sedem apostolicam absolvendi.

Datum, etc.



CCCXXVIII. Monasterii Cisoniensis protectionem suscipit et disciplinam possessionesque confirmat.
(BUZELINI, Gallo-Flandria, 364.)
[Col. 1236A]

COELESTINUS episcopus, servus servorum Dei, dilectis filiis abbati Cysoniensis Ecclesiae, ejusque fratribus tam praesentibus quam futuris, regularem vitam professis, in perpetuum.

Cum sitis regularem vitam, Domino inspirante, professi, paci vestrae paterna consideratione prospicimus, et ne possitis malignorum vexationibus fatigari, apostolicum vobis patrocinium exhibemus. Eapropter, dilecti in Domino filii, vestris justis postulationibus clementer annuimus, et praefatam ecclesiam Sancti Calixti, in qua divino estis [Col. 1236B] obsequio mancipati, ad exemplar felicis recordationis Alexandri papae praedecessoris nostri, sub B. Petri et nostra protectione suscipimus, et praesentis scripti privilegio communimus; in primis siquidem statuentes ut ordo canonicus, qui in ecclesia vestra per bonae memoriae Raynaldum quondam Remensem archiepiscopum, secundum Regulam B. Augustini et institutionem fratrum ecclesiae B. Dionysii Remensis institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum, vel principum, oblatione fidelium, [Col. 1236C] seu aliis justis modis, Deo propitio, poterit adipisci, firma vobis, vestris quoque successoribus, et illibata permaneant. In quibus haec propriis duximus exprimenda vocabulis:

Locum in quo vestra ecclesia sita est, cum decimis et liberis hospitibus, ita quod super eos nullus advocationem habeat; ecclesiam, grangiam et terram de Lovilio cum integritate decimae, et hospitium totius villae; nemus praebendarum, Malum-Alnetum, nemus quod dicitur Salengretum, et possessionem ejusdem villae, et Cysonii in terra arabili, pratis, silvis, maresco et aquis, sicut ab antiquo possidebat; cursum quoque fontis de Burgela, quem ecclesia potest ducere per necessaria sua absque alicujus prohibitione; ecclesiam de [Col. 1236D] Asli cum integritate decimae, terra arabili, et [(72) 1Kb] manso presbyteri; ecclesiam de Bosni cum integritate decimae, grangia et hospitibus, ecclesiam de Camphain cum integritate decimae et hospitibus, ecclesiam de Bouvines cum integritate decimae, et manso, grangia, tam in terra et curte [(73) 1Kb] Beati Amandi, quam in aliis terris; ecclesiam de Gruson cum integritate decimae; ecclesiam de Genech cum integritate decimae, et manso et grangia; ecclesiam de Cobrin, ecclesiam de Summinio cum integritate decimae, et terragio totius villae, hospitibus et libero manso; capellam de Hornen cum [Col. 1237A] integritate decimae et terragio, curtem de Beaurepaire cum nemoribus, aquis, marisco, vivario, terra arabili; curtem de Vitri cum terra, hospitibus, et eo jure quod habetis in redditibus et decimis ejusdem villae ecclesiam de Cheren, ecclesiam de Fys (Lys), ecclesiam de Toufles, capellam de Hestberga, curtem de Crespelan, cum terragio, hospitibus et tota villa, ita quod in ipsa nullus nisi solus abbas justitiam vel advocationem exerceat; domum lapideam in monticulo Tornacensi, ut redditus ipsius usibus infirmorum ecclesiae perpetuo deputentur; domos de Messines; quinque solidos, quos comes Flandrensis solvit pro arboreto.

Sane novalium vestrorum quae propriis manibus, vel sumptibus colitis, sive de nutrimentis vestrorum [Col. 1237B] animalium nullus a vobis decimas exigere vel extorquere praesumat. Cum autem generale interdictum terrae fuerit, liceat vobis, clausis januis, excommunicatis vel interdictis exclusis, non pulsatis campanis, suppressa voce, divina officia celebrare. Sepulturam quoque ipsius loci liberam esse decernimus, ut eorum devotioni et extremae voluntati, qui se illic sepeliri deliberaverint, nisi excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. Prohibemus insuper, ut nullis fratrum vestrorum, post factam in eodem loco professionem, nisi arctioris religionis obtentu, absque abbatis sui licentia fas sit de claustro [Col. 1237C] discedere; discedentem vero absque communium litterarum cautione nullus audeat retinere. Liceat vobis clericos vel laicos, liberos et absolutos e saeculo fugientes ad conversionem recipere, et eos absque contradictione aliqua retinere. Interdicimus etiam ne episcopo vel archidiacono liceat in vos, vel ecclesias vestras sine manifesta et rationabili causa, excommunicationis, vel interdicti sententiam ferre, seu vos novis et indebitis exactionibus fatigare. Obeunte vero te, ejusdem loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi consensu, vel fratrum major pars consilii sanioris, secundum Dei timorem et beati Augustini Regulam, providerint eligendum. [Col. 1237D] Praeterea nihilominus arctius interdicimus ne episcopo, archidiacono vel eorum ministerialibus canonicis, seu clericis aliis pro confirmatione, inthronizatione, vel benedictione abbatis vestri palefridum [(74) 1Kb] , cappam sericam, vel quidquam aliud facultas vel licentia pateat a vobis obtentu cujuslibet consuetudinis exigendi. Si vero pro his a vobis exegerint, cum detestabile sit, et obvium (contrarium) rationi, libere vobis liceat eis, quod postulaverint denegare. Ad haec paci et tranquillitati vestrae paterna sollicitudine providere volentes, auctoritate apostolica prohibemus ne infra clausuram locorum vestrorum [Col. 1238A] ullus violentiam, vel rapinam, seu furtum facere, sive homines tenere, capere, vel interficere audeat.

Decernimus ergo ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia.

Si qua igitur in futurum, etc.

Sic signatum:

Ego Coelestinus, catholicae Ecclesiae episcopus, etc.



ANNO 1191-1198.
[Col. 1238B]


CCCXXIX. Ecclesiae S. Thomae de Paraclito (Ebleholtensis) protectionem suscipit, possessionesque ac jura confirmat.
(LANGEBEK, Scriptores rerum Danicarum, t. VI, p. 142.)

COELESTINUS episcopus, servus servorum Dei, dilectis filiis WILLELMO abbati ecclesiae Sancti Thomae de Paraclito, ejusque fratribus tam praesentibus quam futuris, regularem vitam professis, in perpetuum.

[Col. 1238C] Ad hoc universalis ecclesiae cura nobis a provisore omnium bonorum Deo commissa est, ut religiosas diligamus personas, et beneplacentes Deo, et religionem studeamus modis omnibus propagare. Nec enim Deo gratus aliquando famulatus impenditur, nisi de charitatis radice procedens a puritate religionis fuerit conservatus. Oportet igitur omnes Christianae fidei amatores religionem diligere et loca venerabilia cum ipsis personis divino servitio mancipatis attentius confovere, ut nullis pravorum hominum inquietentur molestiis vel importunis angariis fatigentur. Eapropter, dilecti in Domino filii, vestris justis postulationibus clementer annuimus et praefatam ecclesiam, in qua divino estis obsequio mancipati, sub beati Petri et nostra [Col. 1238D] protectione suscipimus et praesentis scripti privilegio communimus; in primis siquidem statuentes ut ordo canonicus, qui secundum Deum et beati Augustini Regulam et institutionem fratrum Sancti Victoris Parisiensis in ecclesia vestra institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis [Col. 1239A] vestrisque successoribus et illibata permaneant. In quibus haec propriis duximus exprimenda vocabulis:

Locum ipsum in quo praefata ecclesia constructa est cum omnibus pertinentiis suis; ecclesiam de Therby cum decimis; tertiam partem decimarum ecclesiae in ecclesia de Alsentorp; tertiam partem decimarum ecclesiae Annessae; tertiam partem decimarum de Haelsinghe; tertiam partem decimarum ecclesiae Craekom, Eskilso; mansionem in Synderby cum silva, agris et pratis; terram in Saerflouae; mansionem in Jolighe cum ejusdem villae et pratis et agris, et molendino sito juxta Vaerebro; mansionem in Hathelosae cum silvis, pratis et agris; totam villam Naetveth, cum silvis, pratis et agris [Col. 1239B] et piscationibus; villam de Tiaeraeby cum ecclesia, silvis, pratis et agris; terram in Halt cum particula silvae; terram in Tolletorp cum silva, terram in Frithtoph; mansionem in Haelsingae cum silva, agris et pratis. Sane grangiarum vestrarum quae propriis manibus aut sumptibus colitis, sive de nutrimentis vestrorum animalium, nullus omnino a vobis decimas exigere vel extorquere praesumat. Liceat vobis quoque clericos vel laicos liberos et absolutos e saeculo fugientes ad conversionem recipere et in vestra ecclesia absque contradictione aliqua retinere. Prohibemus insuper, ut nulli fratrum vestrorum post factam in loco vestro professionem fas sit de eodem loco absque licentia abbatis sui nisi obtentu acrioris religionis discedere; [Col. 1239C] discedentem vero sine communium litterarum vestrarum cautione nullus audeat retinere. In parochialibus autem ecclesiis, quas tenetis, liceat vobis clericos eligere, et dioecesano episcopo praesentare, quibus, si idonei fuerint, episcopus curam animarum committat, ut ei de spiritualibus, vobis vero de temporalibus debeant respondere. Sepulturam quoque ipsius loci liberam esse concedimus, ut corum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum, a quibus mortuorum corpora assumuntur. Cum autem generale interdictum terrae fuerit, liceat vobis, clausis januis, [Col. 1239D] non pulsatis tintinnabulis, exclusis excommunicatis et interdictis, suppressa voce, divina officia celebrare. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum pars consilii sanioris secundum Dei timorem et beati Augustini Regulam providerit eligendum.

Decernimus ergo, ut nulli omnino hominum liceat praefatam ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra et illibata serventur eorum, pro quorum gubernatione et sustentatione concessa [Col. 1240A] sunt usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Redemptoris Domini nostri Jesu Christi aliena fiat atque in extremo examine districtae ultioni subjaceat. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant et apud districtum judicem [Col. 1240B] praemia aeternae pacis inveniant. Amen.



CCCXXX. Monasterii Loci-Dei protectionem suscipit, possessionesque confirmat.
(LANGEBEK, Scriptores rerum Danicarum, V, p. 189).

COELESTINUS episcopus, servus servorum Dei, dilectis filiis abbati et conventui de Loco-Dei salutem et apostolicam benedictionem.

Cum a nobis petitur quod justum est et honestum, tam vigor aequitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis precibus gratum impertientes assensum, personas vestras cum omnibus bonis, [Col. 1240C] quae impraesentiarum rationabiliter possidetis, aut in futurum justis modis, Deo propitio, poteritis adipisci, sub beati Petri et nostra protectione suscipimus. Specialiter autem illa bona, quae venerabilis frater noster Omerus Ripensis episcopus ad exemplar praedecessorum suorum, pia deliberatione vobis noscitur contulisse, sicut ea juste ac sine controversia possidetis et in ejusdem episcopi et venerabilis fratris nostri Absalonis Lundensis archiepiscopi apostolicae sedis legati et bonae memoriae Escheli antecessoris sui scriptis authenticis continetur, vobis et per vos monasterio vestro auctoritate apostolica confirmamus, et praesentis scripti patrocinio communimus.

Nulli ergo omnino hominum fas sit personas seu [Col. 1240D] bona vestra temere perturbare, aut hanc paginam nostrae protectionis et confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei ac beatorum Petri et Pauli apostolorum ejus se noverit incursurum.



CCCXXXI. Domum leprosorum de valle Bugnensi tuendam suscipit, iisque »partem forestae de Cantastra immunem ab omni exactione« asserit.
(Histoire ecclés. d'Abbeville, p. 387, teste BREQUIGNY, Table chron., IV, 47.)




SPURIA
[Col. 1241]


I. Privilegium pro monasterio Morbacensi. (Laterani, Maii 22, anno 1190.)
[MARTEN., Thes. Anecdot., I, 633.]
[Col. 1241A]

COELESTINUS episcopus, servus servorum Dei, dilectis filiis, SINTBERTO abbati monasterii Sanctorum Petri et Pauli, atque Leodegarii martyris de Morbac, ejusque fratribus, tam praesentibus quam futuris, regularem vitam professis, in perpetuum.

Convenit apostolico moderamini pia religione pollentibus benevola compassione succurrere, et poscentibus justa et religiosa, alacri devotione assensum impertiri. Ex hoc lucri potissimum praemium a Conditore omnium Deo procul dubio promeremur, si venerabilia loca opportune ordinata, [Col. 1241B] ad meliorem fuerint sine dubio statum perducta. Propterea quascunque possessiones, quaecunque bona idem monasterium, quod situm est juxta ripam quae vocatur Morbach, impraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. Sane novalium vestrorum quae propriis manibus, aut sumptibus colitis, sive de nutrimentis animalium vestrorum nullus a vobis decimas exigere aut extorquere praesumat. Liceat vobis clericos vel laicos, a saeculo fugientes, liberos et absolutos ad conversionem recipere, et eos absque [Col. 1241C] contradictione aliqua retinere. Prohibemus insuper ut nulli fratrum vestrorum, post factam in eodem loco possessionem, fas sit, absque abbatis sui licentia, nisi arctioris religionis obtentu, de eodem loco discedere; discedentem vero absque communium litterarum cautione nullus audeat retinere. Cum autem generale interdictum terrae fuerit, liceat vobis, clausis januis, exclusis excommunicatis et interdictis, non pulsatis campanis, suppressa voce, divina officia celebrare. Sepulturam ipsius loci praeterea liberam esse decernimus, ut eorum devotioni et extremae voluntati, qui se illic sepeliri deliberaverint, nisi forte excommunicati, vel interdicti sint, nullus obsistat, salva tamen justitia illarum ecclesiarum, a quibus mortuorum corpora [Col. 1241D] assumuntur. Obeunte vero te, nunc ejusdem loci abbate, vel tuorum quolibet successorum, nullus ibi qualibet subreptionis astutia, seu violentia praeponatur, nisi quem fratres communi omnium consensu, vel fratrum pars consilii sanioris, secundum Dei timorem et beati Benedicti Regulam perviderint eligendum. Caeterum vero hoc deliberantes decernimus, ut congruis hoc temporibus nostrae sollicitudini [Col. 1242A] ecclesiasticae intimetur, qualiter religio monastica regulari habitu dirigatur, concordiaque convenienti ecclesiastice mancipetur, ne forte, quod absit! sub hujus privilegii obtentu, animus congressusque rectitudinis vestrae a norma justitiae aliquo modo retorqueatur. Nullam sane potestatem in eodem loco Basiliensi episcopo cujuslibet vel minimae rei gerendae, aut ordinandae, nisi pro communi fratrum et abbatis voluntate concedimus; nec a quolibet episcopo vel archiepiscopo, nisi a solo apostolicae sedis praesule in ipsum abbatem, vel ejus monasterium, excommunicationis sententiam pro quacunque causa dari permittimus. Hoc quoque speciatim subjicientes, ut idem coenobium cum atrio suo, cum omnibus sibi pertinentibus, ab omni [Col. 1242B] quorumlibet hominum incursione sit liberum, nec non ab episcopi Basileensis, seu episcoporum omnium, sive episcopalium ministrorum, regumque imperatorum, ducum, comitum, omniumque hominum omnimodis servitiis et gravaminibus sit alienum. De advocatiae vero constitutione ita decernimus, ut nullus hanc velut jure haereditario sibi debitam sortiatur, nisi qui communi vel saniori fratrum electione constituatur; qui tamen advocatus locum illum, vel possessiones ibidem Deo servientium nunquam injuste, vel violenter attingat, nec liceat ei, invito abbate, monasterium ipsum, aut monasterii rusticos vel familiam frequentiis, hospitiis aggravare, nec quaslibet exactiones ab eis extorquere, sed nec aliqua in eis judiciorum placita, [Col. 1242C] nisi ab abbate invitatus exerceat, nec de placitorum multis quas vocant justitias supra tertiam partem quae illi ex consuetudine debetur, accipiat; illorum videlicet tantum placitorum, ad quae ab abbate invitatus fuerit; quod si horum transgressor fuerit, inutilis monasterio repertus, et secundo tertiove commonitus, culpam non correxerit, amoto eo, alius qui placuerit, aut nullus, si placuerit, substituatur.

Locum illum omnimoda libertate donatum, tam ab omnium mortalium jure quam ab omni molestiarum temeraria inquietudine tutum semper et absolutum fore decernimus, et abbatiam illic perpetuum haberi, et sub apostolicae sedis tutela semper protegi, aureumque ex hoc bizantium apostolico palatio [Col. 1242D] annualiter persolvendum in signum perpetuae libertatis, ac praeter ejusdem census debitum nihil servitiis Romanae Ecclesiae amplius ab eo quolibet modo requirendum. Usum quoque dalmaticae et sandaliorum in missarum solemniis licentia nostrae apostolicae auctoritatis concedimus, tam tibi quam successoribus tuis, secundum quod in privilegiis praedecessorum nostrorum habetur. Abbas vero nonnisi [Col. 1243A] a nostra apostolica sede benedicatur a qua benedici debet; et si in aliquo crimine accusatus fuerit, de eadem nostra apostolica sede tantum judicium exspectet. Illud etiam generaliter addendum duximus ut quidquid auctoritate antecessorum quorumlibet nostrorum regum et imperatorum, ipsi Morbacensi monasterio constat esse concessum; sit etiam nostra apostolica auctoritate per hoc nostrum privilegium confirmatum atque corroboratum, statuentes sub apostolica censura, et sub divini judicii obtestatione, ne quis unquam nostrorum successorum pontificum Romanorum, regum, ducum, marchionum, comitum, et praeterea archiepiscoporum, ac cujuslibet dignitatis vel conditionis hominum, contra hoc privilegium quidquam audeat attentare. [Col. 1243B] Quod si quis praesumpserit, sciat se nostri anathematis vinculo usque ad condignam satisfactionem insolubiliter innodatum. Qui autem pro intuitu custodierit, et ne in aliquo infringatur, in se observaverit benedictionis gratiam, et peccatorum suorum absolutionem a retributore omnium bonorum Deo consequi mereatur, ut in coelesti sede glorietur. Amen, amen.

    Ego Coelestinus, catholicae Ecclesiae episcopus.
    Ego Leo, tituli Sanctae Crucis in Jerusalem presbyter cardinalis.
    Ego Guala Sancti Martini presbyter cardinalis tituli Equitii.
    Ego Stephanus, basilicae XII Apostolorum presbyter [Col. 1243C] cardinalis.
    Ego Gregorius, tituli Sanctae Anastasiae presbyter cardinalis.
    Ego Thomas, tituli Sanctae Sabinae presbyter cardinalis.
    Ego Pelagius, Albanensis episcopus.
    Ego Nicolaus, Tusculanus episcopus.
    Ego Otto, Sanctorum Sergii et Bacchi diaconus cardinalis.
    Ego Gregorius, Sancti Angeli diaconus cardi.
    Ego Romanus, Sancti Theodori diaconus card.
    Ego Stephanus, Sancti Adriani diaconus cardinalis.
    Ego Petrus, Sancti Georgii ad Velum aureum diaconus cardinalis.


[Col. 1243D] Datum Laterani, per manum magistri Guntheri domni papae notarii, XI Kalendas Junii, indictione VIII, Incarnationis Dominicae anno 1190, pontificatus vero domni Coelestini papae III anno I.



II. Privilegium pro monasterio S. Modesti Beneventano. (Romae, ap. S. Petrum, April. 3, anno 1195.)
[UGHELLI, Italia sacra, VIII, 127.]

COELESTINUS episcopus, servus servorum Dei, dilecto filio RICARDO abbati monasterii Sancti Modesti, quod constructum est in Beneventana civitate, ejusque successoribus canonice eligendis, in perpetuum.

In eminenti apostolicae sedis specula, disponente Domino, constituti, de universarum Ecclesiarum [Col. 1244A] statu tenemur ex officio apostolatus nostri sollicite cogitare, plus tamen sollicitius volumus, et debemus intendere locis illis in quibus fervor religionis et ordinis observatur, et ad Romanam Ecclesiam, nullo mediante, subjecta. Eapropter, dilecte fili in Christo Richarde, vestris justis precibus clementer annuimus, et praefatum Sancti Modesti monasterium quod ad jus et proprietatem Romanae Ecclesiae pertinere dignoscitur, specialiter sub beati Petri et nostra protectione suscipimus, et praesentis privilegii scripto communimus; in primis siquidem statuentes, ut ordo monasticus, qui secundum Deum et B. Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur; statuentes, [Col. 1244B] ut quascunque possessiones, quaecunque bona idem monasterium juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi tuisque successoribus et illibata permaneant. In quibus haec duximus adnotanda;

Locum in quo monasterium ipsum situm est cum universis ad eum tam in civitate Beneventana, quam extra spectantibus, videlicet ecclesiam S. Nazarii, juxta praescriptum monasterium sitam, ecclesiam Sancti Angeli a porta Rufina, et ecclesiam S. Nicolai positam in suburbio ejusdem portae, necnon et alias ecclesias quas extra civitatem possident [Col. 1244C] nominatam, cum casis, apothecis, balneo, olivetis, vineis, molendinis, terris, hortis, pratis, silvis et ischis. Volumus quoque ut tam tu, fili charissime, quam etiam successores tui, quemcunque episcopum volueritis vocare ad consecrationem ecclesiarum vestrarum, aut ordinationem clericorum vestrorum, sine contradictione alicujus episcopi, id vestra auctoritate agere valeatis, nec quispiam missarum solemnitates celebrare praesumat, nisi ab abbate ipsius monasterii fuerit invitatus, apostolica censura omnimode statuentes, et prohibentes omnem ecclesiasticam saecularemque dignitatem in praefato venerabili monasterio conditionem quamlibet, aut novam consuetudinem inducere. Liceat quoque vobis clericos, vel laicos e saeculo [Col. 1244D] fugientes, liberos et absolutos recipere, et eos sine contradictione aliqua retinere, et non liceat tam archiepiscopis quam episcopis ecclesias monasterio vestro subjectas, et sacerdotes vel clericos earum interdicere, aut parochianos excommunicare, et si quis hominum habens patrocinium alicujus ecclesiae illud voluerit dare vestro monasterio, liceat hoc ei facere de nostrae concessionis licentia. Antiquas quoque et rationabiles consuetudines, et immunitates, seu etiam libertates vobis et monasterio vestro concessas et hactenus observatas ratas habemus, et eas futuris temporibus integras et illibatas manere sancimus. Mitram quoque ac annulum, tam tibi, dilecte fili Richarde, quam successoribus tuis in eodem coenobio. Domino servituris [Col. 1245A] perpetualiter habere concedimus. Obeunte te vero, nunc ejusdem loci abbate, vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres de communi consensu, vel major pars sanioris consilii secundum Dei timorem et B. Benedicti Regulam providerint eligendum. Electus autem ad Romanum pontificem benedicendus accedat. Sepulturam praeterea ipsius loci liberam esse decernimus, ut eorum devotioni extremae voluntatis qui se illic sepeliri deliberaverint, nisi excommunicati, vel interdicti fuerint, nullus obsistat, salva tamen justitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat [Col. 1245B] praefatum monasterium temere perturbare, aut ejus possessiones auferre, aut ablatas retinere, minuere, seu quibuslibet vexationibus fatigare, sed omnia integra et illibata permaneant eorum, pro quorum gubernatione et sustentatione concessa sunt usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona hanc nostram constitutionem sciens, contra eam venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore et sanguine Dei et Domini nostri Jesu Christi aliena [Col. 1245C] fiat, atque in extremo examine divinae ultioni subjaceat. Cunctis autem eidem loco sua jura servantibus sit pax Domini, quatenus ab eo fructum bonae actionis percipiant, et apud districtum judicem praemia aeternae pacis inveniant. Amen.

    Ego Coelestinus, cath. Eccl. episc.
    Ego Octavianus, Ostien. et Velletren. episcopus.
    Ego Albinus, Albanen. episc.
    Ego Joannes, episc. Praenest.
    Ego Petrus, Portuen. et S. Rufinae episc.
    Ego Pandulphus, presb. card. basilicae XII Apostolorum.
    Ego Petrus, presb. card. tit. S. Caeciliae.
    Ego Petrus, presb. cardin. S. Petri ad Vinc. tit. Eudoxiae.
    [Col. 1245D] Ego Jordanus, presb. card. S. Pudentianae tit. Pastoris.
    Ego Gratianus, SS. Cosmae et Dam. diac. card.
    Ego Joffredus, Sanctae Mariae in Via Lata. diac. card.
    Ego Joannes, S. Theodori diac. card.


Datum Romae, apud Sanctum Petrum, per manus Aegidii S. Nicolai in Carcere Tulliano diaconi cardinalis, tertio Nonas Aprilis, indictione XIII, Incarnationis Dom. anno 1195, pontif. vero D. Coelestini papae III anno V.



III. Philippo, episcopo Bellovacensi respondet, merito eum in malis versari, quod »praesulem pacificum exuens militem bellicosum induerit,« eoque adjutore »rex Galliae, qui regi Anglorum sacramento corporaliter praestito tenebatur astrictus super indemnitate tam oppidorum quam terrarum observanda, contra fidem et sacramentum impudenter veniens oppida regis violenter occupaverit, terram hostili manu crudeliter vastaverit.«---»Ab ergastulo tandem redientem regi Francorum regem Angliae viriliter occurrisse; pro quo contra superbiam humilitatem, contra injuriam jus et aequitatem, contra arrogantiam et intemperantiam modum et modestiam dimicasse.« Addit, »se regi Anglorum pro eo litteras direxisse supplicatorias.«
(MANSI, Concil., XXII, 611.)
[Col. 1246A]

COELESTINUS episcopus, servus servorum Dei, [Col. 1246B] dilecto fratri PHILIPPO Belvacensi episcopo, salutem et ab exorbitatione reditum maturare.

Sinistre licet tibi evenerit, nec mirum: cunctorum enim meretur odium, qui omnium se in commune approbat inimicum. Praesulem namque pacificum exuens, militem bellicosum induisti; clypeum pro infula, gladium pro stola, loricam pro alba, galeam pro mitra, lanceam pro baculo pastorali, ordinem rerum et seriem pervertens, temerarius bajulasti; non vim, sicut allegas, sed virtutem vi repellere volens; non pro patria, sed contra patriam pugnans. De Gallia namque vestra jam publice declamare possumus: Vae terrae cujus rex puer est (Eccle. X). Rex namque vester regi Anglorum [Col. 1246C] sacramento corporaliter praestito tenebatur astrictus super indemnitate tam oppidorum, quam terrarum suarum, sibi fideliter observanda, saltem usque ad reditum ab itinere peregrinationis suae. Sed contra fidem et sacramentum impudenter veniens oppida praedicti regis violenter occupavit, terram hostili manu crudeliter vastavit: ab ergastulo tandem rediens regi vestro rex ille viriliter occurrit, non de multitudine, sed in Domino Deo spem ponens. Non enim virorum vel virium, sed virtutum copia bella vincuntur. Pro rege quidem Angliae contra superbiam humilitas, contra injuriam jus et aequitas, contra arrogantiam et intemperantiam modus et modestia hucusque dimicaverunt. Numerosis enim virtutibus non viribus immunes [Col. 1246D] viri victoriam consequuntur. Injuriam armis irrogatam armorum propulsare remedio leges et jura permittunt. Nunc vero tandem, licet sero, rex Angliae se suamque manifestavit animositatem; quoniam vix est, ut virtus clausa celari, ut animositatis ardor exstingui, ut probitatis scintilla comprimi valeat et concludi. Virtus enim claudi nescit, et ignis oppressus in flammam erumpit. Effrenem siquidem domini tui vesaniae non solum consiliarium, sed et complicem te tam insipientem quam insolentem exhibuisti; quaesisti, et invenisti; pulsasti, et pulsatus procubuisti; in foveam quam fecisti, merito incidisti; ubi autem inventus, ibi judicatus. Sicut igitur ex litterarum tuarum nobis directarum tenore perpendimus, excessus patrios nobis imputans, [Col. 1247A] culpam tuam in nos retorquere laboras, nos tepidos asserens et dissimulatores. Quid ergo si ovis in pastorem, in patrem filius insurgat? nec pastor, quem non pavisse, nec pater erit, quem non poeniteat educasse. Nocens ergo in homine telum est, simplicitatis imagine malignam astutiam palliare. Regi tamen Anglorum pro te litteras dirigimus supplicatorias. Qualitate namque captionis tuae medullitus inspecta, in tali casu non possumus nec debemus imperare, sed tantum supplicare. Victor ergo sapienter vincendus est, quia sic legitur: Sapientia vincit malitiam (Eccle. VII). Nos autem pro te supplicamus, non importune, sed opportune. Argumentum enim diffidentiae est importuna precum instantia. Debitum quoque facilius [Col. 1247B] exsequitur patiens exspectatio, quam extorquet importuna petitio. Interim vero vinculis et lamentis mancipatus, vincula tua et lamenta leniter patienterque sustineas juxta illud poetae (OVID., Her, V, 7):

Leniter ex merito quidquid patiare, ferendum est.
   Quae venit indigne poena, dolenda venit.

Et illud merito lamentis expiandum est, quod cum pudoris dispendio venter acquirit.

Datum, etc.



IV. Altare S. Mariae ecclesiae S. Stephani Bononiensis qui »visitaverint et manus pro ipsius ecclesiae statu et conservatione porrexerint adjutrices,« iis peccata condonat. (Laterani, Maii 8.)
[Acta SS., Febr. t. II, 48.]
[Col. 1247C]

COELESTINUS episcopus, servus servorum Dei, universis Christi fidelibus, salutem et apostolicam benedictionem.

Vitae perennis gloria, qua mira benignitas Conditoris omnium beatam coronat aciem civium supernorum, a redemptis pretio sanguinis fusi de pretioso corpore Redemptoris meritorum debet acquiri virtute: inter quae illud esse praegrande dignoscitur, quod ubique, sed praecipue in sanctorum ecclesiis majestas Altissimi collaudetur. Cum itaque in templo gloriosi protomartyris Stephani, quod dicitur Hierusalem de Bononia, quod servus [Col. 1247D] Dei Petronius ejusdem civitatis episcopus, instar sepulcri Domini nostri Jesu Christi in Jerusalem erexit et construxit, quam plurium sanctorum reliquiae [Col. 1248A] requiescunt, maxime vero corpora martyrum Vitalis et Agricolae, Floriani cum quadraginta sociis, quinque corpora Innocentum, et S. Julianae viduae; ac mysteria fere cuncta Salvatoris nostri Jesu Christi ibidem devotissime designantur ac demonstrantur; ubi multa miracula Deus optimus maximus, ipsorum sanctorum intervenientibus meritis, operatur; universitatem vestram rogamus et hortamur in Domino, in remissionem vobis peccaminum injungentes, quatenus ad praefatum templum, imploraturi a Domino delictorum veniam, in humilitate spiritus accedatis. Nos enim, ut Christi fideles quasi per praemia salubriter ad merita invitemus, de omnipotentis Dei misericordia et beatorum Petri et Pauli apostolorum ejus auctoritate confisi, omnibus [Col. 1248B] vere poenitentibus et confessis, qui in dicto templo altare S. Mariae Virginis devotionis gratia quoties visitaverint, et manus pro ipsius ecclesiae statu et conservatione porrexerint adjutrices, annos ducentos; et altare S. Petri, Innocentum sexcentos; et S. Jacobi centum; S. Catharinae centum et quinquaginta; S. Mariae Magdalenae centum et quinquaginta; S. Joannis Baptistae, centum et sexaginta; S. Stephani, trecentos; S. Agnetis, ducentos; et Sanctae Trinitatis, trecentos; columnam vero ad similitudinem illius, in qua Redemptor noster flagellatus exstitit, ducentos; nec non S. Julianae centum; et Sanctorum martyrum Vitalis et Agricolae, ducentos et quinquaginta; ac BB. Floriani et sociorum ejus sepulcra in dicta ecclesia [Col. 1248C] consistentia, quadringentos; et locum qui appellatur Calvariae, trecentos et sexaginta; similiter et qui in Nativitatis Domini, Circumcisionis, Epiphaniae, Ascensionis, et Pentecostes, et S. Stephani festivitatibus et celebritate Omnium Sanctorum dictum templum annuatim visitaverint, septingentos; sepulcrum vero ad instar sepulcri Domini fabricatum, sexta feria majoris hebdomadae, et in Paschale Resurrectionis Domini nostri Jesu Christi, et duobus sequentibus diebus annuatim devotionis causa intrantibus, et manus porrigentibus adjutrices, omnium peccatorum remissionem plenariam de injunctis cis poenitentiis misericorditer relaxamus, et concedimus perpetuam [(75) 1Kb] valituram.

[Col. 1248D] Datum Lateranense, VIII Idus Maii, pontificatus nostri anno quinto.




[Col. 1247]
COELESTINI III DECRETA

[Col. 1247D] I. Episcopo Ambulen. [al. Abulen.] respondet, »Templariis, Hospitalariis et aliis, oratoria habentibus in domibus suis, non licere campanas in eisdem ponere publiceque pulsare.« (AUGUSTINI Tarr. [Col. 1248D] Opp., IV, 417.)

II. Episcopo Abien. [al. Ambianensi] praecipit, ut I. presbytero ablata restituat. (AUGUSTINI Tarr. Opp., IV, 382.)

[Col. 1249A] III. Rodulpho, episcopo Andegavensi, concedit, ut eos, »qui propter impedimentum aetatis presbyterii honorem adipisci non possunt, si id solum obstare cognoverit, ad illud tempus toleret, quo eos ad suscipiendum onus sacerdotii idoneos comprobaverit.« (MANSI XXII, 634, 550.)

IV. Patriarcham Aquileiensem hortatur, videat, ne »praepositi, et alii, quibus secundum morem terrae noscatur attributa potestas in loco decedentium personis aliquibus assignandi praebendas, proprios filios, quos in sacris constituti ordinibus genuerint, substituant decedentibus.« (MANSI XXII, 642, 627.)

V. Universis judicibus Beneventanis interdicit, »ne quis eorum advocatus esse praesumat nisi in propria causa, vel fortasse si alicui ecclesiae, vel pro alicujus munificentiae debito ad impendendum, patrocinium fuerit obligatus.« (MANSI XXII, 626.)

[Col. 1249B] VI. Capitulo Bisiuco respondet, si laicus »ad jussionem abbatis, in cujus servitio commoratur, in clericum vel monachum vel conversum manus temerarias praesumpsit mittere,« et abbatem et laicum, donec ad sedem apostolicam veniant, pro excommunicato habendum esse. (AUGUSTINI Tarr. Opp., IV, 421.)

VII. Episcopo Brugna [Brugnatensi] respondet, 1o »eum, qui asserat in cautionem latae sententiae incidisse, non nisi per sedem apostolicam absolutionis posse beneficium promereri;« 2o »presbyteros bigamos et viduarum maritos, nec viventibus uxoribus, nec defunctis, ad divinarum debere celebrationem admitti.« (MANSI XXII, 637.)




VIII. [Archi]episcopo Brundisino respondet de iis, qui »sacramentum inviti pro vita et rebus servandis fecerint.« (Decr. Greg. L. II, t. 24, c. 15.)

Verum in ea quaestione quae quinto loco ponitur, an a sacramenti vinculo absolvantur qui illud [Col. 1249C] inviti pro vita et rebus servandis fecerunt, nihil aliud arbitramur quam quod antecessores nostri Romani pontifices arbitrati fuisse noscuntur qui tales a juramenti nexibus absolverunt.

Caeterum ut agatur consultius, et auferatur materia dejerandi, non eis ita expresse dicatur ut juramenta non servent; sed si non ea attenderint, non ob hoc sunt tanquam pro mortali crimine puniendi.

IX. Episcopo Caesarangustano respondet, »quando, praebenda vacante, complures ex his, qui numerati sint ibi, in vocem appellationis erumpant, si appellationem intra quadraginta dies prosecuti non fuerint, procedendum esse ad canonicam electionem.« (MANSI XXII, 571.)

[Col. 1249D] X. Archiepiscopo Cantuariensi respondet, »deferendum non esse appellationi illius, quem adversarius de spoliatione post appellationem legitime interpositam sibi facta paratus sit in continenti convincere.« (MANSI XXII, 641.)

XI. Archiepiscopo Cantuariensi respondet, »si in causa matrimoniali criminaliter quaestio agitetur, non per interpositam personam, sed per ipsam principalem causam matrimonii terminari oportere.« (AUGUSTINI Tarr. Opp. IV, 365.)

XII. Cuidam per W. decanum Cathalaven. consulenti respondet, »mulierem, quae credens mortuum maritum, habitum religionis assumpserit et, eo reverso, de monasterio educta fuerit, post obitum viri ad observantiam regulae invitam non esse compellandam.« (AUGUSTINI Tarr. Opp. IV, 394.)

XIII. Episcopo Cenomanensi electum abbatem de Pelicea a sese confirmatum nuntiat. (Decr. Greg. L I, t. 6, c. 13.)

[Col. 1250A] XIV. Quibusdam mandat, cogant archiepiscopum, ut ablata monasterio Dolensi restituat. (AUGUSTINI Tarr. App. IV. 370.)

XV. Quibusdam mandat, cogant militem quemdam, ut B. de Leun. [Dolensi] archidiacono »de molendini obventionibus decimas exsolvat.« (AUGUSTINI Tarr. Opp. IV, 391.)

XVI. Quibusdam mandat, ut B. archidiacono Dolensi feni decimas persolvi de terris quibusdam jubeat. (Ibid.)




XVII. Archiepiscopo Eboracensi de matrimonio quodam respondet. (Decr. Greg. L. IV, t. 17, c. 10.)

Referente nobis: et infra: Fraternitati tuae taliter respondemus, quod publicae honestatis justitia prohibente matrimonium inter eos contrahi non potuit, et contractum debuit separari; ac per hoc cum filii nec per Ecclesiae permissionem, nec per paternam ignorantiam excusentur, ad successionem honorum [Col. 1250B] paternorum non videntur aliquatenus admittendi.

XVIII. Episcopo Exoniensi mandat, ut locationes praediorum ecclesiasticorum a canonicis factas resciudat. (AUGUSTINI Tarr. Opp. IV, 387.)

XIX. Abbati S. Facundi concedit, ut »quandocunque fuerit requisitus privilegium suum seu quamcunque indulgentiam exhibere, instrumentum ab ipso judice, audiente parte contraria, tantummodo recitetur, ita quod privilegium ad transcribendum nullo modo tradatur.« (AUGUSTINI Tarr. Opp. IV, 374.)

XX. Episcopo Vamensi [Fanensi?] respondet, »monomachias nec super ecclesiarum praesentationibus nec in aliis casibus tolerandas esse.« (Decr. Greg. L. V, t. 35, c. 1.)

XXI. Episcopo Faventino concedit, ut monasterium Granden., quod injussu ejus prior monasterio Cerat. subjecerit, in pristinum restituat. (AUGUSTINI Tarr. Opp. IV, 417.)

[Col. 1250C] XXII. Oblatis universis monasterii S. Petri de Fertum praecipit, ut abbati obediant. (MANSI XXII, 627.)

XXIII. Archiepiscopo Hydruntino scribit de Jo., qui a Graeco episcopo non »in quatuor temporibus« ordinatus sacerdos sit; »nolumus, inquit, de caetero commistiones et consuetudines rituum in ordinibus observari.« (AUGUSTINI Tarr. Opp. IV, 358.)

XXIV. Episcopo Lincolniensi et abbatibus de Thaniae et de Labrire mandat, cogant G. Bochis, ut presbytero cuidam ecclesiam restituat. (AUGUSTINI Tarr. Opp. IV, 376)

XXV. Episcopo Lincolniensi et abbati T. mandat, ut Luciam viduam filiam G. et A. »legitimam nuntient [al. judicent].« (Decr. Greg. L. IV, t. 17, c. 11.)

XXVI. Episcopo Lincolniensi et priori de Fractoponte et archidiacono de Marin. mandat, cogant G[alfridum], [Col. 1250D] archiepiscopum Eboracensem, ut pecuniam a R. praeposito acceptam restituat. (AUGUSTINI Tarr. Opp. IV, 412.)

XXVII. Capitulo Lucensi [Luceriensi?] respondet, clericos Barenses, qui, per Vigilem [Vigiliensem?] episcopum suspensi, beneficia ecclesiastica adepti sint, beneficiis esse privandos. (MANSI XXII, 570.)

XXVIII. Capitulo Magdeburgensi respondet, cum N. archidiaconus Cenomanensis, »licet sit Ecclesiae eorum decanus, tamen quod in partibus Gallicanis sibi potius habitationem elegerit, jam per annorum decem spatium eorum Ecclesia illius praesentiam habere nequiverit,« ut, nisi vocatus redierit, novum decanum eligant. (Decr. Greg., L. III, t. 4, c. 8)

XXIX. Quibusdam respondet, filium C militis, quem pater »discretionis annos nullatenus agentem, habitum fecerit suscipere monachalem (in provinciae [Col. 1251A] Moguntinae monasterio), si habitum retinere noluerit, ad hoc non esse compellendum.« (AUGUSTINI Tarr. Opp. IV, 393.)

XXX. Archiepiscopo Vidrosiensi [Nidrosiensi] praecipit, ut »a communione ejus, qui per sacrilegam manuum extensionem in edictum excommunicationis incidit, licet denuntiatus non sit, abstineat.« (MANSI XXII, 633.)

XXXI. [Canonicis Pictaviensibus] praecipit ut Hug. Lem. subdiaconum, a Jordano tit. S. Pudentianae presb. cardinali canonicum ecclesiae eorum institutum, »in fratrem et canonicum integre admittant et eidem in choro stallum et in capitulo locum assignent.« (AUGUSTINI Tarr. Opp. IV, 363.)

XXXII. Priori et canonicis S. Ranerii scribit, ne dubitent juramentum de certo canonicorum numero praestitum auctoritate apostolicae sedis migrare. (MANSI XXII, 633.)

XXXIII. Quibusdam mandat, ut I. de Malafrena et [Col. 1251B] I. filium Cavalca eorumque socios, qui ecclesiam de Miliaton. et alias episcopatus Regini ecclesias violenter fregerint, excommunicent. (AUGUSTINI Tarr. Opp. IV, 421.)

XXXIV. [Walterio] archiepiscopo Rothomagensi respondet, »eos esse pro absolutis habendos, qui pro injectione manuum in clericos vel alias religiosas personas excommunicationem incurrerint, et a legatis cardinalibus, qui a latere Romani pontificis destinantur, sint pro tempore absoluti, cum id legati mandatum sibi super his non ostendant expressum.« (AUGUSTINI Tarr. Opp. IV, 420.)




XXXV. [Walterio] archiepiscopo Rothomagensi scribit de collegiorum jure praesentandi praelatos. (BALUZII Misc. III, 369.)

Agnoscitur sedis apostolicae dignitas, eidem ab ipso Domino in beato Petro concessa, ut ubi emergit [Col. 1251C] alicujus dubitationis articulus ad ipsius oraculum referatur, et quod ipsa statuerit respondendum sine ulla debet ab omnibus haesitatione recipi et servari. Ex tua siquidem nobis est parte propositum quod in provincia tua saepe contingit, ut ad Ecclesias, in quibus collegia jus praesentandi noscuntur habere, eorum abbates aut per se, aut per litteras suas personas idoneas dioecesanis episcopis repraesentant, quibus praesentatis, postmodum, et receptis, aliquando ante institutionem, aliquando post contradicunt monachi, seu alterius ordinis collegia, et reclamant, super quibus aperto tibi quaeris certificari responso, utrum institutio jam facta, vel adhuc facienda propter hujusmodi debeat impediri. Ad quae tibi duximus hoc modo respondendum, quod videlicet [Col. 1251D] in praesentationibus talium praelatorum intelligi debent quod de collegiorum suorum fiant assensu, sine quo firmitatem non valent aliquatenus obtinere. Unde cum constiterit conventus, vel majoris, et sanioris partis non affuisse consensum, institutiones hujusmodi convenit vacuari, nisi ex antiqua, et approbata consuetudine vel concessa libertate aliqui eorum probaverint commissi sibi collegii non debere in ecclesiarum, seu beneficiorum collationibus requiri consensum.

Datum Laterani.



XXXVI. [Walterio archiepiscopo Rothomagensi?] scribit de Jacobo sacerdote pro excommunicato non habendo. (Ibid.)

Veniens ad apostolicam sedem Jacobus lator [Col. 1252A] praesentium, proposita nobis assertione monstravit, quod cum matutina officia celebraret, quaedam monialis ecclesiam ipsam ingrediens cum alio clerico ludendo, impedimentum parabat quominus Deo posset debitum obsequium exhibere. Unde memoratus sacerdos commotus, ut liberius posset circa divinorum celebrationem vacare, manibus in eam appositis ut extra ecclesiam poneret, cum nollet exire, in trahendo ipsam coegit eamdem intra Ecclesiam residere; sed tu illum propter hoc tanquam excommunicatum vitasti, et facis ab aliis evitari. Ideoque p. a. tibi man. quod si res ita se habet, eum de caetero non evites, cum ex hos ipsum excommunicatum videamus aliquatenus non teneri.



XXXVII. Decano Rothomagensi variis de rebus consulenti respondet. (Decr. Greg. L. II, t. 4, c. 2.)
[Col. 1252B]

Prudentiam . . . . . Et infra: Sane consuluisti nos utrum cum causa appellatione remota committitur, et reus coram eodem judice actorem reconvenerit, et actor super reconventione appellationis obstaculum interponit, an sit hujusmodi appellationi deferendum. Nos vero ita sensimus, quod cum actoris et rei eadem sit conditio, et uno eodemque jure circa appellationis remedium debeat uterque censeri, sicut desiderat actor ut sibi juxta mandatoris rescriptum justitia fiat appellatione remota, eodem modo reconvenienti debeat in sua justitia respondere.

XXXVIII. Suffraganeis et decano Rothomagensi scribit haec: »Per falsarios, qui nuper sunt in Urbe reperti, quaedam sunt litterae destinatae, quas timemus [Col. 1252C] tanquam veras ab aliquibus admitti; ideoque mandamus, si quos tales valueritis reperire, quas cognoscere poteritis ex comparatione bullae et qualitate styli, faciatis capi et tandiu sub arcta custodia detineri, donec id nobis fuerit intimatum.« (AUGUSTINI Tarr. Opp. IV, 415.)

XXXIX. Quibusdam mandat ut, »cum Judaei parochiam S. Laudi pro parte magna occupaverint, nisi Judaei, qui in civitate Rothomagensi morentur, decimas et omnes proventus alios, quos de parochianis fidelibus, si ibi habitarent, consequerentur, S. Laudi ecclesiae et aliis, quarum parochias detineant occupatas, annis singulis recompensare curaverint: omnes Christi charactere insignitos, qui Judaeis obsequium exhibere, aut mutuo aliquid ab eis accipere, aut restituere jam acceptum, venditiones aut locationes cum eis contrahere, seu quemlibet alium contractum inire, vel eis ave dicere, seu habere colloquium tentaverint, [Col. 1252D] anathematis vinculo astringant.« (AUGUSTINI Tarr. Opp. IV, 391.)

XL. Episcopo Senogalliensi concedit, »ut, cum ab ejus subditis ad sedem apostolicam fuerit appellatum, cogat appellantem, ut infra 20 dies post appellationem interpositam iter arripiat ad sedem apostolicam veniendi.« (MANSI XXII, 627.)

XLI. Episcopo Teratino [Teatino?] respondet, dirimendum non esse matrimonium C., qui »postquam jurasset, quod filiam V. duceret in uxorem, voluntate mutata« aliam duxerit. (MANSI XXII, 633.)

XLII. Abbati et conventui Vercellensi concedit, ut si archiepiscopi, archidiaconi, archipresbyteri et decani »numerum evectionis et personarum, in concilio Lateranensi constitutum, cum eorum ecclesias visitant, excedere forte praesumpserint, et pro illis procurationem exegerint, denegent.« (MANSI XXII, 630.)

[Col. 1253A] XLIII. Fidelibus in Vianensi [Viennensi?] provincia constitutis praecipit, ut »antequam deducant de cunctis bonis collectis expensas, salvis privilegiis Ecclesiae Romanae, decimas ecclesiis cum integritate debita persolvant.« (MANSI XXII, 571.)

XLIV. Hanc [ecclesiarum quarumdam] consuetudinem rescindit: »ut cum alicujus praelati debeat electio confirmari, conventus duas personas nominet, auribus latenter patriarchae vel principis exprimendas, ut sic illarum vel alterius eligendae, vel totius electionis penitus irritandae habeant facultatem.« (Decr. Greg. L. I, t. 6, c. 14)

XLV. Archiepiscopo cuidam respondet, »non videri esse conveniens, ut pallium suum alii commodet, cum pallium personam non transeat.« (Decr. Greg. L. I, t. 8, c. 2.)




XLVI. Archiepiscopo cuidam de praesentationibus respondet. (Decr. Greg. L. III, t. 10, c. 6.)

Ea noscitur. Et infra: Cum in provincia tua saepe [Col. 1253B] contingat quod ad ecclesias, in quibus collegia jus praesentandi habere noscuntur, eorum abbates aut per se, aut per litteras personas idoneas episcopis dioeces. praesentant, et eis praesentatis, et receptis aliquando ante, aliquando post monachi contradicunt. Respondemus quod in praesentationibus praelatorum intelligi debet, quod fiant de collegiorum suorum assensu, sine quod non obtinent firmitatem. Unde si constiterit, conventus, vel majoris et sanioris partis non affuisse consensum, institutiones hujusmodi convenit evacuari, nisi ex antiqua et approbata consuetudine, vel concessa libertate aliqui eorum probaverint commissi sibi collegii non debere in ecclesiarum seu beneficiorum collationibus requiri consensum.



XLVII. Episcopo cuidam respondet de iis, qui per judices remotiores: excommunicatione absoluti »in illicita consanguinitatis copula remanent.« (Decr. Greg. L. I, t. 31, c. 6.)
[Col. 1253C]

Significavit nobis tua fraternitas quod quidam de parochianis tuis, cum pro illicita consanguinitatis et affinitatis copula, excommunicatione notantur, ad judices remotiores ab apostolica sede litteras impetrant, per quas, cum ab excommunicatione fuerint absoluti, quia dicti delegati, ad locum, ubi testes produci valeant, non accedunt, nec aliquos pro eorum receptione transmittunt, in praenominata nefariae conjunctionis copula remanent, et causa debitum non sortitur effectum. Et infra: Cum itaque pro malitia vel desidia judicis delegati non debeat quis [Col. 1253D] ad remanendum in copula conjunctionis iniquae suffragium invenire, tale damus tuae fraternitati responsum quod quoties ea quae praediximus in tua dioecesi evenire contigerit, licite potes taliter absolutos in pristinam excommunicationis sententiam revocare, ipsosque tandiu eadem sententia tenere ligatos, donec causa in receptione testium et in aliis legitimum incipiat habere progressum.

XLVIII. Episcopo cuidam rescribit, ne »occasione juramenti, de rebus ecclesiae non alienandis praestiti, praetermittat, quin populo indigenti super basilicarum instructione studeat salubriter providere.« (Decr. Greg. L. III, t 48, c. 6.)




XLIX. Episcopo cuidam respondet de G. matrimonio. (Decr, Greg. L. IV, t. 12, c. 4.)

Transmissae nobis tuae litterae demonstrarunt [Col. 1254A] quod G. uxore sua defuncta, filiam ejus, privignam videlicet propriam, copula carnali cognovit: postmodum aliam accipiens in uxorem, cum privigna publice tanquam canis ad vomitum rediens, illicitam rem committere non expavit. Quia vero super his consilium requisisti, praesenti pagina respondemus quod legitimae uxori cohabitans, et necessaria subministrans, non cognoscat eam, quandiu vixerit, nisi ab ea fuerit requisitus: et tunc ad ipsam non sine gravi cordis dolore accedat, qui etiam pro incestu et adulterio, donec cum ea permanserit, juxta moderamen tui arbitrii poenitentiam agens, postmodum si supervixerit ei, perpetuo sine spe conjugii permanebit.

L. Episcopo cuidam respondet, Henricum presbyterum, »licet non ipse, sed aliquis pro eo in duello [Col. 1254B] pugnaverit, non debere in sacris ordinibus ministrare.« (Decr. Greg. L. V, t. 14, c. 2.)

LI. Episcopo cuidam mandat, ut V. diaconum frui beneficio quodam patiatur. (AUGUSTINI Tarr. Opp. IV, 361.)

LII. Episcopo cuidam respondet de B. clerico, qui cum »puellam quamdam desponsasset, canonicus sit promotus.« (AUGUSTINI Tarr. Opp. IV, 383.)

LIII. Episcopo cuidam concedit, ut nothus militis cujusdam filius »ad sacros ordines promoveatur.« (Ibid., p. 360.)

LIV. Episcopo cuidam mandat, ut W. subdiaconum »tandiu tanquam excommunicatum faciat ab omnibus evitari, donec mulierem a consortio suo dimittat.« (AUGUSTINI Tarr. Opp. IV, 403.)




LV. Magistro Columbo de causis delegatis respondet. (Decr. Greg. L. I, t. 30, c. 2.)

Studuisti a nobis quaerere utrum de causa quam [Col. 1254C] alicui delegamus, alius qui sit generalis in provincia legatus, ante cognitionem vel postea cognoscere valeat, vel commissionis nostrae processum, quem judici delegato transmittimus, taliter impedire.

Respondemus quod cum mandatum speciale derogat generali, legatus commissionem alii factam specialiter, impedire non potest; et si secundum formam mandati nostri sententia jam fuerit promulgata, non poterit ipse legatus, nisi super hoc mandatum speciale receperit, eam quomodolibet irritare: ipsam tamen, si rationabiliter lata fuerit, confirmare valebit et exsecutioni mandare.

LVI. Cuidam respondet, »de qua impotentia illud intelligatur, quod in litteris saepe consueverit [Col. 1254D] apponi: videlicet ut si duo, vel tres, vel etiam plures, quibus litterae dirigantur, ipsis exsequendis interesse simul nequiverint, unus aut plures eorum nihilominus exsequantur.« (Decr. Greg. L. I, t. 3, c. 13.)

LVII. Cuidam respondet, »si contra R. coram Dulmen. episcopo et ejus conjudicibus nihil probavisset, standum tamen sententiae fuisse, nisi R. eam ostenderet irritandam.« (Decr. Greg. L. I, t. 9, c. 6.)

LVIII. Cuidam mandat, ut D. presbytero ecclesiam quamdam restitui jubeat. (Decr. Greg. L. V, t. 1, c. 12.)

LIX. Cuidam respondet de »indulgentia fel. mem. Adriani papae, tunc Albanensis episcopi in Norvagiam legati, qua permissum est omnibus illius terrae hominibus in sexto gradu conjungi.« (Decr. Greg. L. IV, t. 14, c. 3.)




LX. Ad quaestiones cujusdam respondet de cognatione spirituali.
(MANSI, Concil., XX, 638.)
[Col. 1255A]

Laudabilem pontificalis officii curam prosequeris, quia in his de quibus dubitas matrem tuam Romanam Ecclesiam consulis, et ab ea postulas edoceri, asserisque imprimis quod quidam quamdam in uxorem duxit, cujus pater ipsum dum esset puer de sacro fonte levaverat, qui ambo conjuges XX annis pariter simul manserunt, et filios procreaverunt, licet a decimo quinto anno eorum conscientia laesa fuisset, postmodum vero contra convictione actione [(76) 1Kb] e jure praeposita facta est fides Ecclesiae per testes omni exceptione majores, ipsum virum a patre ejus cum qua contraxerat de baptismatis [Col. 1255B] unda fuisse susceptum. Hujusmodi autem cum Zacharias, et Deusdedit, Romani pontifices, talem copulam decreverint separandam, utpote ubi cognatio spiritualis esse minime dubitatur, maxime inter eos per quos compaternitas ipsa contrahitur, qui in lege divina germani esse dicuntur, licet tanto tempore sibi invicem cohabitaverint; quia tamen diuturnitas temporis non minuit peccata, sed auget, et specialius potest hoc nota super hac causa proprio decurrente Ecclesia contractum illum cognovit illicitum, dicens matrimonium illud fore secundum statuta canonica dirimendum. Monendus est tamen uterque ut in necessariis provideat alteri juxta vires. Prolem autem susceptam ante separationem [Col. 1255C] hujusmodi, si aliud non obsistit, legitimam esse censemus.

Quaeris iterum quando matrimonium accusari contingit, an sit carnale commercium suspendendum, aut quandiu dissimulari possit, vel potius sustineri. Ad quod habetur responsum, quod Alexander II aperte prohibeat, ne ab invicem, donec causae justa fiat examinatio, separentur, et Symmachi papae contineat institutum ut praelatus aliquis accusatus antequam ea quae objiciuntur luce clarescant, relinqui non debeant a subjectis ante probatam actionem jure suo, quod habet in altero privari non opus sit praesertim articulo conjugii alteruter accusatus.

Item superadjecisti quod aliquis contraxit cum [Col. 1255D] quadam puella innubili, quae tandem aetatis metam attingens, et ab illo cognita pluries, post quatuor aut quinque annos perfecta aetate digressos contra matrimonium allegavit, asseverans se ab initio dissensisse semper ab illo, et quod dicit per testes probat fama, et conversatione praeclara. In hoc itaque casu sentimus quod adversus matrimonia audiri non debeant, quae ante cognitionem, sive ante legitimum attingens cum potuit minime reclamavit sicut enim ante consensum, qui in anno XII speratur, secundum jus canonicum potuit dissentire, sic postquam legitimo tempore accedente semel etiam copulae maritali consentit, ex ratihabitione [Col. 1256A] sibi super hoc silentium non ambigitur indulsisse.

Rursus quidam, ut dicis, votum castitatis emittens, juravit se quamdam ducturum postea in uxorem. Unde a fraternitate tua requisiti, consultis viris prudentibus, arbitramur quod cum simplex votum apud Deum non minus obliget quam solemne pro eo quod temere juravit, poenitentiam agat, quod Deo votum fecit, studeat observare. Quod si postquam hujusmodi juramentum praestitit, ad nuptias jam motu proprio convolasset, cum votum simplex matrimonium contrahendum impediat, contractum tamen non dirimat, nihil ambiguitatis tua quaestio continet. Verum quod interrogasti de Saracenis qui cum in captivitate essent, quarumdam [Col. 1256B] Christianarum viros insidiis et machinationibus occiderunt, utrum quia postea ad fidem Christianam conversi fuerint, easdem de jure possint ducere in uxorem, vel si duxerint, ipsum conjugium valeat. Hic Triburiensis concilii regulae consentimus, asserentes quod si mortem virorum malitiose fuerint machinatae, licet earum studio ad ecclesiasticam fidem accesserint, tamen nec eis adhaerere debent, nec si adhaeserint tolerandi; non enim haec dispensatio sine periculo posset admitti, cum damnum tantum tali lucro Ecclesia compensare non velit.

Ad haec Saraceni quidam in bello sunt Christianos interfecisse notati, Christiani similiter Saracenos. [Col. 1256C] Postea Saraceni ad Christianam fidem conversi, uxores eorum quos certamine bellico neci tradiderant, sibi matrimonialiter copularunt; idipsum et Christiani de Saracenis mulieribus conversis ad fidem fecisse noscuntur; quae tamen postquam de priorum virorum morte veritatem comperierint, divortium instanter exposcunt. Respondeo quaestioni in his quod cum nec Christiani, nec Saraceni mortem alterutrorum procurasse noscuntur, matrimonia hujusmodi inter praedictas personas licite contrahi possunt, et taliter copulati, cujuscunque sexus existant, divortium propter mortem conjugum jure obtinere vel etiam postulare non possunt.

Item si quid juris erit in sequenti casu, quem [Col. 1256D] proponendo voluisti, cum scilicet Christiano viro propter odium Christum negante, et sibi copulante paganam, et ex ea filios procreante, Christiana in Christi opprobrium relicta, cum consensu sui archidiaconi ad secundas nuptias convolasset, et filios ex ipsa suscepisset, non videtur nobis quod licet prior maritus redeat ad ecclesiasticam universitatem, eadem a secundo debeat recedere, et resignari priori, maxime cum ab ea visa fuerit Ecclesiae judicio discessisse, et teste Gregorio contumelia Creatoris solvat jus matrimonii contra cum qui relinquit odio fidei Christianae.

Quod an possit priori viro reverso ad fidem, et [Col. 1257A] nolente ad vitam monasticam commeare, vel utrum ille reversus eam quam ritu gentili sibi copulavit, et quae propter eum ad fidem nostram cum suis liberis est reversa, mortua prima possit habere in uxorem, et an filii ante conversionem geniti obtentu nuptiarum, quae post conversionem ritu ecclesiastico celebratae fuerint, et similiter filii illius, quae cum licentia archidiaconi sui a marito priori venientes, sed secundo infideli nupsit viro catholico, legitimi sint tenendi. Jam gloriosae doctrinae Apostoli qua dicitur si matrimonio fidelis discedit, discedat non frater aut soror subjecti hujusmodi servituti, quam illud decretum memorati Gregorii non est peccatum dimisso propter Deum si aliis se copulaverit; infidelis enim discedens et in Deum [Col. 1257B] peccat et in matrimonium. Et nihilominus quod praedecessor noster bonae memoriae Alexander III ita dixit; tanta est vis matrimonii, ut qui ante sunt geniti post contractum matrimonium legitimi habeantur, nos in hujusmodi dubitare non sinunt, quia in his et liber aditus pateat ad religionem migrare volenti, et ille qui ad fidem revertitur, eam quae conversa est defuncta prima, sibi possit licite copulare, filii etiam in supradicto casu legitimi habeantur.

Praeterea cum quis cognovisse aliquam accusatur, an sint testes interrogandi de visu, aut sola viciniae fama sufficiat; vel si juratis testibus sit credendum, qui se illius copulae conscios esse fatentur, [Col. 1257C] sed de visu nil affirmant, nos inter alia consulere decrevisti; ad haec itaque respondemus quod si testimonium conveniens de visu reddatur vel auditu, violentem praesumptionem fama consentiens subministret, et adminicula legitima in hoc impertiatur, eidem standum est testimonio juratorum; etenim circumspectus judex atque discretus juxta id quod jure civili cautum existit, motum animi sui ex argumentis et testimoniis quae rei aptiora esse comperit, in hujusmodi confirmabit.

Sollicite quoque ad ultimum requisivisti quantum tempus indulgendum sit naturaliter frigidis ad experientiam copulae nuptialis, in qua si defecerint separentur. Nos vero, [cum] in antiquis tam canonibus [Col. 1257D] quam legibus super haec diversa tempora concedantur, id tamen in praesenti consultatione sentimus, ut si naturaliter frigidus non potest illam quam duxit uti pro conjuge a tempore celebrati contractus, si frigiditas prius probari non possit, usque ad triennium secundum authenticum legale cohabitet; quo elapso, si nec tunc coire potuerit, juxta decretum Gregorii, si mulier per justum judicium de viro probare potuerit quod cum ea coire non possit, alium accipiat; si autem ille aliam acceperit, separentur. Quod si ambo consentiant simul esse, vir eam etsi non uxorem, saltem habeat ut sororem. Aut si quod nunquam se invicem conjungunt ambo fatentur, septima propinquorum manu aut vicinorum bonae famae, si propinqui defuerint, [Col. 1258A] tactis sacrosanctis Evangeliis, uterque jurejurando dicat quod nunquam per carnis copulam una caro effecti sint, et tunc videtur quod mulier valeat ad secundas nuptias convolare. Verum si ille aliam duxerit, tunc illi qui juraverant rei perjurii teneantur, et peracta poena cogantur ad connubia priora redire.

Denique quid indicta, et persona testium, quibus ante juramentum vel depositiones nullibi objectum fuit post attestationes publicatas possit opponi. Haec in Ecclesia Romana de longa consuetudine obtinuisse cognoscas, ut ante juramentum vel depositiones, et praejudicia, et ipsas testium legitima exceptio in jure possit proponi, et si crimina testibus objiciuntur, de quibus non [Col. 1258B] fuerint hactenus accusati, sed tantum ad solam exceptionem a quolibet opponuntur, probatio utique illorum criminum exhibenda est, antequam causa per sententiam terminetur, cum sicut canonica constituta [debeant esse] testes absque ulla infamia, vel suspicione, vel manifesta macula, in ferendo testimonio, requiritur quod si sola illa crimina, de quibus alio tempore convicti, vel confessi fuerint, testibus objiciuntur, a testimonio repelli possunt, quia sicut Stephanus et alii papae pontifices Romani multi testantur, non est credendum contra alios eorum confessioni, nisi prius se probaverint innocentes. Caeterum si de criminibus ad solam exceptionem objectis testes convicti fuerint, sive confessi, poena ordinaria mulctari non [Col. 1258C] possunt, cum actio contra ipsos secundum jus, et ordine non procedat. Sufficit ergo si a perhibendo testimonio repellantur, praesertim ubi crimen quod eis objicitur causam de qua agitur contingere non videatur.

Cum virum te prudentem noverimus et discretum, si in quibusdam dubitas, a nobis sollicitudine pastorali requiris, tibi libenter de jure canonico quod possumus respondemus, et prudentiam tuam dignis in Deo laudibus commendamus. Curasti tua nobis insinuatione proponere utrum et quae intra discretionis annos a parentibus monasterio tradita est, et habitum religionis induens benedictionem accepit, et exiens postmodum cuidam se militi copulavit, [Col. 1258D] etiam ex quo prolem suscepit, ad monasterium redire cogatur, cum illa se asserat postquam consentiendi habuit facultatem discessisse, et benedictionis munus invitam se suscepisse commemoret, super quo consultationi tuae taliter duximus respondendum, quod cum visa concilii collecta censuram monachum, aut paterna devotio, aut propria professio faciat, et quod horum fuerit allegatum tenebit revertendi ad saeculum aditu penitus interdicto, non videtur illa monasticae a se professionis posse jugum excutere, cum eam non constet evidenter contradixisse cum benedictionem accepit; quam quidem non nisi aetate discreta recipiunt quae vetantur: praesertim si ratihabitione sequitur, et si eam quando contradixisse constiterit, quod antea [Col. 1259A] gestum est roboratum, nec obloquitur quod de sancti viri praedecessoris nostri Leonis propria constitutione per contrarium sensum admittitur, ut puellae, quae parentum coactae imperio virginitatis habitum susceperunt, ipsum possunt sine praevaricatione deserere, cum haec de ea constet intelligi, quae in aetate nubili constituta noscitur, tum quia liberum habet arbitrium in electione posita parentum sequi non cogitur voluntatem.



LXI. Cuidam scribit »virum mercatorem, qui ad religionis habitum transierit, nec habitum posse abjicere, nec aliquam sibi matrimonio copulare.«
(Decr. Greg., L. III, t. 32, c. 10.)




LXII. Quibusdam mandat, ut, »si quas causas saeculares clerici Parisius commorantes habuerint, jure canonico decidant, nec permittant juri scripto consuetudinem praevalere.«
(Decr. Greg., L. II, t. 2, c. 9.)
[Col. 1259B]




LXIII. Cuidam respondet, ne B. mulierem ab A. relicta Petri militis vexari de domo quadam patiatur.
(Decr. Greg., L. III, t. 17, c. 4.)




LXIV. Cuidam respondet de clericis sive in furto sive in homicidio vel perjurio deprehensis.
(Decret. Greg., l. II, t. 1, c. 10.)

Cum non ab homine. Et infra: A nobis fuit ex parte tua quaesitum, utrum liceat regi, vel alicui saeculari personae judicare clericos cujuscunque ordinis, sive in furto sive in homicidio, vel perjurio seu quibuscunque fuerint criminibus deprehensi. Consultationi tuae taliter respondemus, quod si clericus in quocunque ordine constitutus, in furto, vel homicidio, vel perjurio seu alio crimine fuerit deprehensus legitime, atque convictus, [Col. 1259C] ab ecclesiastico judice deponendus est. Qui, si depositus incorrigibilis fuerit, excommunicari debet; deinde, contumacia crescente, anathematis mucrone feriri; postmodum vero, si in profundum malorum veniens contempserit, cum Ecclesia non habeat ultra quid faciat, ne possit esse ultra perditio plurimorum, per saecularem comprimendus est potestatem, ita quod deputetur ei exsilium vel alia legitima poena inferatur.



LXV. Cuidam respondet de quadam cellula quae eximi voluerit a subjectione quae matrici ecclesiae debebatur.
(Decr. Greg., l. I, t. 8, c. 10.)

Praeterea quarto loco quaestio talis accessit, [Col. 1259D] quod quaedam cella eximi voluit a subjectione, qua matrici domui tenebatur. Et infra: Fratres illius cellae se confitentes in jure illi domui quondam fuisse subjectos, referebant quaestionem olim de hac subjectione fuisse motam et transactione sopitam, eatenus ut quemdam annuum censum Ecclesiae matrici reddendo, essent a subjectione principalis domus exempti. Et infra: Prior consequenter pro majori ecclesia proponebat, quod de spirituali subjectione transigere non liceret. Respondemus igitur quod ex praedicta fratrum confessione, contra eos sententia procedere debeat, praesertim cum illa transactio (licet nobis de illo, quod cella determinate reddere tenebatur, constare nequiverit) iniquitatem Simoniacam continuisse putetur.



LXVI. Cuidam ae judicibus deputatis respondet.
(Decr. Greg., l. II, t. 12, c. 2.)
[Col. 1260A]

Ad ultimum interrogati fuimus si judices deputati, ut de possessione et proprietate cognoscant, gravibus partium sumptibus parcere cupientes, de utraque commistim audiant allegationes, pariter et testes admittant: deinde prius audiant attestationes de possessione, et pronuntient secundum tenorem illarum, utrum licite hoc agatur. Nos autem, cum hoc sit in jure civili expressum, quod licite possit fieri respondemus.



LXVII. Cuidam de appellationibus respondet.
(Decret. Greg., l. II, t. 28, c. 40.)

Praeterea requisiti fuimus, si quis judex ita protulerit sententiam: »Nisi Sempronio intra viginti [Col. 1260B] dies satisfeceris, te excommunicatum vel suspensum, aut interdictum esse cognoscas,« ille in quem fertur sententia, medio tempore appellans, ad diem statutum minime satisfecerit, utrum ille sententia tali ligetur, aut interpositione appellationis tutus existat? Videtur autem nobis quod hujusmodi sententiam appellationis obstaculum debeat impedire.



LXVIII. Cuidam de testimoniis respondet.
(Decr. Greg., l. II, t. 20, c. 27.)

Praeterea cum quis accusatur aliquam cognovisse: an sint testes interrogandi de visu, aut sola viciniae fama sufficiat, vel si juratis testibus sit credendum, qui se carnalis copulae conscios esse fatentur, [Col. 1260C] sed de visu nihil affirmant? Respondemus, quod si testimonium conveniens de visu reddatur, vel etiam de auditu et praesumptionem violentam fama consentiens subministret, ac alia legitima adminicula suffragentur, standum est testimonio juratorum. Etenim circumspectus judex atque discretus, motum animi sui, ex argumentis et testimoniis, quae rei aptiora esse compererit, confirmabit.



LXIX. Cuidam de testibus publicis respondet.
(Decr. Greg, l. II, t. 21, c. 7.)

Praeterea si testes publici, quos tua civitas nuncupat synodales, super causa matrimonii coram te, vel tuo capitulo semel testimonium reddiderint, non debent compelli, ut in praesentia alicujus [Col. 1260D] delegati judicis, super eadem causa iterato praebeant juramentum, dummodo aliter fiat fides judici delegato: nisi forte articulus novae quaestionis emergat.

Hujusmodi vero testes publico jure possunt propter infamiam a perhibendo testimonio removeri, si eam postquam in communi recepti fuerint, contigerit contraxisse. Quorum testimonia si quandoque non studiose, sed in proferendo erraverint, et se in continenti correxerint, reprobari non debent: secus autem erit si correctioni suae interposuerint intervallum.



LXX. Quibusdam respondet de P. acolythe qui cum quibusdam hominibus ad resistendum praedonibus arma sumpserit.
(Decr. Greg., l. V, t. 25, c. 4.)
[Col. 1261A]

Continentia litterarum . . . . Et infra: Cum P. acolythus cum quibusdam ad resistendum praedonibus arma sumpsisset, in conflictu illo tres fuerunt [Col. 1262A] ab aliis vulnerati ad mortem, ita tamen quod illa homicidia neque facto ejus, neque consilio perpetrata fuerunt. Et infra: Consultationi tuae taliter respondemus, quod cum praedictum acolythum ad frugem melioris vitae transivisse dicatis, poterit ipse ad subdiaconatus ordinem promoveri, et altaris ministerium exercere.




[Col. 1261]
VARIORUM AD COELESTINUM III EPISTOLAE





I. Guarini abbatis S. Victoris ad Coelestinum.---Gratulatur ei de ejus promotione, commendatque illi S Victoris ecclesiam.
(MARTEN., Ampl. Collect., I, 266.)
[Col. 1261B]

Sanctissimo domino et Patri COELESTINO Dei gratia summo pontifici, frater GUARINUS pauperum Ecclesiae S. Victoris Parisiensis minister humilis, cum caeteris ejusdem loci fratribus, debitum tanto Patri obedientiae obsequium, et reverentiae plenitudinem.

Omnipotenti Deo, Pater sancte, referimus gratias, qui sacrosanctam, quam unici Filii sui pretioso sanguine redemit Ecclesiam, fidei vestrae sinceritati commisit, summum vos certumque pastorem constituens, quem de ovium pridem salute cognoverat [Col. 1261C] esse sollicitum, ut paternum omnibus affectum impenderet, qui vigilaverat ante pro omnibus. Sane suum amicum vos confidebat existere, qui vobis dicere voluit: Amice, ascende superius (Luc. XIV), colles mundi et altitudinem quamlibet pedibus vestris inclinans, cum de parte sollicitudinis vos transferre placuit in plenitudinem potestatis. Credimus quod idem pluries olim contigisset de vobis, si ita ordinasset Omnipotens, et vestro beneplacito concordaret. Nunc autem diuturna multorum dierum experientia de his quae ad honorem et utilitatem sanctae Ecclesiae sunt necessaria vobis indulta coelitus cognitione multiplici, ad hoc in eminentiore Christianae religionis loco vestram voluit Omnipotens celsitudinem collocare, ut industriae vestrae [Col. 1261D] cautela pervigili jamdudum in tot et tantis experientissima eradicarentur de agro pleno, cui benedixit Dominus, quae noxia sunt, ac diligentius plantarentur salubria. Utinam cordi vestro viva recordatio et perseverans inhaereat, quam brevi tempore de hac luce migrarunt, quibus nunc successistis [(77) 1Kb] in cathedram, ut sanctorum apostolorum, quorum geritis vicem, imitando dum licet exempla, eorumdem pervenire valeatis ad praemia, et per eum qui in [Col. 1262B] proximo imminet finem, divina propitiante clementia, non finiendam accipiatis mercedem. Caeteris quidem Deum timentibus in paternitatis vestrae promotione communis est gaudiorum materia. Sed in hac parte laetitiae B. Victoris ecclesia gloriatur speciali privilegio, quae pietatis dignatione coelestis vos hactenus benignissimum Patrem in suis necessitatibus et inexpugnabilem cognoscitur invenisse patronum. Celsitudinis igitur vestrae pedibus provoluti, supplicamus attentius, quatenus pro animae vestrae remedio sacram apostolicae sedis interpretationem super illud verbum ex integro auctoritate vestra impetratam servis vestris restituere dignemini, et causam nostram juxta priorem commissionem in integrum formare.





II. Aleonorae reginae Anglorum ad Coelestinum.---Pontificis opem implorat pro liberatione Richardi regis Anglorum, filii sui. (Anno 1192.)
[Petri Blesensis Opera, ed. GILES, t. II, p. 58, ep. 144.]
[Col. 1262C]

Reverendo Patri et domino COELESTINO, Dei gratia summo pontifici A. in ira Dei regina Anglorum, ducissa Normanniae et comitissa Andegaven., miserae matri exhibere se patrem.

Silere decreveram, ne insolentiae et praesumptionis arguerer, si forte adversus principem sacerdotum verbum aliquod minus cautum abundantia cordis, et vehementia doloris eliceret. Sane non multum ab insania differt dolor, dum in impetu suae accensionis [Col. 1262D] est, dominos non agnoscit, socium non veretur, nec defert, nec parcit alicui, sed nec sibi. Nemo ergo miretur, si verborum modestiam vis doloris exasperet, jacturam enim plango publicam: sed et familiaris dolor in spiritus mei praecordiis inconsolabiliter radicavit. Sagittae enim Domini in me sunt, quarum indignatio ebibit spiritum meum. Gentes divulsae, populi lacerati, provinciae desolatae, et generaliter tota occidentalis Ecclesia confecta lamentis [Col. 1263A] in spiritu contrito et humiliato supplicat vobis, quem constituit Deus super gentes et regna in omni plenitudine potestatis. Afflictorum, quaeso, clamor introeat in aures vestras: calamitates enim nostrae multiplicatae sunt super numerum (Psal. XXXIX). Nec ista dissimulare potestis citra criminis et infamiae notam, cum sitis vicarius crucifixi, successor Petri, sacerdos Christi, Christus Domini, Deus etiam Pharaonis. De vultu tuo, Pater, judicium prodeat, oculi tui videant aequitatem (Psal. XVI).

De arbitrio vestro et de clementia vestrae sedis pendent vota populi, et nisi maturius arripiat manus vestra judicium, tota redundabit in vos tragoedia hujus mali: cum sitis pater orphanorum, et judex viduarum, moerentium et dolentium consolator, et [Col. 1263B] omnibus civitas refugii. In tanto cumulo miseriarum unicum et commune omnibus exspectatur de vestrae potestatis auctoritate solatium. Filii Israel Moysen, cujus agitis vices, consultabant in duris, et ad tabernaculum foederis confugiebant in angustiis suis. Rex noster in arcto est, et undique angustiae premunt eum. Videte statum, aut potius casum regni, malitiam temporis, tyranni saevitiam, qui de fornace avaritiae arma iniquitatis incessanter fabricat contra regem, quem in sancta peregrinatione, in protectione Dei coeli, et tuitione Romanae Ecclesiae captum, et vinculis carceralibus coarctatum tenet, occiditque tenendo. Contemnit enim Deum, et terribilia judicia ejus, praedae incubat, et non est qui de manu ejus possit eruere. Si Ecclesia Romana, [Col. 1263C] complosis manibus, ad tantas injurias Christi silet; exsurgat Deus (Psal. LXVII), et judicet causam nostram, respiciat in faciem Christi sui (Psal. LXXXIII). Ubi est zelus Eliae in Achab? zelus Joannis in Herodem? zelus Ambrosii in Valentem? zelus Alexandri tertii, qui, sicut audivimus et vidimus patrem istius principis Fredericum plena auctoritate apostolicae sedis solemniter et terribiliter a fidelium communione praescidit? Porro tyrannus apostolicas claves habet ludibrio, nec nisi verba reputat legem Dei. Sed tanto constantius deberetis arripere gladium spiritus, quod est verbum Dei (Ephes. VI). Scriptum est enim: Qui vos spernit, me spernit (Luc. X). Ideo si vestram non vultis aut Ecclesiae Romanae injuriam [Col. 1263D] persequi, vobis tamen dissimulare non licet Petri opprobrium, et injuriam Christi.

Non sit ergo alligatum in ore vestro verbum Domini, nec in vobis timor humanus obruat spiritum libertatis. Tolerabilius est incidere in manus hominum, quam derelinquere legem Dei. Confidunt in virtute sua, et in multitudine divitiarum suarum gloriantur (Psal. XLVIII.) inimici crucis Christi, quorum finis interitus, et gloria eorum in confusione (Philip. III). Quidquid ecclesiarum et pauperum necessitati subtrahitur, insatiabilis avaritiae devorat ingluvies. Sed prope est, ut in eos manus Domini tempestivam exerceat ultionem, et eveniet, quod B. Job de praedone impio protestatur: Divitias, quas devoravit, evomet, et de ventre ejus extrahet eas Deus (Job XX); [Col. 1264A] luet, quae fecit omnia, nec tamen consumetur (Job XVIII). Quod si ad tempus humanum evadunt judicium, divinum terribilius est, quod imminet eis: quorum gaudium praesens ad instar puncti, interminabilis vero poena ignis et vermis. Quis enim unquam persecutor innocentiae ultricem illius manum, qui aufert spiritum principum (Psal. LXXV), potentesque potenter punit, legitur evasisse? Ut de poena taceam gehennali, saepe legimus, quomodo digitus Dei pro arbitrio suo regna et imperia transfert; quas etiam, sicut vult, erigit, et sicut vult dejicit potestates. Non deterreat, quaeso, vos saecularis elatio. Superbus est Moab, et major est superbia ejus, quam fortitudo illius; econtrario autem nomen Domini plurima fortitudo. Illud vero publice contristat [Col. 1264B] Ecclesiam, populique murmur excitat, nec mediocriter militat in dispendium vestrae opinionis, quod in tanto discrimine, in tot lacrymis, in tot provinciarum supplicationibus, nec unum nuntium ad principes illos a vestro latere destinastis. Saepe pro causis mediocribus vestri cardinales in magna potestate, etiam ad partes barbaras legatione funguntur; in causa vero tam ardua, tam lamentabili, tam communi, nec unum adhuc subdiaconum, aut acolythum destinastis. Legatos enim hodie facit quaestus, non respectus Christi, non honor Ecclesiae, non regnorum pax, aut populi salus. Quis quaestus vobis, aut proventus gloriosior posset esse, quam in hac liberatione regis summi pontificatus apicem, sive sacerdotium Aaron, et Phinees exaltare? Sane [Col. 1264C] non multum humiliasses sedis apostolicae dignitatem, si in propria persona ad tanti liberationem principis in Germaniam descendisses. Quem enim tam officiose colebat in prosperis, tam desidiose deserere non debuit in adversis.

Quare non appenditis in libra justitiae beneficia, quae bonae memoriae Henricus pater istius regis vobis, sicut vidimus, in articulo summae necessitatis exhibuit, ut e diverso tyrannidem Frederici, quam in vos et Ecclesiae Romanae possessiones, et in omnes, qui vobis fideliter adhaerebant, exercuit? Cum enim praenominatus Fredericus fautor schismaticae dissensionis et auctor contra Alexandrum III canonice, sicut scitis, electum, in partem apostatae [Col. 1264D] Octaviani conjurasset, atque sub illa schismatis concussione generaliter ubique terrarum Ecclesia laboraret, reges Franciae et Angliae variis ex utraque parte legationibus tentabantur: cumque sententia regis Franciae consiliorum varietate, cui faveret parti, fluctuans dubia vacillaret, rex Henricus dolens Christi tunicam diutius scindi, primus Alexandro papae consensit, multaque cautela trahens regem Francorum pariter ad consensum apostolicum et suis munivit consiliis, et firmavit auxiliis, et sic navem Petri jam sub certo discrimine naufragantem in secura littoris statione locavit. Haec apud castrum Radulphi vidimus, ubi etiam Romanorum votis, sicut ipsi pro miraculo publice praedicabant, plenioribus xeniis auri et argenti regia munificentia [Col. 1265A] satisfecit. Notabiliter igitur dehonestat gloriam sedis apostolicae, quod aliqua unquam ingratitudo tanti beneficii memoriam potuit abolere. Quandoque poterit ex causa consimili, quod Deus avertat! schismatis pullulare fermentum, vestraeque praesentis desidiae et defectus recordatio poterit nunc aliquibus cedere in singultum. Licet enim liberationem regis ille veterator serpens, ille coluber tortuosus machinationibus praestigiosis impediat, confidimus tamen in Domino, quod tempestive respiciet in faciem Christi sui (Psal. LXXXIII), et dabit imperium regi suo (I Reg. II). Exspectatio siquidem nostra in spe certa, et fide firma convaluit. Fit enim incessanter oratio ab ecclesia ad Deum pro eo. Deus autem qui in tempore accepto exaudit, [Col. 1265B] et adjuvat in die salutis, respiciet in orationes humilium, et non spernet preces eorum (Psal. CI). Multum enim valet deprecatio justi assidua (Jac. V). Sol ad preces Josue stetit, et luna contra vallem Achialon non est mota (Josue X). Quia justi precibus obtinetur, ut a corde peccatoris sol justitiae non recedat, et mens hominis, quamvis in defectum prona sit, virtutum tamen stabilitate firmatur. Non enim tantum remittitur oratione peccatum, sed poena peccati declinatur beneficio precum. Ideo bonum est regi praestolari cum silentio salutare Domini (Thren. III). Nam si nunc in fornace tribulationis purgatur a Deo, qui circa eum adversa et prospera saluberrima moderatione disponit, vexatio transibit in gloriam, atque pro confusione duplici [Col. 1265C] et rubore, in terra sua duplicia possidebit. Beatus itaque vir, qui confidit in Domino, et erit Dominus fiducia ejus (Jer. XVII). Sane, sicut nunc ei publici gemitus, et generales impenduntur lacrymae, sic desideratus gentibus tempestive communibus excipietur votis in exsultatione universae terrae. Domine, in virtute tua laetabitur rex (Psal. XX), et Ecclesia Romana, quae nunc nimis culpabiliter in ejus liberatione lentescit, non sine lacrymis erubescet, quod in tantis angustiis tantum filium non adjuvit.





III. Ejusdem epistola altera.---Similis argumenti. (Anno 1192.)
[Opp. Petri Blesensis. ed. GILES, t. II, p. 63, ep. 145.]
[Col. 1265D]

Sanctissimo Patri, ac domino C. Dei gratia, S. pontifici, A. eadem gratia regina Angliae, ducissa Normanniae, et comitissa Andegaviae, salutem et misericordiae visceribus abundare.

Taedet animam meam vitae meae. Quidquid enim verebar, accidit; et adhuc exspectatio durioris eventus omnem gratiam consolationis abscidit.

Quando ego non timui graviora pericula veris?
Laborem itaque et dolorem meum considerans, a pusillanimitate spiritus et tempestate (Psal. LIV) subvertor. Ego vero jam delibor, et doloribus festinata senectus paucitatem dierum meorum nuntiat mihi. Multoties vobis scripsi, atque sacrificium [Col. 1266A] cordis in spiritu contrito et humiliato frequenter obtuli (Psal. L). Quia tamen semel coepi, loquar adhuc ad Dominum meum, cum sim pulvis et cinis (Gen. XVIII). Dimitte me, Domine, ut plangam paululum dolorem meum (Judic. XI). Nescio enim, quo pacto impetus anxietatis ex ipso planctu et lacrymarum profusione lentescit. Diu exspectavi ego perdita, si esset, qui leniret dolorem matris, qui diceret: Joseph filius tuus vivit (Gen. XLV), et eductus est de cisterna, nec eum fera pessima devoravit (Gen. XXXVII). O fera pessima, tigribus et lamiis, omnique fera crudelior, qui filium meum militem Christi, christum Domini, peregrinum crucifixi, vinculis alligatum imperatori vendidit et tradidit! Sic ei durior adversarius constitutus [Col. 1266B] est, atque de ergastulo in labyrinthum, et de Scylla translatus est in Charybdim. A diebus Judae Iscariotis non est inventus similis illi, qui sic violaret legem Excelsi; qui ita malitiose traderet justum. Et haec in occulto, et in tenebris facta sunt: erant enim opera tenebrarum.

Memoriam abundantiae suavitatis tuae (Psal. CXLIV), Pater misericordiae, precor, ut de ore leonis, et de manu bestiae, liberes innocentem. Et quae tibi utilitas in sanguine ejus (Psal. XXIX), qui de manu tua exactissime requiretur? Quia credebamus aliquando, quod disposuisset Dominus per vos filio meo facere misericordiam, facti sumus laetantes (Psal. CXXV). Nunc autem res in contrarium versa est: triumphat enim longe lateque [Col. 1266C] diabolus, sapientia vincit malitiam (Sap. VII), et audita in gentibus filii mei captione personat in triviis Geth, et in compitis Ascalonis incircumcisorum solemnis applausus. Heu, heu, percussit nos Dominus plaga gravi et castigatione crudeli! A me viscera mea tyrannus avulsit, et ecclesias spolians in terra sanctorum iniqua gessit (Isa. XXVI), plebes innumeras amaritudine et moerore confecit (Thren. I). In his omnibus non est aversus furor ejus, sed adhuc manus ejus extenta. Non parcit monachis, non reclusis, non eremitis, non monialibus, non leprosis. Perierunt enim jus et fas, timor Dei, fides, religio et honestas. Exsurge, quare obdormis, Domine; [Col. 1266D] exsurge, et ne repellas in finem (Psal. XLIII). Moveat te, summe pontifex, etsi non hujus peccatricis infelicissimae dolor, saltem clamor pauperum, compeditorum gemitus, interfectorum sanguis, ecclesiarum spoliatio, et generalis denique pressura sanctorum. Vide, quanta malignatus est inimicus in sancto (Psal. LXXIII). Invaluerunt hostes Ecclesiae, prolongaverunt iniquitatem suam (Psal. CXXVIII), confortati sunt addentes praevaricationem, iniquitatem apponunt iniquitati (Psal. LXVIII), ut sanguis sanguinem tangat, ut superbia eorum ascendat semper (Psal. LXXIII), et impietas modernorum mensuram patrum suorum non solum impleat, sed transcendat. Certe horrendo anathemate feriendi erant, aut potius fulminandi. Exsurgat igitur orbis [Col. 1267A] episcopus, et arripiat quasi fulgur judicium manus tua, sicut Petrus uno ictu Ananiam et Saphiram (Act. V), et uno ictu Simonem Magum potuit delere de medio (Act. XIII), sic spiritu labiorum tuorum interficias impios (Isa. XI). Alioquin videberis declinare in obligationem malitiae per consensum. Declinantes autem in obligationem, adducet Dominus cum operantibus iniquitatem (Psal. CXXIV). Accingere gladio tuo super femur tuum, potentissime (Psal. XLIV); gladio scilicet spiritus, quod est verbum Dei (Ephes. VI). Arripiat judicium manus tua, et in potestate collata tibi coelitus tolle virgam peccatorum desuper sortem justi, et scuto bonae voluntatis tuae (Psal. V) protege filium meum, et filius iniquitatis non apponat nocere (Psal. LXXXVIII) [Col. 1267B] ulterius innocenti. Cum innocentia regis filii mei testimonium habeat ab his qui prope sunt, et ab iis qui longe, non habetis excusationem de peccato. Quae enim excusatio possit vestram desidiam et incuriam palliare, cum omnibus liqueat, quod liberandi filium meum habetis potestatem, et subtrahitis voluntatem? Nonne Petro apostolo, et in eo vobis a Deo omne regnum, omnisque potestas regenda committitur? (Matth. XVI.) Benedictus autem Dominus, qui talem potestatem dedit hominibus (Matth. IX). Non rex, non imperator, aut dux a jugo vestrae jurisdictionis eximitur. Ubi est ergo zelus Phinees? ubi est auctoritas Petri? ubi est qui dicat: Zelus domus tuae comedit me? (Psal. LXVIII.) Appareat, quod non in vanum dati sunt [Col. 1267C] vobis, et coepiscopis vestris gladii ancipites in manibus vestris (Psal. CXLIX). Dicite iniquis: Nolite inique agere; et delinquentibus: Nolite exaltare cornu (Psal. LXXIV). Non degeneret in haerede Petri dignitatis apostolicae reverenda successio. Vestrum agnoscite principatum, probate zelum, accingimini ad opus fortitudinis, et honorate ministerium vestrum (II Tim. IV); gloria vestra derivetur ad posteros, et cognoscat generatio altera (Psal. LXXVII), quam inaniter tyrannus ille praesumpserit, et quam potenter praesumptionem ejus sedes Romana punierit. Vobis equidem convertetur in discrimen et crimen, si remissas habeatis manus, et addat impunitas cornua peccatori. Si enim in viridi haec facta sunt, [Col. 1267D] in arido quid fiet? (Luc. XXIII.)

Recolat, quaeso, vestra paternitas, quantus amicus vir meus rex, pater istius regis, et quam fidelis vobis fuerit; attendite quam benignus iste successor paternae devotionis exstiterit. Nec a corde vestro excidat, quanta ego sollicitudine per ipsum vestrorum negotia legatorum, imo vestra promoverim. Si etiam in vestris necessitatibus mea unquam circa vos affectio torpuit, decidam merito ab inimicis meis inanis (Psal. VII). Ego autem nunc experiar vestrorum promissa cardinalium verba esse et folia; arbores autem non a foliis, aut floribus, sed a fructibus cognoscuntur (Matth. VII). Et nos quidem a fructibus horum cognovimus eos (ibid.). Dicere pudet quod [Col. 1268A] utinam eos fecisse pudeat, tyrannus eos habuit malitiae fautores, cujus se debuerant exhibuisse ultores.

Dilexi vos, non lingua et verbo, sed opere et veritate (I Joan., III). Nunquid redditur pro bono malum, et odium pro dilectione mea? (Psal. CVIII.) Ut salva pace domini mei unum loquar, dico ei, quod quandoque Joab exprobrasse legitur David regi: Diligis eos, qui te oderunt, et eos odio habes qui te diligunt (II Reg. XIX). Heu, quomodo exarmatur scelus justitiae! quam miserabiliter claves Ecclesiae suum perdiderunt officium, et ubi gloriosus Petri principatus eminere debuerat, ibi contumeliosius opprimitur et vilescit pontificalis auctoritas! Lupus irruit in ovile, leo in Ecclesiam Dei, et singularis [Col. 1268B] ferus depascitur eam (Psal. LXXIX), nec est qui pro domo Domini ex adverso ascendat: quodque familiarius et intolerabilius doleo, filium meum tyrannus cruciat; dissimulat hoc summus pontifex; nec est, qui redimat, neque qui salvum faciat (Psal. VII). Si qua ergo consolatio in vobis, si qua virtus charitatis in Christo, si qua miseratio, si qua compassionis viscera, si quid denique quod affectum Patris, et pontificalem sapiat unctionem, audiat omnis populus sapientiam esse in vobis ad faciendum judicium. Sed quid talibus immoror? curro in incertum, et aera verbero (I Cor. IX), atque in ventos nostri gemitus evanescunt. Obstinatio tyranni durior adamante est; et scio, quod quem Deus negligit, nemo poterit corrigere. Sermo meus in terram cecidit, et revertitur [Col. 1268C] ad me vacuus (Sap. I), nec in his, ad quae missus est, prosperatur. Me igitur tribulationum tempestas horrenda demergit, me profundum absorbet abyssi terribilis, et urget super me puteus desperationis os suum (Psal. LXVIII). Populi nostri omnes dant manus suas morti, atque cum inferno percutiunt foedus tabescentes et arescentes prae timore et exspectatione, quae superveniunt universo orbi occidentali (Luc. XXI). Tu autem, Domine Deus Sabaoth, qui judicas juste, vide, quia vim patior (Isa. XXXVIII), judica causam meam. Et quia in terris judicem non invenio; ego misera, et nulli miserabilis terrenum judicem ad tuum terribile tribunal appello. Infelix ego, quare doloris mei vehementis [Col. 1268D] impetum sequor, et os meum in coelum pono? sed aequanimiter, quaeso, Pater, sustineat benignitas vestra, quod ex dolore, non ex deliberatione processit. Peccavi ego; et, ut verbo beati Job utar, quae dixi, utinam non dixissem, ideo non addam ultra (Job XXXIX), et supponam digitum ori meo (Job XXI). Vale





IV. Ejusdem epistola tertia.---Similis argumenti. (Anno 1192.)
[Ibid., p. 68.]

Reverendo Patri, et domino COELESTINO Dei gratia summo pontifici A. misera, et utinam miserabilis Anglorum regina, ducissa Normanniae, comitissa [Col. 1269A] Andegaviae, miserae matri exhibere se misericordiae patrem.

Invidente locorum distantia prohibeor, beatissime papa, vobis praesentialiter loqui; necesse tamen est, ut plangam paululum dolorem meum. Et quis mihi tribuat ut scribantur sermones mei? Tota interius et exterius anxior: unde et verba mea dolore sunt plena. Feris sunt timores, intus pugnae (II Cor. VII); nec ad momentum mihi respirare liberum est a tribulatione malorum et dolore (Psal. CVI), a tribulationibus, quae invenerunt nos nimis (Psal. XLV) Tota dolore contabui, pellique meae consumptis carnibus adhaesit os meum (Psal. CI). Defecerunt anni mei in gemitibus (Psal. XXX), et utinam omnino deficiant. Utinam totus sanguis corporis mei jam emortui, cerebrum capitis, ossiumque medullae ita dissolvantur [Col. 1269B] in lacrymas, ut in fletus tota pereffluam. Avulsa sunt a me viscera mea, baculum senectutis meae, et lumen oculorum meorum perdidi (Psal. XXXVII), meisque votis accederet, si Deus infelices oculos meos ne mala gentis meae ulterius videant, perpetua caecitate damnaret. Quis det mihi ut pro te moriar, fili mi? (II Reg. XVIII.) Matrem tantae miseriae respice misericordiae mater, aut si filius tuus fons misericordiae inexhaustus, peccata matris requirit a filio, ab ea quae sola deliquit, totum exigat, puniat impiam, et de poenis innocentis non rideat. Qui coepit, ipse me conterat, tollat manum suam, et succidat me: et haec sit consolatio mea, ut affligens me dolore, non parcat (Job VI).

[Col. 1269C] Ego misera, et nulli miserabilis, cur in hujus detestandae senectutis ignominiam veni, duorum regnorum domina, duorumque regum mater exstiteram: avulsa sunt a me viscera mea; generatio mea ablata est, et revoluta est a me (Isa. XXXVIII). Rex junior et comes Britanniae in pulvere dormiunt, et eorum mater infelicissima vivere cogitur, ut irremediabiliter de mortuorum memoria torqueatur. Duo filii mihi supererant ad solatium, qui hodie mihi miserae et damnatae supersunt ad supplicium. Rex Ricardus tenetur in vinculis. Joannes frater ipsius regnum captivi depopulatur ferro, et vastat incendiis. In omnibus versus est mihi Dominus in crudelem, et adversatur mihi in duritia manus suae (Job [Col. 1269D] XXX). Vere pugnat ira ejus contra me; ideo et filii mei pugnant inter se; si tamen pugna est, ubi unus vinculis arctatus affligitur; alius addens dolorem super dolorem ipsius crudeli tyrannide sibi regnum exsulis usurpare molitur. Bone Jesu, quis mihi tribuat, ut in inferno protegas me, et abscondas me, donec pertranseat furor tuus (Isa. XXVI), donec cessent sagittae, quae in me sunt, quarum indignatione spiritus meus totus ebibitur. Mors in voto mihi est, et vita in taedio, et cum sic moriar incessanter, in desideriis tamen habeo mori plenius; vivere compellor invita, ut vita mihi sit pabulum mortis et materia cruciatus. O felices, qui inexperti ludibria vitae hujus, et inopinatos eventus conditionis incertae beato praevenerunt aborsu! [Col. 1270A] Quid facio? cur subsisto? quare moror misera, et non vado ut videam quem diligit anima mea (Cant. III), vinctum in mendicitate et ferro? (Psal. CVI.) utquid enim tanto tempore mater potuit oblivisci filii uteri sui? Tigrides erga fetus suos, et lamias etiam saeviores emollit affectio. Fluctuo tamen in dubio. Si enim abiero, deserens filii mei regnum, quod undique gravi hostilitate vastatur, erit in absentia mea omni consilio et solatio destitutum. Si autem substitero, desideratissimam mihi faciem filii mei non videbo. Non erit, qui liberationem filii mei studiose procuret, et, quod magis vereor, ad impossibilem pecuniae quantitatem delicatissimus adolescens tormentis urgebitur, tantaeque afflictionis impatiens facile in mortem suppliciis [Col. 1270B] adigetur. O impie, crudelis et dire tyranne, qui non es veritus manus sacrilegas immittere in christum Domini, nec te regalis unctio, nec sanctae viae reverentia, nec Dei timor a tanta inhumanitate cohibuit! Porro princeps apostolorum adhuc in apostolica sede regnat et imperat, et in medio constitutus est judiciarius rigor; illudque restat, ut exeratis in maleficos, Pater, gladium Petri, quem ad hoc constituit super gentes et regna. Christi crux antecessit Caesaris aquilas, gladius Petri gladio Constantini, et apostolica sedes praejudicat imperatoriae potestati. Vestra potestas a Deo est, an ab hominibus? Nonne Deus deorum locutus est vobis in Petro apostolo dicens: Quodcunque ligaveris super terram, erit ligatum et in coelis; et [Col. 1270C] quodcunque solveris super terram, erit solutum et in coelis? (Matth. XVI.) Quare ergo tanto tempore tam negligenter, imo tam crudeliter filium meum solvere differtis, aut potius non audetis? Sed dicetis hanc potestatem vobis in animabus, non in corporibus fuisse commissam. Esto: certe sufficit nobis, si eorum ligaveritis animas, qui filium meum ligatum in carcere tenent; filium meum solvere, vobis in expedito est, dummodo humanum timorem Dei timor evacuet.

Redde igitur mihi filium meum, vir Dei, si tamen vir Dei es, et non potius vir sanguinum, si in filii mei liberatione torpeas, ut sanguinem ejus de manu tua requirat Altissimus (Gen. IX). Heu, heu, si summus pastor in mercenarium pervertatur, si a [Col. 1270D] facie lupi fugiat, si commissam sibi oviculam imo arietem electum, ducem Dominici gregis, in faucibus cruentae bestiae derelinquat! Bonus pastor alios pastores instruit, et informat, non ut fugiant, si viderint lupum venientem, sed animas suas pro ovibus suis ponant (Joan. X). Anima tua tibi, quaeso, salva sit, dummodo non dicam ovis tuae sed filii tui liberationem crebris legationibus, salutaribus monitis, comminationum tonitruis, generalibus interdictis, sententiis terribilibus studeas procurare. Sane vero vestram pro eo animam poneretis, qui pro eodem adhuc unum verbum dicere, aut scribere noluistis. Dei Filius, testimonio prophetae, de coelo descendit, ut educeret vinctos de lacu, in quo non [Col. 1271A] erat aqua. Nunquid quod decuit Deum, dedecet Dei servum? Filius meus torquetur in vinculis, nec ad eum descendis, nec mittis, nec moveris super contritione Joseph. Christus hoc videt, et silet; sed opus Dei negligenter agentibus abundanter in summa districtione retribuet (Jer. XLVIII). Legati nobis jam tertio promissi sunt, nec sunt missi: utque verum fatear, ligati potius quam legati. Si filius meus in prosperis ageret, ad simplicem ejus vocationem festinantius accessissent, quia de magnifica ejus munificentia, et de publico regni quaestu suae legationis uberes manipulos exspectarent. Et quis quaestus eis gloriosior esse posset, quam regem liberare captivum, reddere pacem populis, religiosis quietem, et gaudium universis? Nunc [Col. 1271B] autem filii Ephrem intendentes et mittentes arcum in die belli conversi sunt (Psal. LXXVII), et in tempore angustiae, dum lupus praedae incubat, canes muti latrare aut non possunt, aut nolunt. Haeccine promissio illa est, quam nobis apud castrum Radulphi cum tanta dilectionis et fidei protestatione fecistis? Quid profuit vobis simplicibus dare verba, et illudere vota innocentium inani fiducia? Sic olim rex Achab foedus amicitiae contraxisse cum Benadab perhibetur, illorumque mutuam dilectionem eventus habuisse infaustos audivimus; pugnas Judae, Joannis, Simonis Machabaeorum fratrum coelestis dispensatio felicibus prosperabat auspiciis; missa vero legatione sibi firmantes amicitiam Romanorum, Dei perdiderunt auxilium, nec eis semel, sed [Col. 1271C] saepius venalis eorum familiaritas versa est in singultum. Solus desperare me cogitis, qui solus post Deum spes mea, populique nostri fiducia fueratis. Maledictus qui confidit in homine (Jer. XVII). Ubi est ergo nunc praestolatio mea? tu es, Domine, Deus meus. Ad te, Domine, qui laborem consideras, sunt oculi ancillae tuae. Tu rex regum et Dominus dominantium (I Tim. VI), respice in faciem Christi tui (Psal. LXXXIII), da imperium puero tuo, et salvum fac filium ancillae tuae (Psal. LXXXV), nec in eo punias delicta sui patris, aut malitiam matris suae. Ex certa et publica relatione cognovimus, quod imperator post Legiensis episcopi mortem, quem funesto gladio, longa tamen manu [Col. 1271D] dicitur occidisse, Ostunensem episcopum, et quatuor episcopos comprovinciales ejus, Salernitanum etiam et Tranensem archiepiscopos coarctat miseria carcerali, et quod auctoritas apostolica nullatenus dissimulare debuerat, Siciliam, quam a temporibus Constantini constat esse patrimonium S. Petri, post legationes, post supplicationes, post comminationes apostolicae sedis, in perpetuum Romanae Ecclesiae praejudicium, usurpatione tyrannica occupavit. In omnibus his non est aversus furor ejus, sed adhuc manus ejus extenta. Gravia quidem intulit, sed certissime potestis exspectare in proximo graviora. Hi enim, qui debuerant esse columnae Ecclesiae, in omnes ventos arundinea levitate moventur. Utinam recolerent [Col. 1272A] quod, propter negligentiam Heli sacerdotis ministrantis in Silo, gloria Domini de Israel translata est (I Reg. I); nec jam parabola temporis praeteriti est, sed praesentis; quia repulit Dominus tabernaculum Silo, tabernaculum suum, ubi habitavit in hominibus, et tradidit in captivitatem virtutem eorum, et pulchritudinem eorum in manus inimici! (Psal. LXXVII.) Imputatur eorum pusillanimitati, quod Ecclesia conculcatur, periclitatur fides, opprimitur libertas, dolus, patientia et iniquitas impunitate nutritur. Ubi est, quod Dominus Ecclesiae suae quandoque promisit: Suges lac gentium, et mamilla regum lactaberis; ponam te in superbiam saeculorum, gaudium in generationem et generationem? (Isa. LX.) Ecclesia olim superborum et sublimium [Col. 1272B] colla propria virtute calcabat, legesque imperatorum sacros canones sequebantur. Nunc autem ordine turbato, non dicam canones, sed canonum conditores pravis legibus, et consuetudinibus exsecrandis arctantur. Detestanda potentum flagitia tolerantur; nec est, qui mutire audeat et in pauperum peccata duntaxat rigor canonicus exercetur. Ideo non immerito Anacharsis philosophus telis aranearum leges et canones comparabat, quae animalia debiliora retinent, fortia autem transmittunt. Astiterunt reges terrae et principes convenerunt in unum adversus Christum Domini (Psal. II), filium meum. Unus eum torquet in vinculis; alter terras illius crudeli hostilitate devastat. Et, ut verbo vulgari utar, unus tondet, alter expilat; unus pedem tenet, alter [Col. 1272C] excoriat. Haec videt summus pontifex, et gladium Petri supprimit in vagina repositum. Sic addit cornua peccatori, ipsaque taciturnitas ejus praesumitur ad consensum. Videtur enim consentire, qui cum possit et deberet non corripit, et dissimulatrix patientia societatis occultae scrupulo non carebit. Imminet, sicut praedixit apostolus, tempus dissensionis, ut perditionis filius reveletur, instantque tempora periculosa (II Tim. III), ut scindatur tunica Christi inconsutilis, ut rumpatur rete Petri, et catholicae unitatis soliditas dissolvatur. Initia malorum sunt haec (Matth. VIII): sentimus gravia, graviora timemus. Nec prophetissa, nec filia sum prophetae; plura tamen de futuris turbationibus [Col. 1272D] dolor dicere suggerebat: sed ipsa verba, quae suggerit, subripit. Spiritum enim singultus intercipit, et animae vires moeror absorbens vocales meatus anxietate praecludit. Vale.





V. Chartula refutationis Petri Latronis, atque Nepotis domno Coelestino papae III facta. (Anno. 1193.)
(MURATORI, Antiquit. Ital., V, 844.]

In nomine Domini, anno Dominicae Incarnationis millesimo centesimo nonagesimo tertio, et anno III pontificatus domini Coelestini III papae, indictione XI, mense Julii.

Nos quidem Petrus Latro filius quondam Petri Latronis, pro medietate subscriptae rei, et ego Joannes [Col. 1273A] Nicolai Mariae Joannis, adjunctus curator Oddoni filio dudum Oddonis Petri Latronis, cujus domina Lucina avia et tutrix est, a manibus Joannis Donadei judicis datus ad agendum, et solutionem debitorum faciendum, et ad credita recipienda, sicut per instrumentum inventarii, manu Leonis scriniarii conscriptum, apparet; pro ipso minore, et pro altera medietate inferioris rei, ambo simul et pariter in praesentia dominorum judicum, Joannis Saxonis Archarii, et Henrici dativi, et per eorum auctoritatem atque decretum, quantum ad dictum minorem pertinet, propria nostra voluntate renuntiamus, et jure transactionis in omnibus et per omnia generaliter refutamus vobis domino Centio, Dei gratia, Sanctae Luciae in Silice diacono cardinali, [Col. 1273B] et domini papae camerario, mandato quoque, et procuratori in hac causa specialiter constituto praefati domini Coelestini, Dei gratia summi et universalis III papae, et ad opus et utilitatem ejusque successorum perpetuo, id est omnes illas ducentas libras denariorum Papiensium, quas quondam dominus Innocentius papa Petro Latroni, avo mei Petri Latronis, et proavo dicti minoris debuisse dignoscitur; pro quibus et castrum Saxi, civitatem Veterem, Gobitam et casale, quod dicitur Vulgare, in pignus concessit, et in beneficium dedit, sicut per privilegium praedicti domini papae Innocentii apparet; quod etiam pariter per privilegium, quod mihi Petro et Oddoni fratri meo, Patri olim dicti [Col. 1273C] minoris, dominus papa Alexander III ad ejus instar, et in eumdem modum, innovandi animo fecit, nihilominus comparet: in quo nobis pro eisdem ducentis libris denarium Papiensium dicta castra obligavit, et in beneficium dedit, praeter civitatem Veterem, quam tunc refutavimus. Quae vero privilegia amodo in omnibus infringimus et cassamus, ita quod nullius penitus momenti habeantur. Nec non refutamus vobis, ut dictum est, omnes illas quinquaginta libras proveniensium, quas in alia manu praelibatus dominus papa Alexander nobis debuit, prout in suo privilegio nunc usque comparavit, quod pariter infringimus et cassamus, et praedictum beneficium castrorum penitus refutamus. Quodcunque itaque jus, et quamcunque actionem [Col. 1273D] personalem et in rem, sive hypothecariam adversus praelibatum dominum papam Coelestinum, et in ejus possessionibus et bonis, et specialiter in dictis castris et casali nobis obligatis, et in beneficiis datis tam jure vel occasione beneficii, quam etiam respectu obligationis, et totius praefixae pecuniae, et ejus fructuum vel accessionum habemus, vel habere quoquo modo possemus, etiam undecunque et quomodocunque usque modo cujuslibet causae vel rei occasione, adversus dominum papam Coelestinum, et in dictis castris, et aliis bonis suis quaerere vel litigare possemus, vobis pro eo et suis successoribus, ut dictum est, procuratorio nomine, in omnibus et per omnia generaliter jure transactionis refutamus. Pro eo quod vos pro dicto domino papa, cujus procurator [Col. 1274A] estis, et ex ejus pecunia pro omni jure nostro mihi Petro Latroni centum uncias boni auri de rege solvitis causa transactionis, et mihi Joanni Nicolai pro dicto minore praedicto jure transactionis, et decreto praedictorum judicum alias centum auri uncias datis et solvitis, quas omnes pro ipso minore, et eorumdem judicum decreto, pro paterno debito ipsius minoris solvo filiis quondam domini Stephani Normanni, qui partem ejusdem minoris castri Cereris intus et de Toris nunc usque sub usuris pignori habuerunt, sicut per instrumentum, manu Joannis Kalo scriniarii scriptum, usque modo apparuit, quod mihi incisum reddiderunt. Propterea ego Joannes Nicolai pro dicto minore, et ego Petrus Latro, ex ipsis ducentis auri unciis, et ex omni [Col. 1274B] jure nostro, et ipsius minoris, quietos bene vocamus, et non solutae pecuniae exceptionem refutamus.

Et quia diu inter nos, et dictum dominum papam Coelestinum et praedecessores ejus non solum ex praedicto beneficio castrorum, verum etiam ex universa praelibata pecunia nomine impensarum concessa lis vel altercatio exstitit nonnullis quaestionibus innodata, talem nobis dictus dominus papa exceptionem proponebat, dicens: Beneficium dantis vel accipientis morte finiri, et dictam pecuniam totam vel partem esse nobis solutam, multis allegationibus asserentes; nos tamen non aliis probationibus, sed per praedicta privilegia nostram intentionem [Col. 1274C] fundare nitebamur. Tandem dominorum cardinalium, et aliorum prudentum virorum partibus intervenientibus, placabili pacto ad hanc transactionem pervenimus, cum tam majori quam minori de re dubia et lite incerta transigere a legibus permittatur. Ideoque amodo praedictus dominus papa et successores ejus ex hac causa quieti semper et pacifici maneant. Insuper etiam promittimus, hoc nostrum jus, scilicet mei Petri, et dicti minoris totum vel partem nemini concessum, vel aliter alienatum habere. Et specialiter ego Petrus promitto, si praedictus impubes vel alter ejus respectu, vel eo aliquo in tempore contra hanc refutationem venire praesumpserit, eum quiescere faciam. Si noluero, vel non potuero, et damnum aliquod ejus [Col. 1274D] occasione dictus dominus papa et ejus successores passi fuerint, tam ex hoc quam ex concessione vel alienatione praedicti juris nostri facta, si apparuerit, quod absit! quanti utriusque causae damni exstiterit, tantum auctoritate propria, et sine offensa juris, et alicujus curiae proclamatione, in meis rebus et possessionibus rusticis et urbanis eis placentibus jure pignoris vindicent, et eis plenarie satisfaciant. Et si contradicere voluero a jure, quod in eisdem bonis habeo, cadam, et tantumdem pro poena praestare tenear. Et huic promissioni sciens me legibus adjuvari, eo quod pro minore intercedo, illud scilicet juris vel legum auxilium, et omne aliud, quod pro me in hac causa omnino introductum est, omnino refuto.

[Col. 1275A] Praeterea ego dictus Petrus Latro et praefatus Joannes Nicolai pro dicto minore in omnibus praedictis capitulis refutamus omne jus et omnem exceptionem, qua uti possemus quoquo modo ad infringenda, quae dicta sunt omnia. Novissime autem ego Petrus Latro pro me et meis haeredibus et successoribus, et ego Joannes Nicolai pro dicto minore, et ejus haeredibus et successoribus, officio, quo fungor, vobis pro dicto domino papa, et ejus successoribus, ut dictum est, procuratorio nomine, hanc refutationem, et omnia quae denotantur superius observare, defendere et adimplere promittimus, sub poena supradictarum ducentarum unciarum auri duplarum, et soluta poena haec chartula nihilominus in sua maneat firmitate. Quam scribere [Col. 1275B] rogavi Joannem Leonis scriniarium in mense et indictione supradicta.

    Dominus Joannes Guidonis de papa, testis.
    Dominus Tostus Petri Deusvossalvet, testis.
    Petrus de Centio, domini papae uscerius, testis.
    Paulus Malagromus, domini papae uscerius, testis.
    Petrus Roberti, similiter uscerius, testis.
    Clemens uscerius, testis,
    Ego Joannes Leonis, sanctae Romanae Ecclesiae scriniarius, habens potestatem dandi tutores et curatores, emancipandi etiam, decretum interponendi, et alimenta decernendi, complevi et absolvi.







VI. Charta refutationis factae Coelestino III papae de civitate Castellana a Constantia et Sibilia sororibus, et Hyacintho Petri Deusvossalvet, et Nicolao et Octaviano fratribus. (Anno 1195.)
[MURATORI, Antiq. Ital., II, 141.]
[Col. 1275C]

In nomine Domini, anno Dominicae Incarnationis 1195, et anno IV pontificatus domni Coelestini III papae, indictione XIII, mense Februarii, die prima, nos quidem Constantia uxor quondam Andreottae, et Sibilia uxor Hyacinthi Petri Deusvossalvet, germanae sorores, filiae quondam Andreae de Baldoino. Nec non et nos principaliter Hyacinthus Petri Deusvossalvet, atque Nicolaus et Octobianus fratres filii dudum praefati Andreottae; omnes simul pro portione unicuique nostrum competenti, ante praesentiam [Col. 1275D] dominorum judicum, Saissonis primicerii, et Joannis Saissonis arcarii, atque Petri Pauli Rubei dativorum; et in praesentia domni Petri de judice causidici, et subscriptorum testium, propria nostra voluntate renuntiamus, et generaliter refutamus vobis domno Petro Saraceno domni papae senescalco, mandato et procuratori domni papae Coelestini ad hoc specialiter coram dictis sapientibus constituto, ad opus et utilitatem ipsius domni papae et successorum ejus, ac totius Ecclesiae Romanae perpetuo, id est omnem litem et petitionem, quam ipsi domno papae et Romanae Ecclesiae fecimus, petivimus, petere vel facere potuimus, videlicet de universa portione quondam Petri de Attegia, scilicet illarum mille marcarum argenti, quas ei et [Col. 1276A] suis consortibus olim domnus Adrianus papa IV debuit. Pro quibus ei civitatem Castellanam et universum comitatum ejus, ac Montem-Altum obligavit, et jure pignoris tradidit, sicut per privilegium ipsius domni papae Adriani apparet; quod, quantum ad portionem ipsius olim Petri de Attegia pertinet, inane desistat et vacuum, et nullius momenti penitus habeatur. Quae portio nobis competit vel competere videtur tam ex successione praedicti Andreae de Baldoino, quam ex concessione et mandato mihi specialiter Jacquinto pro medietate facto, et mihi Constantiae pro altera medietate, videlicet a Kiera uxore Petri Latronis, et filia quondam Farulfi de Monasterio; sicut per publicum, quod vobis tradimus, instrumentum apparet; et [Col. 1276B] ipsi quoque domino Andreae de Baldoino pertinuit ex successione olim Mariae filiae suae, quam ex domina Albascia uxore sua, et filia praefati domini Petri de Attegio procreaverat, sicut per testamentum ipsius dominae Albasciae apparet, quod vobis pariter pro ipso domno papa damus. Quodcunque itaque jus et quamcunque actionem personalem et in rem sive hypothecariam, tam etiam ad agendum quam excipiendum, quod quamve adversus dictum domnum papam, et universam Ecclesiam Romanam, et specialiter in omnibus praedictis rebus atque pignoribus, scilicet civitatis Castellanae intus et foris, ac totius comitatus et Montis-Alti, et generaliter in omni patrimonio Romanae Ecclesiae, et adversus aliam quamcunque personam habere possemus [Col. 1276C] jure vel occasione, seu respectu totius portionis praedictarum mille marcarum argenti ipsi olim domino Petro de Attegio competentis, et fructuum, usurarum, vel accessionum earum, poenae, et omnis causae; vobis, ut dictum est, procuratorio nomine pro ipso domno papa et suis successoribus generaliter refutamus, cedimus et mandamus. Ita ut quidquid nos usque modo quoad possessionem et proprietatem nostro jure et nomine respectu omnium praedictarum rerum adversus quamcunque personam agere vel excipere possemus, ipse amodo domnus papa et successores ejus suo jure et nomine agant et excipiant; et ut utili possint et directa actione intendere, vos in [Col. 1276D] re praedicta domni papae procuratorem constituimus.

Hanc autem refutationem, concessionem et mandatum vobis, ut dictum est, pro ipso domno papa facimus, pro sexaginta duabus marchis argenti et dimidia, quas nobis omnibus pro portione unicuique nostrum competenti, pro dicto domno papa et ex sua pecunia, ut dictum est, procuratorio nomine datis atque persolvitis. De quibus omnibus, et de omni nostro, quantum ad dictam portionem Petri de Attegia pertinet, praedictarum mille marcharum argenti, nos bene quietos vocamus, et non solutae pecuniae vel argenti exceptionem, et omnem aliam exceptionem, si qua contra praefatum domnum papam et Romanam Ecclesiam ad infringenda, quae dicta sunt, et inferius apparebunt, in omnibus ut [Col. 1277A] possemus, per omnia generaliter refutamus. Insuper promittimus sub poena praedictae summae argenti duplae, hoc nostrum jus, totum vel partem nemini concessisse, obligasse, nec aliter alienasse. Et si aliquid de rebus et possessionibus dictae civitatis Castellanae intus et de foris, et toto comitatu ejus per nos, aut per ipsum quondam dominum Petrum de Attegia, vel per suos haeredes et successores mole fuerit debiti obligatum, illud ex praedicta summa argenti recolligere et exobligare sub inferiori poena promittimus. Et si aliquando per alienationem vel obligationem a nobis factam, vel a praedicto domino Petro de Attegia et suis haeredibus et successoribus, dictus domnus papa et successores ejus, vel Ecclesia Romana damnum [Col. 1277B] aliquod patientur, quanti erit damnum, tantum in nostris bonis ipsi domno papa et successoribus ejus placentibus, sine juris offensa, et alicujus curiae proclamatione, auctoritate propria jure pignoris vindicent, quantum ad dictam summam argenti pertinet. Et si aliquo modo contradicere voluerimus, cademus a jure, quod in eisdem bonis habuimus, et ipsum damnum duplum ipsi Romanae Ecclesiae solvere teneamur. Pro quo vero damno, si, quod absit! accideret, nos specialiter Jacquintus et Nicolaus Andreottae insolidum nostra bona quantum ad illud pertinet, obligamus, et a Romana Ecclesia pro nobis et nostris haeredibus precario possidemus, renuntiantes omne juris vel legum [Col. 1277C] auxilium, quod pro nobis in hac causa introductum est, eo quod ex parte pro aliis intercedimus. Et amodo dictus domnus papa et successores ejus, ac tota Romana Ecclesia quiete semper et pacifice maneant. Et pro nobis et nostris haeredibus et successoribus nos omnes praedicti masculi et feminae vobis pro dicto domno papa et suis successoribus et tota Romana Ecclesia, quae dicta sunt, omnia observare, defendere, et adimplere promittimus sub poena totius praedictae summae argenti duplae. Et soluta poeta, haec chartula firma permaneat. Quam scribere rogavimus Joannem Leonis scriniarium in mense et indictione suprascripta XIII.

    Petrus Sarracenus Joannis Kinardi, testis.
    Paulus Malagromus domni papae userius, testis.
    [Col. 1277D] Gregorius Joannis Bibentisaquam, testis.
    Joannes Oddonis, testis.
    Laurentius Barbuccia, testis.
    Ego Joannes Leonis sanctae Romanae Ecclesiae scriniarius, habens potestatem dandi tutores et curatores, emancipandi etiam, decretum interponendi, et alimenta decernendi complevi et absolvi.







VII. Ingeburgis reginae Francorum ad Coelestinum---Quod ipsa neglecta, filiae ducis de Merania rex adhaeserit. (Anno 1196.)
[BALUZ. Miscell., ed. Mansi, tom. III, p. 21.]

Inopinati doloris anxietas me compellit exordium vobis proponere dolorosum, in gemitu cordis vestro [Col. 1278A] apostolatui mea gravamina flebiliter enarrare. Jam enim triennium est elapsum quod rex Franciae me in aetate nubili desponsavit et mihi, prout naturalis ordo requirit, debitum reddidit maritale. Postmodum vero instigatione diabolica et quorumdam malitiosorum principum persuasione seductus filiam ducis S. superinduxit et retinet pro uxore; me vero in quodam castello incarcerari praecepit, ubi sic proscripta dego quod ad coelum levare oculos non audeo neque possum. Nullam allegat praeterea parentelam nullamve causam alicujus excessus pro quo ab illo debeam separari; sed facit de voluntate decretum, de pertinacia legem et de voluptate furorem. Doleo quidem, et non tristari non possum, qui panem comedo cum dolore et potum cum lacrymis [Col. 1278B] assidue permiscere compellor (Psal. CI), et non pro me tantum, sed etiam pro rege, qui . . . . . . orthodoxae fidei, Christianis et universis de regno suo exemplum tribuit malignandi. Proh dolor! spernere vestrae sanctitatis litteras non formidat, audire cardinalium jussa recusat, archiepiscoporum et praesulum dicta contemnit, et admonitiones religiosorum quorumlibet aspernatur. Ego autem quid dicam et quid faciam ex toto ignoro, quoniam innumerabilibus angustiis circumvenior. Unde nisi vestra misericordia mihi misereri dignetur, morti succumbam in proximo temporali.





VIII. Philippi Belvacensis episcopi ad Coelestinum.---De captione sua.
[MANSI, Concil., XXII, 611.]
[Col. 1278C]

Venerabili domino et Patri COELESTINO summo pontifici PHILIPPUS Belvacensis episcopus salutem et obedientiae canonicae devotionem.

Supernae dignitatis favor felicitatem vestram et multiplices successus evexit in altum, ad memoriam reducens illud legale: Insontes invitat ad culpam, qui sontes praeterit impunitos. Universis Ecclesiis jam quasi notorium habetur, quam irreverenter, quamque inhumaniter in dominum suum regem Francorum rex Angliae jampridem insurrexerit, similis homini qui montem magnum fune circumligatum tentat dejicere. Afferens igitur secum ignem [Col. 1278D] et gladium, subnixus etiam apostaticis Braibancenorum cohortibus, patriam nostram irruerat, circumquaque depopulando. Quod cum vidissem, illius legalis non immemor: Vim vi repellere licet, et illius: Pugna pro patria, militum et civium cuneis, et aciei procerum immistus, hostibus irruentibus obviam exivi. Sed humanis noverca fortuna consiliis, propositum rei sinistro mancipavit effectui. Captus quidem ibi sum, et vinculis gravibus et catenis addictus; nec ordinis dignitas, nec Dei reverentia, remedii aliquid vel mitigationis mihi contulerunt. Taliter ergo rex Angliae in christum Domini more lupino saevire non formidavit; nec vestris auribus incognitum existimamus. Quid ergo dissimulatis? Quis pater videret filium errare, et [Col. 1279A] taceret? Quis virga filium non percuteret, ut gladium non incurreret? Desperat pater de filio, cum comminatione non corripit vel flagello. Luce quidem clarius clucescit quod rex Angliae, caeterique complices sui, qui violenter manus in nos injecerunt, dictae sententiae canonem inciderunt. Injurias nobis et molestias enormiter illatas vestrae paternitati lacrymabiliter insinuamus lacrymis nostris: et petitioni clementer condescendatis. Indignum est [Col. 1280A] siquidem subjectorum petitionem ad vos directam, vacuam reverti et inanem, quae et humilitatem redolet, et rationis subnixa est praesidio. Nec immunis est a culpa, qui cum potest corrigere, dissimulat emendare; nec caret scrupulo societatis occultae, qui manifesto facinori desinit obviare. Licet igitur verba doloris toties multiplicaverim, Pater sancte, ne miremini. Nescit, imo nequit, pectoris claustro dolor assiduus sepeliri. Valeat paternitas vestra.




Volume back matter





[Col. 1279]
TABULA RERUM ET VERBORUM In Commentariis in Cantica canticorum venerandi Patris Thomae monachi Cisterciensis adnotandorum. De commentariis enim reverendi Patris et theologi M. Joan. Algrini cardinalis quia in marginibus propter brevitatem nihil adnotatum est, seorsum post hunc apponetur tabella [1Kb]



[Col. 1279] A
    Aaron ornatus, 31.
    Accubitus regis, 24. Accubitus sponsae triplex, ibid.
    Actio trium virorum, 69.
    Adolescentulae sunt animae, 4. Adolescentula pariens, 132. Adolescens a Domino suscitatus, 31.
    Adventus Salvatoris triplex, 45, 63.
    Aedificare, 33.
    Aedificatio triplex, 15.
    Aedificium triplex pectorum, 33. Aedificia in montibus, 178. Aedificium ecclesiae, ibid.
    Aequinoctium, 111.
    Aestus triplex, 39.
    Affectiones animorum, 8. Affectio triplex, 39.
    Afflictionis causae, 57
    Ager triplex, 155.
    Alae seraphin duodecim, 6.
    Albedo quadruplex, 116.
    Allocutionis Christi utilitates, 172
    Alloqui sororem, 172.
    Altare, mensa, candelabrum, 5. Altare triplex, 81.
    Amana, id est diaboli caput triplex, 87.
    Amandi Deum causae quatuor, 6. Amari possunt tria, 39.
    Amictus Christi quadruplex, 90.
    Amicus custodit nos in tribus, 125.
    Amoris Dei proprietates sex, 5. Amor Dei in nos triplex, 4. Amor Dei in tribus, 32. Amor suavis in tribus, 33. Amor sapiens in tribus, ibid. Amor fortis in quibus, 7. Amoris languor triplex, 41.
    Amplexus sponsae ordo, 164. Amplexus sponsae, ibid.
    Amygdala, 7.
    Amygdalus, 12, 38.
    Angeli quatuor, 27.
    Animacuriosa requirit tria de Deo. 17. Animae tria consideranda, 18. Animae quatuor profectus, 30. Anima ponitur pro ovibus in tribus, 67. Anima quid sit, 169. Animae pulchritudo, 77. Anima ignorantis quatitur triplici turbine, 179. Animae perfectio e quibus, 151. Animae rigatio triplex, 175.
    Animi impugnatio triplici acie, 16.
    [Col. 1279] Animalium quatuor inter se comparatio, 138.
    Anni imperii Christi tres, 137.
    Aperit Deus in nobis varia, 104.
    Apertio triplex, 49. Apertiones Christi quatuor, 104. Apertiones conscientiae quatuor, ibid. Apertio cordis nostri ad contemplationem est quadruplex, ibid.
    Apostolorum vestitus, 179.
    Apparitio Dei quadruplex, 16. Apparitio triplex, 161.
    Aqua et poteus, 8. Aquae charitatem exstinguentes, 41. Aquarum deductio, 57. Aqua multiplex, 96. Aquae miraculose motae, 149. Aqua et vinum in nuptiis, 173.
    Aquila Ezechielis, 31.
    Aquilo ventus, 96. Ejus cum austro conflictus, ibid. Aquilo tria facit, ibid. Aquilonis incommoda, 174.
    Arabiae onus quod, est 64.
    Arbores tres in paradiso, 37. Arbores bonae utilitatis, 39. Arbor sub qua sponsa sedit, 38. Arbor justitiae, 168.
    Arcae moralis constructio, 65. Arca testamenti, 42. Arca, ostium, fenestrae, 104.
    Arcus quid notet, 88. Arcus tres, 136. Arcus iris, 134.
    Ardens et lucens, 170.
    Areolae, 120, 127.
    Arma Goliae quid signent, 66.
    Aromata et eorum odor, 90.
    Aromatum tria genera, 120, 178.
    Artificis varietas, 144.
    Ascendendi gradus, 70, 169. Ascendendi modi de lavacro, 80.
    Ascensus animae triplex, 23. Ascensus hominis triplex et quod ascendendum supra propriam voluntatem sit, 128. Ascensus Mariae virginis quadruplex, 167
    Assumptio multiplex, 159.
    Astutia daemonis in tribus, 41.
    Auditus visui praeponitur, 45.
    Aurora triplex, 135.
    Aurum purum, 1. Aurum quid significet, 5. Aurum sapientiae tria facit, 76.
    Auster ventus, 96. Ejus cum aquilone conflictus, ibid. Auster tria facit, 97.
    Avaritiae rotae, currus, aurigae, 20.
    [Col. 1280] Ave, vale, salve, 26.
    Aversio Dei seu dilecti, 154.

B
    Babylonis onus, 57.
    Baptisma, 148.
    Baptismus et ejus unctio, 41.
    Basis templi sculpturae, 31. Bases tres columnarum, 122. Basium et suavium, 1.
    Beatitudo quadruplex, 134. Beatitudo, 140.
    Bellum filiorum Israel, 13. Bellum gerenti necessaria, 15. Bellum seu praelium triplex, 118.
    Benedicti Patris benedictiones, 3.
    Benedictio a tribus gentibus, ibid.
    Beneficium triplex, 90. Beneficia Dei tria, 99.
    Bibuntur varia, 145.
    Bos, leo, homo, aquila, 147.
    Botri tres, 153.

C
    Calamitatum inferni species tres, 10.
    Candor quadruplex, 116.
    Candelabrum, 50, 35, 163.
    Candidatio bona et mala, 87.
    Canales purpurae, 151.
    Cantare mystice, 142.
    Capilli diversorum, 78. Capilli sponsae, 131.
    Capram pro peccatis immolari solitam, 131.
    Caprea, 43, 78. Capreae gemelli, 146.
    Captivitas triplex, 71.
    Caput triplex, 27. Diaboli, 87. Caput Christi aureum, 121. Caput in principe, 143.
    Carcer moraliter, 141.
    Carmelo caput sponsae comparatur propter tria, 150.
    Caro Christi tribus floruit, 12. Carnis voluptates quatuor, 31. Caro tripliciter immolatur, 55. Caro Christi pretiosissima, 75. Caro apposita, 101.
    Castitatem sex conservantia, 36. Castitatis domus, 110.
    Castrorum tria genera, 82, 142.
    Causae Dei adversum nos, 83.
    [Col. 1281] Cedere licet in tribus, 168.
    Cellarium, cubiculum, hortus, 8.
    Cervi et eorum natura, 43.
    Charitatis ordines, 39 Gradus, 59, 70. Eidem ascripta, 170. Charitatem exstinguentes aquae, 41.
    Christus niger et pulcher, 11. Ejus augmentatio, 17. Tentatio, 26. Similitudo cum malo arbore, 38.
    Christus est hedera, ficus, etc., 39. Ejus dolor, 42. Paupertas, 51. Nativitas, 50, Apportata, 52. Christi claritas, 68. Lacrymae, 83 Comparatio cum rore, pluvia haedo, pane, etc., 77. Christus quomodo visitat terram. 82. Quomodo habitat in nobis, 101. Christi aperitiones quatuor, 104. Christi remedia contra languorem mundi et quod descendit sicut pluvia, ros, et stillicidium, 106. Christi dorsum, manus, et caput aureum, 121. Christus frater noster est, 159. Christus fuit nobis datus, natus, damnatus, 160. Christus nos per quatuor docet, 162. Christus tria pro nobis dedit, 171. Christi facies triplex, 172.
    Chordae tres citharae, 121.
    Cibum sumendo servent religiosi praesertim tria, 101.
    Cingendi species, 107.
    Cinnamomum, 94.
    Circumcisio, 25, 150.
    Circumspectio, 165, 175.
    Circumstantiae aggravantes, 32.
    Citharae versio et chordae, 121. Civitates in quibus dilectus quaeritur, 66. Civitates tres quarum theologia meminit, 113. Civitas propugnaculum, 173.
    Claves quatuor, 48.
    Climata mundi, 30.
    Clypei quatuor, 83.
    Coelum triplex, 48.
    Coenaculum, 16.
    Cogitatio qualis sit, ibid.
    Cogitationum effectus, 26. Cogitationum tria genera, 78.
    Cognitio Dei triplex, 4.
    Colligationis dispersio triplex, 15.
    Colles tres, 86. Collis, mons, etc., 177.
    Colloquium sponsae, 86. Colloquium et osculum, 164.
    Collum sponsae, 21, 147. Collum corporis mystici, 83.
    Color triplex, 146.
    Colubri innovatio, 47
    Columbae proprietates, 27. Columbae triplex consideratio et columbae tres, 53. Columbae tres de quibus fit mentio in sacra Scriptura, 132.
    Columnae coeli et earum genera, 122.
    Commercium triplex, exsecrabile, miserabile, admirabile, 1.
    Compatiendum proximo, 84
    Conceptus liberatio, 160.
    Concubina pariens, 132. Concubinae proles triplex, ibid.
    Confessio pura, integra, aperta, et fidelis in tribus, 4. Confessionem quatuor impediunt, 32. Confessorum vestitus, 179.
    Confusio triplex, 51.
    Congratulandum, proximo, 85.
    Congregatio triplex, 49.
    Conscientia, 15, 24, 33, 40, 101 et 104,
    Consideratio triplex, 65
    Consolatio triplex, 99.
    Contemplatio trium, 23. Contemplationis excessus duo, 39.
    Conversatio triplex, 32.
    Convivium in monte, 100. Convivium nuptiale triplex, 179.
    Copiosus Deus in tribus, 121.
    Cordis varietas, 45. Cor tribus aperitur, ibid. Cor nostrum tripliciter [Col. 1281] a Deo aperitur, ibid. Cordis effusio quadruplex, 103. Cor nostrum aperimus quatuor modis ad contemplationem, 104. Cor est piscina quarta, 149.
    Cornu et lenticula, 4.
    Coronae quatuor, 59. Coronae Christi et bonorum tres, 75.
    Corvi proprietates, 117.
    Crater triplex, 145.
    Creatura omnis loquitur nobis modis tribus, 105
    Crines rasi Samsonis, 88.
    Crurum officium, 22.
    Crux Domini et ejus significatio, 152. Cruces tres, 142. Crucis virtus triplex, 168.
    Cupiditas in tribus, 66.
    Currere in odore unguentorum, 7. Currere, stare, ire, 146.
    Currus Dei et pudicitiae et rotae, 20. Currus Pharaonis tres, 20.
    Custodes civitatis, in tribus, 67. Custodes quinque, 68. Custodes Sion tres, 113.
    Custodienda sunt imitatoribus Christi praecipue tria, 67.

D
    Daemonis astutia, 41
    Damasci onera, 60.
    Debitores quibus simus, 159.
    Dedicatio triplex trium tabernaculorum, dedicare et dedicationis triplex utilitas, 12. Dedicatio ecclesiae, 179.
    Deliciae triplices, 166. Deliciae spirituales, 166.
    Dentes et dentium genera, 78. Dentes, labra, palatum, 153.
    Deprecatio Dei triplex, 169.
    Descendere et descensus dilecti tres, 127.
    Descensus Christi in Mariam virginem sicut descendit pluvia, ros, stillicidium, 106. Descensus dilecti triplex, 128. Descensus triplex, 136. Descensus Christi tres, ibid. Descensus culpae, ibid. Descensus compassionis et benevolentiae, 137.
    Desertum quadruplex, 71.
    Desiderabilis homo, 124.
    Desponsatio Ecclesiae triplex, 76, et animae triplex, ibid.
    Deo insultantes, praesultantes, exsultantes, et sibi saltantes, 8. Deus est tribus modis, 16. Deus apparuit quadrupliciter, 17. Deus occurrit tribus, 26. Deum derelinquenti tria sunt incommoda, 19. Deus est nobiscum tripliciter, 128. Deus comparatur soli, 135. Deus avertitur tripliciter, 154. Deus precatur triplices, 169.
    Dextera et laeva et laeva Dei tribus supponitur, 42. Dextera sponsi, 164.
    Diaboli machinatio, 149.
    Dies malus, 52. Dies triplex, 53. Dies tres, temporalis, spiritualis et coelestis, 62.
    Digiti multiplices, 109.
    Dilectio praelati triplex, 137. Dilectio triplex, 159. Dilectionis onera, 11. Dilectus ex dilecto, dilectus ex dilecta, et dilectus in dilecto, 116. Dilecti nomen triplex, 4. Dilecti sponsi laus, 62. Dilectum invenire impediunt tria, 65. Dilectus tenetur modis quatuor, 69. Dilectus filiabus Hierusalem, 125. Dilectus unde dicatur, ibid. Dilecti jugum triplex, ibid. Dilecti habitus et declinatio, 126. Dilectus ubi quaerendus, ibid. Dilecti inventio triplex, 160. Invenitur in tribus, 161. Dilecti apprehendendi ordo, ibid. Dilecti colloquium, 164. Dilecti fugae tres, 177. Diligit nos Deus tripliciter, 5. Diligendi tres [Col. 1282] causae, 6. Diligendi Deum modi tres, 36.
    Disciplinae domus, 110.
    Discretionis quinque, gradus, ibid.
    Dispensationis onera, 111.
    Distinctio pastorum, 85.
    Divinitatis gloria, 139.
    Divitiarum contemptus, 151. Divitiarum usus varius, 174.
    Docemur a Christo pro quatuor, 162.
    Dolor triplex, 30, 40, 42, 58.
    Dominus et Adonai interpretantur, 10, 5.
    Domus Dei et anima justi, 33. Domus triplex, 110, 162, 171. Domo ejiciunt hominem tria, 178.
    Dona Dei septem Spiritus sancti. 175.
    Dormitio triplex, 52.
    Dorsum Christi aureum, 121.
    Duplicitas triplex, 34.
    Duritia triplex, 26.
    Dux in praelio, etc., 5.

E
    Ebron in Sichem, 137.
    Ebur, 27.
    Eburna, 147.
    Ecclesiae ornatus, 31, 143. Desponsatio, 76. Anguli, 77. Collectio, 176.
    Effectus Spiritus sancti et nequam, 97. Effectus pietatis triplex, 161.
    Egressio animae, 165.
    Egressus et ejus causa, 75, 155.
    Electio triplex, 133.
    Electrum unde fiat, 22.
    Electus ex millibus dilectus, 116.
    Elementa e quibus homo constat, 75.
    Elementis quomodo abutimur, 152
    Emmanuel, 127.
    Emissiones quatuor, 94. Tres, 111.
    Equi et aurigae, currus Pharaonis, 20. Equorum vocabulo significantur tria hominum genera, 158.
    Esau oppositae tres turmae, 53.
    Eucharistia, 148.
    Euntium diversi gradus, 115.
    Evae tres filii, 13.
    Evangelistarum figurae, 146.
    Exactio, 177.
    Excellentia triplex, 139.
    Exinanitio Christi, 3.
    Exploratio apostolorum, 85.
    Exploratores varii, 163.
    Exsultare Deo et modi exsultandi, 9.

F
    Facies Dei, 16, 76. Facies Christi, 59, 171. Facies quatuor, 59, 78. Facies ad Deum convertenda, 61. Facies tripliciter se habens, 147.
    Favus et mel, 91, 92.
    Femina pariens, 132. Feminarum ornatus, 144.
    Fenestra et paries, 49. Fenestras ad quinque aperiri, 50. Fenestra, ostium, arca, 104.
    Fenum, lignum, stipula, 84.
    Fercula convivii spiritualis, 24, Fercula tria, 75.
    Fervor triplex, 25.
    Ficus quatuor, 56.
    Fides triplex, ibid.
    Figura ovis triplex, 131.
    Filii Evae tres, 13. Filii multiplices, 37.
    Fines terrae, 27, 42.
    Fistula, 94.
    Flamma fornacis mundi triplex, 106.
    Florere germen, 138.
    Flores carnis Christi tres, 12.
    Florum utilitates, 29. Floris varia acceptio, 34. Flos ubi reperiatur, ibid. [Col. 1283] Flos mali arboris, 37. Flos tria habet bona, 41. Flores, hiems, imber, 53. Floris processus, 54. Flos triplex, 64, 155.
    Fluenta gratiae tria, 22.
    Fluidi triplices, 169.
    Fontes tres, 28.
    Fontis nomen triplex, 96. Fons multiplex, ibid.
    Foramen triplex, petrae, aspidis, acus, 108.
    Fornacis flamma et incendium, 106.
    Fortes triplices, 66.
    Fortitudo est doctori necessaria, 137. Fortitudo triplex, 127.
    Fossa duplex, 9.
    Foveae gradus triplex, 70.
    Fratres contra nos pugnantes, 13 Frater noster Christus, 159. Fratres tres habemus omnes, ibid.
    Fructus terrae, 7. Fructus multiplices, 49, 123, 176. Fructus perceptio, 175
    Frumentum, vinum, oleum, 8. Frumentum varium, 145.
    Fuga quadruplex, 103. Fugae dilecti tres, 177.
    Fundamentum fidei, et supra quod alii aedificant ligna, alii fenum, etc., 33. Fundamentum multiplex, 171.
    Funiculus coccineus, 81. Funiculus triplex, 81. 166.
    Furnus ex quibus, 71.

G
    Gallus quatuor facit, 52. Gallus quando cantet, 141.
    Gaudium triplex, 28, 163, Gaudium triplex, et quodlibet multiplex, 43, 44, 56. Gaudia plena in tribus, 57. Gaudiis in tribus sequuntur justi vestigia Christi, ibid.
    Gemitus triplex, 30.
    Gemma grata, gratior et gratissima, 6, 130.
    Genarum notae, 120.
    Generationes quatuor sapientiae, 52.
    Germen triplex, 138.
    Germinantium quatuor genera, ibid.
    Gladii sex, 73. Gladius super in femur, in corde, in ore, in manu, ibid. Gladii usus et quis pertransivit animam Mariae, 99.
    Gloria triplex, 44, 84. Gloriae locus triplex, 51. Gloria differenter oritur, 57. Gloria unigeniti triplex, 101. Gloria omnium sanctorum, 116. Gloria vestium, 137. Gloria Divinitatis, 139.
    Gloriari bono potest homo in tribus, 57.
    Gloriosorum quatuor proprietates, 21. Gloriosus Deus in tribus, 116.
    Goliae arma quid signent, 66.
    Gradus ascensus octo, 75. Gradus videndi Deum tres, 85. Gradus discretionis quinque, 110. Gradus euntium diversi, 115. Gradibus tribus provehit Deus sanctos suos. ibid. Et gradus quatuor quibus provehitur anima, 127. Gradus humilitatis, 129. Gradus maiitiae et justitiae, 118. Gradus ascendendi, 159. Gradus tres charitatis, 170.
    Gratia triplex, 52, 95, 101. Gratiae aguntur Deo in tribus, 9. Gratiae gradus, 51.
    Gressus justorum, 114.
    Guttur triplex, 124.

H
    Habitatio Christi in nobis rursus triplex describitur, 101.
    Habitavit Christus in nobis modis tribus, 101
    [Col. 1283] Haedus, 8. Haedus triplex, 77. Haedus, id est peccatum triplex, 99.
    Hiemis pigri natura, 54. Hiems, imber, flores, 53. Hiems triplex, ibid.
    Hinnuli agiles, 146.
    Homo triplex, 42. Hominis formatio, deformatio et reformatio, 47. Homo desiderabilis, 124. Homines cur spernantur, 161.
    Honor Domini triplex, ibid. Horti quatuor, 92. Hortus quadruplex, 98. Hortus in quem descendit dilectus, 112. Vide ortus.
    Hostes triplices, 13.
    Humiliationis Christi causae, 115.
    Humilitas triplex, 4, 163. Humilitas Domini, 2. Humilitas in quibus sit Deus unde nobis amandus, 51. Humilitatis tres gradus, 24. Humilitatis domus, 110. Humilitatis gradus, 129.
    Hydriae sex, 172.

I
    Idola carnis, 90
    Ignis in rubo, 5. Ignis triplex, 12, 91. Ignis proprietates tres, 35 Ignis multiplex, 94. Ignis effectus, 98. Ignis usus multiplex, 171.
    Ignorantia animae, 139.
    Imago Christi triplex, 112. Imago Dei, 135. Imago triplex, 169. Imago cordis triplex, ibid.
    Imber, hiems, flores, 53. Imber triplex, 54.
    Imitatoribus Christi custodienda sunt tria, 67.
    Imperii Christi anni tres, 179.
    Imploratores varii, 85.
    Incommodum triplex, 50. Incommoda quatuor, 162.
    Incredulitas triplex, 112.
    Indigentia fratrum in tribus, 40.
    Inferni calamitas triplex, 10. Infernus et ejus cruciatus, 71. Infernus triplex, 48. Inferni flumina quatuor, 114. Infernus multiplex, 140.
    Infirmitas varia, 138.
    Ingressus sponsi, 69.
    Inimicus hominis triplex, 118.
    Iniquitatis tres species, 10.
    Insinuatio, 177.
    Insulae periculum triplex, 163
    Insultantes Deo sibi saltantes, 8.
    Intellectualium rerum divisio, 16.
    Inventio et osculatio, 160. Inventio dilecti triplex, ibid.
    Ira triplex, 36.
    Ire, currere, volare, 146.
    Iris arcus coelestis, 134.
    Isaac et ejus prandium, 8

J
    Joannis Baptistae laudes, 15.
    Jucunditas superna triplex, 34.
    Judicium triplex et quadruplex, 4. Judicium datum Filio, ibid. Judicium triplex, 46, 50. Judicium extremum, 50, 108. Judicium cum diabolo in tribus, 82.
    Jugum dilecti triplex, 125.
    Jumentorum genera quatuor, 67.
    Justitia hominis triplex, 9. Justitiae gradus, 118.
    Justus triplex, 19. Justus multiplex, 52. Justi sequuntur vestigia Christi tribus gaudiis, 57. Justorum gressus, 143

L
    Labia sponsae, 91. Labia, lingua, vestimenta, virginis quae et qualia, 92. Labia, dentes, palatum, 153
    [Col. 1284] Labor multiplex in diversis, 58. Labor triplex in tenebris primis, secundis et tertiis, 61.
    Lac et vinum 50 Lac triplex, 100.
    Lacrymae, 120. Lacrymae triplices, 142.
    Laetari de quibus deceat, 8.
    Laetitia triplex, 76.
    Laeva Dei supponitur tribus, 42. Laeva manus tria facit, 164.
    Lampas, candelabrum, lucerna, 50 Lampas ardens, lucens, 170.
    Lanceae fixae in cor Absalonis, 36.
    Languor amoris triplex, 41. Languor mundi ante Christi adventum triplex, 106. Languor animae in variis, 114.
    Lapidum significatio, 22. Lapis sepulturae Dominicae, 26. Lapis in fundamento quem capit Jacob in titulum, 33. Lapidis locus triplex, 47. Lapis triplex, 57.
    Lapsum faciunt tria, 143.
    Laqueorum triplicitas et tensio, 10.
    Latendi tres causae, 77.
    Laus Dei, 142.
    Lavacrum septiforme, 79. Lavacrorum genera, ibid., et 131.
    Lectuli quatuor, 29. Lectulus triplex, 64. Lectuli ad quem invitatur sponsus apparatus, 72. Lectuli sponsae tres, 165.
    Lectus Christi triplex, 49.
    Lenticula olei, 4.
    Lex triplex, humana, Mosaica, evangelica, 5. Leges latae, 128.
    Liberalitas Dei, 99.
    Lignum, fenum, stipula, 84. Ligni nomine quid appellandum veniat, 168.
    Lilium in quo tria consideranda, 34, Lilium in locis tribus inveniri, 35. Lilii forma, 36. Lilia virtutum et lilium triplex, 62. Rursus lilium triplex, ibid. Lilia tria in ventre virginis, 121. Lilia tria, 127. Lilium et ejus ornatus, 146.
    Lingua sponsae, 91, Lingua quadruplex, ibid. Lingnae igneae quatuor, 112.
    Liquefactio triplex, 112.
    Livor quid sit, 113.
    Loca tria, doctrinae, pugnae, et melicinae in diversis, 49. Locus gloriae triplex, 51. Locus lapidis triplex, 47 Locus triplex, 57, 110. Locus quadruplex, 148.
    Locutio triplex creaturarum, omnium ad nos, 105.
    Lucens et ardens, 170.
    Lucernae quatuor, 49. Lucerna, lampas, candelabrum, 50
    Luciferi conatus, 3.
    Luminaria quatuor fecit Deus, 6.
    Lunae claritas a sole, 135. Lunae interpretatio, ibid.
    Lux triplex, 19. Lux quadruplex et triplex, 52.
    Luxuriae rotae et currus, 20. Luxuriae immundities, 97.

M
    Magnanimos in oratione faciunt tria, 133.
    Magnum dicitur quid tripliciter, 27.
    Malitiae gradus, 118.
    Malus arbor et ejus flores, 38. Malum granatum, 162.
    Mandragora et ejus forma, 157.
    Mansiones tres, 16.
    Manus Dei ad tria patet, 42. Manus sponsi, 108. Manus Dei bis mittitur ad nos, ibid. Manus dilecti tornatiles. 120. Manus Christi aurea, 121. Manus triplex, 140.
    [Col. 1285] Mare est mundus, 20. Mare significat persecutores, 62.
    Maria est lenticula, 4. Maria collum, 21. Maria stella, luna, aurora, 22, Mariae ortus et ascensus, 71. Maria offert Christum, 89. Maria iridi camparatur, 134. Mariae plenitudo, 135. Maria est luna, ibid. Mariae miraculum, 98. Maria est aurora, 135. Mariae privilegia, 146. Mariae ascensus, etc., 167. Maria est mater nostra, 159.
    Marsupium diaboli, 1.
    Martyrum triplex gradus, 156. Martyrum vestitus, 179.
    Matrimonium, 29.
    Matres tres, 168.
    Mel et lac sub lingua, 91. Mel et favus, 100.
    Membra quibus tangitur et tangit Deus, 130.
    Mensa triplex, 123. Mensae tres in monte quibus nos reficit Dominus, ibid. Mensarum alia consideratio, 123. Mensam faciamus puero, 49.
    Mensura triplex, 3. Mensurae varietas, 102.
    Meridies triplex, 17.
    Metallorum typi, 15.
    Migrare, emigrare, transmigrare, quibus conveniant, 69.
    Millenarius, 175.
    Miraculum triplex, 38. Miraculum in Maria triplex, 98.
    Misericordia Dei triplex, 2. Misericordia tripliciter interpretatur, ibid. Misericordia hominis triplex, ibid. Misericordia et veritas obviant sibi, ibid. Misericordia Deus et Dei, 3. Misericordia triplex, 31. Misericordia Dei et hominis, 66. Misericordiae opera sex, 160.
    Missae quare tres leguntur in Nativitate Domini, 50.
    Monilia sponsae et quid monile, 21. Moniti comparatur Christus, 144. Monilis interpretatio, ibid.
    Mons et campus myrrhae, 87. Montes tres in quos ascendit Dominus et unde dedit testimonium, 78. Montes quatuor, 123. Montium tria genera, 177.
    Moriendi varius modus, 31.
    Mors hominis triplex, 18. Mors reproborum triplex, 140. Similiter poenitentium et justorum, ibid. Mortis tres nuntii, 145.
    Motus animorum quatuor, 13. Motus terrae triplex, 109.
    Mulier nigra et formosa et mulieres triplices 11. Mulieres septem, 162.
    Mulsi et ejus effectus, 153.
    Mundi languor ante Christi adventum triplex, 106.
    Mundum et immundum, 124.
    Murus, ostium, etc., 173.
    Myrrhae virtus, 24. Myrrha triplex, 76, 86, 167. Myrrhae campus, collis, et mons, 86. Myrrhae probatio, 109. Myrrha ter Christo oblata, 163.

N
    Nabuchodonosoris arbor, 37.
    Nardus mystica, 94.
    Narium tria genera, 149
    Nasci Christum, 50.
    Nativitates Christi tres, 23. Nativitas nostra triplex, 28. Nativitatis Christi fructus, 72. Nativitatis moralis profectus, ibid.
    Naturae variatio, 50.
    Naves Salomonis, 163.
    Nazareth interpretatio, 155.
    Nidus triplex, 55.
    Nigra et formosa mulier, 11. Niger et pulcher Christus, ibid.
    Nomen dilecti triplex, 4. Nominum sponsae ratio, 52. Nominum ratio, 53. [Col. 1285] Nominum sponsae ratio, 132. Nomen Christi triplex, 162.
    Novissima hominis considerandum habent corporis et animae divortium, 59.
    Novitas triplex, 47.
    Nox quadruplex, 67. Nox triplex, 135.
    Nubes triplex, 130, 136.
    Nuci comparatur recte justorum vita, 136. Nuci insunt quatuor, 137.
    Nuptiae in Evangelio tres, 172. Nuptiae moraliter ibid.

O
    Obedientia triplex, 101, 115. Obedientia in tribus consistit, 129.
    Oblatio Mariae, 89.
    Obstinationis duritia triplex, 15.
    Oculus vere simplex, 26. Oculus multiplex 1-27. Oculi stultorum et columbae, ibid. Oculos varie habentes, 63. Oculi animae duo 88. Oculos ne coelum videant tria impediunt, 127. Oculorum aversio triplex, 130.
    Odor ex quibus causis fiat, 24. Odor triplex, 153. Odorem ubi det vita ista, 157.
    Oleum effusum et multiplex, 4. Oleum, vinum, frumentum, 8. Oleum devotionis, 25. Olei amoris triplex suavitas, 40. Olei effectus, 40.
    Onera onerum sunt tria. 10. Onera negotiorum varia, ibid. Onera praedictis dissimilia, 11. Onera dispensationis, religionis, dilectionis et alia quadruplicia, 11. Onus seductionis triplex, 58. Onus invidiae triplex, 58. Onera undecim ex ordine notanda. Onus Babylonis, Philisthiim, Moab, etc., 57, 58. Onus Moab, id est de patre acceptum in generatione triplex, 58. Onera quatuor Damasci, 60. Onus sextum videlicet deserti Maris, id est persecutorum, 62. Onus septimum duma, 63. Onus octavum in Arabia, 64. Onus nonum vallis visionis, 64. Onus decimum quod est Tyri, 65. Consideratur in tribus, ibid. Onus perfectorum quod est tertium, 66. Onus undecimum jumentorum austri et jumentorum genera, 67. Onus damnatorum triplex, 115. Onus malorum triplex, ibid. Onerum gravitas, 163.
    Opera misericordiae sex, 160.
    Opprobrium triplex, 162.
    Oraculum et id triplex, 38.
    Oratio utilis et inutilis, 60. Orationis magnanimitas procedit ex tribus, 133. Oratio triplex, 176. Oratio pura et insinuatio, 177.
    Ordines charitatis duo, 39. Ordo istorum verborum: quaesivi, inveni, tenui, introducam, 69 Ordo poenitentiae, 84. Ordo charitatis 135. Ordo Ecclesiae, ibid. Ordines tres, 142. O do apprehendendi dilecti, 161. Ordo quo venit ad amplexum sponsa, 165.
    Ornamentum et vestes sponsae, 32. Ornamenta Ecclesiae tria, 143. Ornamenta principum, ibid. Ornamenta praelatorum, ibid. Ornamenta religiosorum, ibid.
    Ornatus Aaron et moralis, 31, 32. Ornatus domus, thalami et lecti, 32. Ornatus Ecclesiae, 179.
    Ortus seu hortus, 8. Ortus in quem descendit dilectus, 127. Vide hortus.
    Oscitationes septem, 4.
    Osculatio et a conceptu liberatio et inventio, 160.
    Osculum et osculum quadruplex videlicet carnis, daemonis, hominis, dilecti. Et tria esse in osculo, labia, [Col. 1286] anhelitum et oris approximationem, 50. Osculum, osculans et osculatum et quid osculum, basium et suavium differunt, ibid. Osculum triplex, reconciliatorium, remuneratorium, contemptorium, ibid. Osculum triplex. 161. Osculum et colloquium, 164.
    Ostium, arca, fenestrae, 104. Ostium triplex, 111 Ostium, murus, etc., 173. Ostium morale, ibid.
    Ovis triplex sterilitas, 80. Ovis figura triplex, 131.

P
    Pacis effectus triplex, 45. Pacis commoda, 140.
    Palatum, dentes, labia, 153
    Palliatio vitiorum, 17.
    Pallium Joseph, 51. Pallium triplex. 113.
    Palma in quibus sit nobis imitanda, 117. Palmae forma, 151. Palmae tres fructus, 152.
    Panis triplex hordeaceus, subcinericius, similagineus, 2. Panis triplex, 77. Panis triplex, 99, 134. Panis appositus, 101. Panes tres, 162. Panis multiplex, 145. Panes tres in Bethlehem, 155.
    Parabolae in Evangelio tres Christo assignatae, 130.
    Paradisus in qua triplex facta divisio, 144.
    Parientium differentiae, 132.
    Paries templi Salomonis, 32. Paries et fenestra, 49. Parietes visum impedientes, 50.
    Pascua tria, 127.
    Passio Christi, 87, 164, 169. Passiones diversi temporis, 84.
    Passionum tria genera, 25
    Pastoralis vita qualis esse debeat, 138.
    Pastorum distinctio, 85.
    Pater quomodo filium recipit, 90.
    Patriarchae, 12, 30. Et omnes formae triplices, ibid.
    Pauperes censu et spiritu, 160.
    Paupertas Christi, 51.
    Pax Dei triplex, 9. Pax et justitia se invicem osculantur, 10. Pax triplex, 52, 70, 155. Pax multiplex, 174.
    Peccata in Spiritu sancto tria, 35. Peccatorum tria genera, 55. Peccatum hominis requiritur a quatuor ab homine, a diabolo, a proximo et a praelato, 68. Peccatum ut haedus triplex, 99. Peccati derelinquendi gradus tres, 168.
    Pedes spirituales, 107.
    Pellium quatuor genera, 12.
    Peregrinantes a tribus affliguntur 10. Eorumdem onera, ibid.
    Peregrini sumus et servi, 72.
    Perfectio quadruplex, 127. Perfectio triplex, 172.
    Persecutorum tria genera, 62.
    Personae quatuor ad Salvatoris oblationem venientes, 98.
    Petentium gradus tres, 69.
    Petrae triplex reperitur nobis incommodum, videlicet petra offensionis, scandali et confractionis, 75. Petrae commodum triplex, ibid.
    Philisthiim onus in tribus, 58.
    Pietatis effectus triplex, 156.
    Pigmentarii, 120. Pigmentum vinum conditum, 163.
    Pisces varii, 102. Pisces nobis imitandi, 158.
    Piscinae, quatuor, 158.
    Planctus perfectio, 142.
    Plenitudo triplex, 101. Plenitudo Mariae, 135.
    Poenitentia triplex, 32. Poenitentia [Col. 1287] triplex, 36. Poenitentiae bona, 165. Poenitentiae ordo, 84.
    Poma nova et vetera, 158. Poma nova quatuor, ibid. Poma vetera tria, 159. Poma triplicia, 137.
    Portantes Christum varie, 25.
    Portae quatuor, 157. Portarum variae divisiones, ibid. Portae Hierusalem, ibid. Portarum moralizatio, 158. Portarum alia divisio, ibid.
    Potentia duplex, 166.
    Praedicatio, 141.
    Praedicatori habenda, 31.
    Praelatus per tria proficit, 73. Praelati dilectio triplex, 137. Praelatis animadvertenda, ibid. Vita ejus qualis sit, 138. Praelatorum sollicitudo circa quae esse debeat, ibid. Praelatorum ornamenta, 143.
    Praelium triplex, 118.
    Prandium Isaac, 8.
    Princeps triplex, 142.
    Principum ornamenta, 143.
    Probatio triplex, 23.
    Profectus tres gradus, 68.
    Profectus animae, 174.
    Proles concubinae triplex, 132.
    Promissum triplex, 50. Promissa sponsae tria, 176.
    Propugnaculum, civitas, 173.
    Proximo compatiendum in quatuor, 84. Congratulandum in multis, 85.
    Pudicitiae currus et rotae, 20.
    Pueri in camino positi, 109.
    Pulchritudo sponsae, 26, 27. Pulchritudines sponsi, ibid. Pulchritudo animae, 77. Pulchritudo in tribus exterius, ibid.
    Purificationis tria animalia, 23. Purificationi Mariae concurrentes in templo, 98.
    Puritas animae, 151.
    Putationis tempus, 54. Putatio triplex et pro tria fit, 55.
    Puteus et aqua, 8. Puteus triplex, 96.

Q
    Quadragesimae tres, 23.
    Quadrans novissimus, 75.
    Quadrigae quatuor, 140.
    Quaerendi modus, 130. Quaerentes Deum, 16. Quaerentes tria frustrantur, 64. Quaerentes veniam, 85.
    Quies animae triplex, 70. Quietis investigationi quae sint necessaria, 165.
    Quinquagenae psalmorum, 94.

R
    Radix mala est diligenter evellenda, 15. Radix Jesse et o radix Jesse, 80. Radix quadruplex, ibid. Radix tertiae profectus, ibid. Radicis Jesse quatuor signa, ibid.
    Rana et ejus natura, 97.
    Reclinatorium triplex, 75. Reclinatorium dilecti, 126.
    Recognoscimus nos ipsos tripliciter, 18.
    Rectitudo et ejus observatio, 9. Rectitudo in quibus sit, ibid. In pondere, numero et mensura, ibid. Ascensus ad eam, 10.
    Redimet nos Deus a multis, 46.
    Reges tres, primus laborantium, secundus morientium, tertius gentium, 47. Rex gentium Christus, ibid. Reges quadruplices, 163. Rex, regina, concubina, adolescentula moraliter, 132. Regum magorum oblatio, 163.
    Regina pariens, 132. Regnum Dei commissum tribus virtutibus, 3. Regnum Dei attingitur per quatuor, 16. Regnum triplex, 94.
    [Col. 1287] Religionis onera, 10, 11. In cibo cura et rigor, 129. Quadriga, 140. Ornamenta et gradus, 143. Profectus in tribus gradibus, 155.
    Remedium triplex Christi contra triplicem languorem mundi, 106.
    Remissio triplex, 99.
    Repere, ore, pectore, ventre, cauda, 32.
    Resurrectio triplex, 25. Resurrectio quadruplex, 98.
    Retributio Dei triplex, 176.
    Reversiones quatuor, 141.
    Rigatio animae triplex, 175.
    Rigor religiosi quadruplex, 129.
    Rivi quatuor e corpore Christi, 83. Rivi tres unius fontis, 158.
    Ros et ejus effectus, 106. Ros triplex a Christo adducitur, varia, ibid. Ros quadruplex, 68. Roris fecunditas triplex, 106.
    Rota, 146.
    Rubor causae, 131. Rubor triplex, 116
    Rubus et ejus asperitas, 5.
    Ruina triplex, 98.
    Ruth quam figurabat, 132.

S
    Sabbatum animae triplex, 70.
    Sacramentorum tria genera, 55.
    Sacrificium multiplex, 81. Sacrificium triplex, 25, 34. Sagitta quadruplex, 89.
    Salomonis lectuli tres, 73.
    Saltus mysticus, 45. Diabolicus, 61.
    Salutatio triplex, 26.
    Samson, 9.
    Sanctificatio triplex, 150.
    Sanctis suis dat Deus triplicia, 116.
    Sanguisuga et ejus filiae, 60.
    Sanguis triplex, 60, 79. Sanguis multiplex, 81.
    Sapientia quadruplex, 48. Sapientiae generationes, 59, 84
    Sapor triplex, 30.
    Sapphiri tres, 121.
    Scientia quaeritur ob quinque causas, 139.
    Scorpius quid sonet, 94.
    Scriptura est cella vinaria, 39. Scrupuli cordis tres, 86.
    Scyphus triplex, 145.
    Sedere in umbra cur optemus, 39. Sedet Christus, sedet Spiritus sanctus diversimode, 92.
    Semen triplex, 29. Seminis Abrahae utilitas, 71. Semen verbum Dei, 155. Semen spargitur, 127.
    Semita triplex, 19.
    Senarius numerus, V, 73.
    Sermo Dei est gladius, 51.
    Serpentium tria genera, 71, 156.
    Sessiones quatuor, 52.
    Siccitas triplex, 106.
    Sicera quid sit, 28.
    Signaculum triplex, 38, 169. Signaculum et sigillum, ibid. Signaculum quadruplex, ibid.
    Signorum genera, 50, 56, 99.
    Silentii onus et silentium confessionis triplex, 63.
    Similae sacrificium, 162.
    Simplicitatem tria impediunt, 55.
    Sindones tres, 128.
    Sinistra sponsi, 164.
    Sitientes tres, 96.
    Sodales Christi triplices, 17.
    Solis malitiae effectus, 18. Sol tribulationum facit tria, 18. Solis ortus, et Sol justitiae, ibid. Solis effectus, 12. Occasus, 36. Obscuritas, 51. Ortus et occasus, 65. Soli comparatur Deus, 135.
    Solemnitas triplex, 42. Et viae ad eam perducentes, ibid.
    [Col. 1288] Solitudo triplex, 104, 113.
    Solium triplex et quodlibet eorum multiplex, 44.
    Sollicitudo triplex, 43.
    Solomon licet rectius scribatur; tamen quia minus consuete videatur in dictione Salomon.
    Soni tres tubae, 109. Sonorum tres species, 142.
    Sopor triplex, 29.
    Sordes tres, 91.
    Sorores hominis tres, 100. Soror parva, 172.
    Species multarum, 27.
    Speculum debemus tenere, tergere, et inspicere, 85.
    Spes triplex, 34.
    Specula et speculum, 114.
    Spernendi hominis causa, 161.
    Spinae id est ubi sint, 35. Spinae tentationum: et pungentes lilium, 36.
    Spiritus sanctus loquitur tribus vocibus, 16. Spiritum sanctum expellunt tria, 34. Spiritus sancti apparitio in tribus, ibid. Peccata in ipsum, 35. Spiritus vires, 51. Spiritus sanctus ter datus, 94. Spiritus quadruplex, 97. Spiritus sancti effectus, ibid. Spiritus mendax, 97. Spiritus nequam effectus, ibid. Spiritus sanctus opponit se spiritui immundo et quomodo repleat suos, etc., 97. Spiritus sanctus ut vinum laetificat, 100. Spiritus sanctus ad tria datur, 161. Spiritus triplex, 147 Spiritus sancti dona, 175.
    Sponsalium quatuor genera, 11. Sponsae ornamenta et vestes, 22. Sponsae vox auditur a tribus, 60. Sponsae colloquium, 86. Sponsae nomina, 132. Sponsae laudes, 129, 134. Sponsa in Canticis, 145. Ante venter. Sponsae tria promissa, 176. Sponsae et sponsi pulchritudo videatur in vocabulo pulchritudo.
    Sponsus quid loquatur, 51. Sponsus ad quid venerit, 86. Et quibus venit ibid.
    Stacten et storax, 7.
    Stare, ire, currere, volare quid inter se differant, 146.
    Stellarum tria genera, 135.
    Sterilitas triplex ovium, 80.
    Stercorum quatuor genera, 80.
    Sterquilinium, 158.
    Stola multiplex, 22.
    Suavium et basium, 1.
    Substantia multiplex, 171.
    Supplicatio triplex, 176.
    Superbia in tribus, 123.
    Suscitare dilectam, 165.

T
    Tabernaculorum genera, 11, 142. Gradus ascendendi ea, 12.
    Tactus multiplex, 134.
    Templum Domini triplex, 136. Templa quatuor, 59.
    Tempus malum multiplex, 45. Tempora tria, tentationis, luctationis, putationis, 54.
    Tenebrae tres, 61, 64.
    Tentatio et processus culpae, 46. Tentatio quadruplex, 73
    Terebinthus, 7.
    Terra triplex est, 54, 82. Terram visitavit Christus, ibid.
    Terraemotus triplex, 109.
    Testamentum formatur, firmatur, confirmatur, 4.
    Thalamus triplex, 23.
    Thamar amaritudo, 73.
    Thus et ejus praeparatio, 164.
    Tigna tria, 31.
    Timor triplex, 36, 58, 73, 75.
    Tormentum conscientiae, 140. Tormentum poenitentiae et malitiae, ibid.
    [Col. 1289] Transgressores diversi, 170.
    Transit dilectus per varios, 111.
    Transmigrationis vasa, 69.
    Tremor ex quibus, 108.
    Tribulationes septem, 53.
    Tribuli et spinae, 2.
    Tuba triplex et tubae, 7, 81. Tuba triplex, 82. Tuba habet tres sonos, 109.
    Tunicae quinque, 107.
    Turbae tres Esau oppositae, 53.
    Turbine triplici anima ignorantis quatitur, 139.
    Turmae Esau oppositae, 53. Turmae oppositae vasis, etc., 69.
    Turris civitatis mystice, 83. Turres tres, ibid, 148. Turris tria habet, 147. Turris spiritualis, 174.
    Turturis consuetudo, 21. Quatuor laudabilia, 55.
    Tyri onus in tribus consideratur 65.

U
    Ubera et vinum. Et duo ubera sponsi et sponsae, 2, 9. Ubera et mamma, 89. Ubera mystica, 146, 160. Ubera et eorum effectus, 156. Ubera non habens, 172.
    Umbilicus et ejus figura, 144.
    Umbra refrigerii, 37. Umbra triplex, 39, 63.
    Unanimes sumus in tribus, 133.
    Unguenta, et unguenta bona, meliora et optima, 3. Unguentum triplex, ibid. Viri illo unguntur triplices, ibid. Unguentum viri irreprehensibilis, ibid. Unguenta sponsae propria, 7. Unguentum rursus triplex, ibid. Unguentum multiplex, 90.
    Ungulae quatuor, 90.
    Unio triplex, 47.

V
    Vae triplex, 7.
    Vagationis exitus, 17.
    Vallis porta, 157. Vallis planities, 177.
    [Col. 1289] Vanitatis tres species, 34. Vanitas mundi, 109.
    Vasa transmigrationis, 69. Vasorum genera, 21, 22.
    Vehemens dicitur multipliciter, 35.
    Velle Dei triplex, 49.
    Veniam quaerentes, 85.
    Venti quatuor, 27, 35, 77. Ventorum ratio, 97. Ventorum effectus, 143.
    Ventris nomine quid significatur, 108. Venter triplex, 121. Venter triplicis sponsae, 145. Ventres varii et de quibus mentio in Evang., 146.
    Verbum triplex quod prolatum est, quod factum est et quod caro factum, 2. Verbum Dei, 16. Verbum generis activi, passivi, deponentis, neutri, communis, 21. Verborum istorum quaesivi, inveni, tenui, aptus ordo, 69. Verbum triplex, 100. Verbum caro factum est tribus de causis, ibid. Verba Domini in cruce, 152.
    Vespera triplex, 63, 64.
    Vestes sponsae, 22. Vestis laus in quatuor, 92. Vestes Christi, 107. Vestium gloria, 137. Vestes Aaron quibus sint habendae, 138. Vestis triplex, 162.
    Vestigia Christi in tribus sequimur, 44, 57.
    Vestitus apostolorum, martyrum, confessorum, virginum, 179.
    Vetustas hominis triplex, 24. Vetustas triplex, 46.
    Viarum quatuor difficultates, 10. Viarum difficultates, 143. Viae in Hierusalem coelestem, 41. Viae perducentes ad solemnitatem, 42.
    Videnti Deum quae sint necessaria, 8. Videnti Deum gradus tres, 85. Videndi effectus varius, 133.
    Vigiles commendantur, 67.
    Vigiliae quatuor, 103.
    Villae triplices, 155.
    Vinculum triplex, 166.
    Vineae quatuor, 13, 14. Vinea viro sapienti quae sit, 61. Vinea quintuplex, [Col. 1290] 61. Vineae quatuor, 90. Vineae insunt tria, 138. Vinea est religio, 155.
    Vinitores triplices, 175.
    Vinum et lac, 1. Vinum et ubera, 2. Vinum, frumentum, oleum, 8. Vini natura, 24. Vinum triplex, album, subrufum quod claretum dicunt et rubrum, 49. Vinum modice sumptum tria bona homini facit, 99. Vinum tria facit, 100. Vinum e tribus botris, 153. Vinum triplex, 77, 163. Vinum in nuptiis, 173. Vinum triplex de triplici vinea, 179.
    Vires animae tres, 3. Vires animalitatis, 31. Vires spiritus, 51.
    Virgae profectus, 71.
    Virginis labia, lingua, vestimenta qualia sint, 92.
    Virginitas est lilium inter spinas, 35. Virginitas, 140.
    Virgulae tres, 71.
    Viri tres Galilaeus, empyreus, et vir homo et Deus, 69. Virorum trium actio, 69.
    Virtutes cardinales, 36.
    Visionum tria genera, 65. Visionum onus et consideratio alia, ibid.
    Visitat Deus terram malam, bonam meliorem, et optimam, 66.
    Visitationes quatuor, 43.
    Visitatio terrae a Christo, 82. Visitatio Ecclesiae, 83. Visitatio Dei multiplex, 176.
    Vitiorum genera, 10, 21.
    Vitis flores tres, 155.
    Vitulus triplex, 89.
    Vocat Dominus triplices, 99.
    Vocem Dei colligimus ex quatuor causis, et tria impediunt vocis ejus auditum, 45. Vocis effectus triplex, ibid. Vox dilecti triplex, ibid. Voces tres, 56. Vox sponsae auditur a tribus, 60.
    Volare, currere, ire, 147.
    Voluntatis triplex bonum, 49. Voluntas triplex, 129. Voluntatis humanae quatuor genera, 154.
    Voluptates quatuor carnis, 31.


[Col. 1289] Finis Tabellae compendiosae adnotandorum in commentariis optimis doctissimi et religiosi admodum Patris Thomae Cisterciensis monachi Deo gratiae.---Sequitur Tabella non minus compendiosa ac succincta in emunctissimam explanationem magni theologi magistri Joannis Algrini ab Abbatisvilla cardinalis collecta serie litteraria ad numerum chartarum in tres partes: quarum prima de materia, secunda de Christo, tertia de diva Virgine Maria est.




[Col. 1289]
[TABULA SECUNDA IN COMMENTARIIS IN CANTICA CANTICORUM. [1Kb] ]

    Aquilo et auster, 98.
    Aromata, 72.
    Bona spiritualia in via, 43.
    Charitas fortis ut mors, 172.
    Christi et Christus, etc. Caput est deitas aut mens, 119. Cogitationes, 120. Conceptio per aurem, 111. Crura, 122. Daemones conculcat, 45, 47. Descensus in hortum, 128. Diadema duplex, 76. Ecclesiam quantum diligat, 176. Festinatio in adjutorium, 45, 47. Genae, 120 Generatio, 136. Guttur in quo verba vitae, 125. Hortum matris quomodo ornavit, 101. Incarnari cur voluerit, 157. Incomparabilitas inter filios hominum, 38. Invitat dilectos ad hortum, 103. Labia myrrham distillantia, 120. Laudat matrem, 78, 144. Manus [Col. 1289] et opera, 121. Matrem vocat ad gloriam ut provocet ad misericordiam, 52, 53. Matrem de passione alloquitur, 153. Administratricem in coelis facit, 177. Misericors per matrem factus, 154. Oculi ejus columbini, 119. Pulchritudo, 28, 124. Ruber et candor, 115, et seq. Sollicitudinem matris ostendit, 71. Tentationes evanescere facit, 50. Ventris ejus munditia, 122. Videt astutias diaboli, 49.

Finis notandorum de Christo.
    Concubinae praelatorum sunt animae, 133. Crux est arbor malus dicta, 169. Diaboli fuga, 98. Dies aspirans, 64. Domus est anima, 31. Dilectus super cor et brachium, 170. Dilectio fortis ut mors, [Col. 1290] 172. Ecclesia est hortus nucum, 189. Fons signatus, 93. Fructus perfectionis, 42. Gentium custodia, 15. Haeretici sunt vulpes comprehendendae, 62. Hyems est praesens vita, 56. Hierusalem vici et plateae, 67. Hortus conclusus et ejus fecunditas, 93. Humilitas duplex, 35. Judaeorum perfidia, 14. Caecitas, 66. Lectulus, 30, 70, 74. Lilia adustis medentur, 63.
    Mariae et Maria, etc. Actus nullus sine praemio, 81. Affectus et intellectus unitas, 89. Annuntiatio, 112. Ascensus ad dignitates, 168. Assumptio, 7, 8. Castitas, 144. Charitas, 41. Ciborum temperantia, 12. Cogitatio, 79. Commendatio a filio. 130, 131. Compassio, 25. Conceptio filii, 105. Concludit de [Col. 1291] filii decore sermonem, 126. Contemplatio, 105, 158. Deprecatio, 153. Desiderium filii et fidelium salutis, 161. Cognitionis deitatis, 174. Dispensatio omnium in coelis, 177. Dolor in passione Filii, 13, 113. Eminentia altitudinis, 168. Fecunditas, 95. Fons signatus, 93. Gaudium de resurrectione Filii et salute fidelium, 26, 87. Generatio, 136. Gratia, 96. Hortus conclusus, 93. Humilitas, 24. Incomparabilitas inter filias hominum, 37. Innocentia, 83. Intentio bona, 152. Inventa a magistratibus non invenit filium inter illos, 62. Lacrymae, 149. Laus a filio, 78. Majestatem Filii non vidit, 131. Mentis circumcisio, 151. Misericordia et pietas, 86, 91, 173. Mortificatio carnis, 112. Mulieres ad sepulcrum alloquitur, 115. Murus est defensionis nostrae, [Col. 1291] 184. Nasus id est discretio, 150, 154. Nomen, 6. Obedientia, 111. Odor meritorum, 92. Parva per humilitatem, 173. Perseverantia in bonis operibus, 159. Preces pro nobis, 82. Privilegia, 75. Protectio, 20. Pulchra tota, 87. Ut luna, 136. Puteus aquarum gratiae, 96. Quaestioni non respondet, 126. Requirit filium in templo, 113. Reverti ter dicitur, 141. Rogat filium ut revertatur, 74. Simplicitas et innocentia, 27. Singularis cum filio unitio, 129. Sollicita pro suis, 18, 19, 105. Soror est et sponsa Christi, 89. Spiritus sancti in ea impletio, 41. Sublimitatis eminentia, 84. Turbatio per quadrigas, 141 Vas est castrum, 142. Ubera, ejus, 6, 89. Venter, 146. Verborum modestia, 22. Verecundia, 21, 83. Virginitatem, vovit, 108. Virtutes singulares, [Col. 1292] 23, 24. Umbilicus castitatis, 145. Vocatur ad coronam triumphalem, 87 Vocat filium ad hortum operum, 99. Vulneribus filii faciem raepresentat, 61.

Finis adnotatorum de Maria.
    Murmur contra Mariam, 44. Mustum, 164. Naturarum duarum conjunctio, 2. Operum bonorum initia, 42. Pluviae praesentis miseriae, 56. Praelatorum aurea et aureola, 176. Quadrigae turbantes Mariam, 141. Reginae praelatorum sunt animae, 133. Sunamitis cui dicitur revertere, 141. Turtur, 56. Turris David, 74. Vinea, 175. Vinum, 164. Virgula fumi, 27. Virtus Altissimi, 39. Unguentorum potentia, 91. Vulpes sunt haeretici, 62.






[Col. 1291]
ORDO RERUM QUAE IN HOC TOMO CONTINENTUR.


THOMAS CISTERCIENSIS ET JOANNES ALGRINUS CARDINALIS.

    Notitiae. 9
    Sententia diffinitiva in forma publica reverendissimi Patris magistri Palatii qua diffinitive pronuntiavit librum super Cantica canticorum fuisse et esse compositum, confectum et editum a Patre reverendo Thoma Cisterciensi. 13
    Epistola dedicatoria. 15
    Praefatio Thomae ad Pontium Claromontensem episcopum. 17
    Prooemium Joannis Algrini. 19

COMMENTARII IN CANTICA CANTICORUM
    Liber primus. 21
    Liber secundus. 85
    Liber tertius. 157
    Liber quartus. 207
    Liber quintus. 289
    Liber sextus. 351
    Liber septimus 437
    Liber octavus. 539
    Liber nonus. 609
    Liber decimus 655
    Liber undecimus 725
    Liber duodecimus. 793

COELESTINUS III PONTIFEX ROMANUS.
    Notitia historica. 863
    Notitia diplomatica 865

EPISTOLAE ET PRIVILEGIA ordine chronologico digesta.


ANNO 1191.
    I.---Ecclesiae Portuensi asserit concessionem ab abbate S. Joannis Ravennate factam. 867
    II.---Ecclesiae S. Joannis Rastorfensis protectionem suscipit, possessionesque ac privilegia confirmat. 867
    III.---Archiepiscopis, episcopis, abbatibus prioribus et caeteris ecclesiarum praelatis Petrum quondam archiepiscopum Tarentasiensem, sanctorum ordinibus ascriptum nuntiat. 869
    IV.---Abbatem et conventum Bellae Vallis de Petro, quondam archiepiscopo Tarentasiensi, in sanctorum numerum relato, certiorem facit. 871
    V.---Gaufrido electo Eboracensi promittit, Hugonem, episcopum Dunelmensem, ei post acceptam consecrationem subjectum iri. 872
    VI.---Monasterii S. Mariae et S. Joannis evangelistae [Col. 1292] Lubecensis protectionem suscipit, bonaque confirmat. 872
    VII.---Monasterii S. Mariae et S. Joannis evangelistae in Cismar protectionem suscipit, et privilegia confirmat. 873
    VIII.---Reginaldo, episcopo Bathoniensi, et abbatibus de Radinges et de Waltham mandat, ut quae Balduinus archiepiscopus monachis Cantuariensibus abstulerit, restituant. 874
    IX.---Prioris et conventus ecclesiae Christi Cantuariensis privilegia a Balduino quondam archiepiscopo ablata restituit. 875
    X.---Ecclesiam S. Laurentii Florentinam tuendam suscipit ejusque bona ac jura confirmat. 876
    XI.---Monasterii Nonantulani patrocinium suscipit et privilegia ac possessiones confirmat. 878
    XII.---Opizoni subdiacono Parmensi et magistro Joanni Bergomati mandat ut controversiam inter canonicos cathedralis ecclesiae Reginae et S. Prosperi clericos componant. 878
    XIII.---Ecclesiae S. Sigismundi protectionem suscipit, bonaque ac possessiones confirmat. 879
    XIV.---Monasterium S. Petri Piscariense tuendum suscipit ejusque bona ac privilegia confirmat. 881
    XV.---Priori et conventui Cantuariensi privilegia varia concedit. 884
    XVI.---Priori et fratribus Camaldulensibus jus parochiale ecclesiae Sanctae Margaritae asserit. 885
    XVII.---Monasterium S. Anastasii apud Aquas Salvias tuendum suscipit et ejus possessiones ac bona confirmat. 886
    XVIII.---Ad capitulum Narbonense.---Confirmat translationem Berengarii episcopi Ilerdensis ad metropolim Narbonensem. 886
    XIX.---Monasterii S. Gisleni protectionem suscipit, possessionesque ac jura confirmat. 887
    XX.---Monasterio Cluniacensi monasterium Balmense asserit. 890
    XXI.---Privilegium pro Henrico Leone et filiis ejus, ne qua excommunicari possint persona, nisi a summo pontifice vel legato ejus a latere. 892
    XXII.---Monasterii S. Ragniberti Jurensis protectionem suscipit, disciplinamque ac possessiones confirmat 893
    XXIII.---Praepositi et fratrum ecclesiae S. Nicolai Stendalensis privilegium confirmat, ut sacramenta ecclesiastica, si dioecesanus episcopus recusaverit tribuere, a quolibet episcopo accipiant. 895
    XXIV.---In ecclesia S. Nicolai Stendalensis, invitis fratribus, synodum fieri eamque interdicto affici vetat.---Praeposito et fratribus S. Nicolai Stendalensis asserit privilegium de animarum cura, a Lucio III datum. 895
    [Col. 1293] XXV.---Ecclesiae S. Nicolai Stendalensis protectionem suscipit. 895
    XXVI.---Ecclesiae S. Mariae et S. Joannis evangelistae Suerinensis protectionem suscipit, bonaque ac privilegia confirmat. 896
    XXVII.---Umberto archiepiscopo Arelatensi concedit ut per censuras ecclesiasticas inordinationes in Provincia exortas compescat 897
    XXVIII.---Compositionem inter ecclesias S. Mariae et S. Crucis Stampenses factam confirmat. 898
    XXIX.---Bulla, qua inprimis statuit ut in monte Crucenberg ordo S. Benedicti perpetuo observetur, deinde ut bona ejusdem perpetuo illibata permaneant, et in specie. Erctestedt, Saverhausen, Dsthaimb, Bolthaimb, Heit-Zelle, Ingelmarstadt, Rapuldis, domus ejusdem, et alia in Hersfeld, redditus salis in Salzungen. Insuper concedit generali edicto jus celebrandi divina officia cum allegatis conditionibus, item jus eligendi abbatem juxta Regulam D. Benedicti. 898
    XXX.---Monachis Clusanis sub excommunicationis poena praecipit ut monachorum Savilianensium diplomata, jam diu retenta, iis reddant. 898
    XXXI.---Ad praelatos Angliae.---Pro Willelmo Eliensi episcopo. 899
    XXXII.---Monasterii S. Petri Savilianensis protectionem suscipit, possessionesque confirmat. 900
    XXXIII.---Hugoni episcopo Coventrensi possessiones quasdam asserit. 902
    XXXIV.---Clericis Cardonensibus ecclesiam de Liemon asserit. 903
    XXXV.---Archiepiscopo Strigoniensi asserit jus regis Hungariae coronandi, et »regiae domus officialium praepositos vinculo anathematis alligandi et in causis spiritualibus judicandi.« 903
    XXXVI.---Ecclesiae Teutonicorum Transilvanorum, praepositurae factae, libertatem confirmat litteris ad Strigoniensem archiepiscopum datis. 903
    XXXVII.---Guillelmi, domini Montispessulani, bona privilegiaque confirmat. 903
    XXXVIII.---Theobaldo episcopo Clusino ejusque Ecclesiae omnia bona et jura confirmat. 904
    XXXIX.---Stenaro, episcopo Wexionensi. praecipit, ne in Colonis episcopi Lincopiensis possessiones invadat. 906
    XL.---C[inthio]tit. S. Laurentii in Lucina presbytero cardinali, apostolicae sedis legato, et Petro, archiepiscopo Upsaliensi, et Jerpulpho [episcopo] Scarensi mandat, ut C[olonis Lincopiensis et Stenari] Wexionensis episcoporum de dioecesium confinio litem discernant. 906
    XLI.---Monachis S. Augustini Cantuariensibus concedit »ut possint celebrare divina in generali interdicto.« 907
    XLII.---Monasterii S. Augustini Cantuariensis super benedictione abbatis privilegium confirmat. 907
    XLIII.---Monasterio S. Augustini Cantuariensi confirmat ecclesiam de Northborne cum capellis ad opus eleemosynariae. 907
    XLIV.---Monasterio S. Augustini Cantuariensi confirmat praebendam de Gustone ad vestitum monachorum. 907
    XLV.---R[ogero] abbati S. Augustini Cantuariensi mandat, videat, »ne aliquis clericorum commissam sibi ecclesiam cuiquam ad firmam assignet.« (Fragmentum.) 907
    XLVI.---Rogero, abbati S. Augustini Cantuariensi permittit, »ut si quis, beneficium ecclesiasticum a monasterio adeptus, solitum fidelitatis juramentum praestare contempserit, eum a beneficii perceptione suspendat.« (Fragmentum.) 907
    XLVII.---Monasterii S. Augustini Cantuariensis privilegia confirmat. 908
    XLVIII.---Suenoni episcopo Arusiensi significat, se Absaloni archiepiscopo Lundensi permisisse ut ei cedendi episcopatui licentiam tribuat. 908
    XLIX.---Absaloni archiepiscopo Lundensi congruenter epistolae superiori scribit. 908

ANNO 1191-1192.
    L.---Episcopis quibusdam mandat de uxore R. Kanuti Suevorum regis, continentiae voto, ob valetudinem suscepto, solvenda. 909

ANNO 1192.
    LI.---Liberianae basilicae Praenestinae bona confirmat. 910
    LII.---Ecclesiae S. Thomae Halberstadensis, a Theodorico episcopo conditae, monachisque Praemonstratensibus traditae, protectionem suscipit. 911
    [Col. 1294] LIII.---Monasterii Marbacensis bona ac privilegia confirmat. 911
    LIV.---Monasterii Vallis S. Mariae Helmstadiensis protectionem suscipit, possessionesque confirmat. 912
    LV.---Capitulo Januensi asserit capellae in urbe Tyro condendae, facultatem a Jocio archiepiscopo Tyrensi concessam. 913
    LVI.---Ubaldo archiepiscopo Pisano primatum Sardiniae asserit. 913
    LVII.---Monasterii Goldbacensis protectionem suscipit bonaque ac jura confirmat. 913
    LVIII.---Patriarchae Gradensi decimas ecclesiae S. Archidani Constantinopolitanae concedit, utque in ejusdem ecclesiae capellis jure conventuali utatur, permittit. 915
    LIX.---Joanni, archiepiscopo Lugdunensi, et ejus suffraganeis significat, se monachis Cluniacensibus concessisse »ut universos malefactores suos et hominum suorum, qui de provincia fuerint Lugdunensi, si eorum episcopi et ecclesiarum praelati ab eisdem fuerint fratribus tertio requisiti, et eos ad satisfactionem illis congruam exhibendam non duxerint compellendos, licitum sit eis illos, candelis accensis, excommunicationis sententiae atque interdicti subjicere.« 916
    LX.---Ecclesiae Eugubinae possessiones rogatu Bentivoli episcopi confirmat. 917
    LXI.---Monasterio Cluniacensi ecclesias quasdam asserit. 918
    LXII.---Ad Bentivolum episcopum et clerum Eugubinum.---De sancti Ubaldi canonizatione. 918
    LXIII.---Ecclesiam Scalensem tuendam suscipit, bonaque ejus confirmat. 919
    LXIV.---Ad Guillelmum Scotorum regem.---Ecclesiae Scoticae libertates confirmat. 921
    LXV.---Abbati monasterii S. Sixti Placentini annuli usum concedit. 922
    LXVI.---Parthenonem S. Petri Florentinum tuendum suscipit, bonaque ejus confirmat. 923
    LXVII.---Aynardo archiepiscopo Viennensi ejusque suffraganeis praecipit, ne parochianos suos, quominus ordini Carthusiensi bona largiantur, impediri sinant. 924
    LXVIII.---Monasterii S. Justinae protectionem suscipit, possessionesque ac jura confirmat, imposito monachis bizantii unius censu annuo. 924
    LXIX.---Willelmo episcopo Lucensi concedit ut conferat beneficia etiam juris patronatus laici, si intra certum terminum non fuerit ab illis alius praesentatus. 927
    LXX.---Monasterium S. Mariae Locediense tuendum suscipit, ejusque bona ac privilegia confirmat. 927
    LXXI.---Ad decanum et capitulum Rothomagense.---Indulget, ut tempore interdicti divina officia absque solemnitate celebrent. 930
    LXXII.---Ecclesiam Lucensem, petente Guillelmo episcopo, tuendam suscipit, ejusque bona et privilegia corroborat. 931
    LXXIII.---Conventui Ulciensi capellam S. Crucis in Alvernia, sitam in territorio Camaleriae, asserit. 934
    LXXIV.---Castellanum et Clugiensem episcopos judices constituit inter Wolcancum, electum Tergestinum, et patriarcham Aquileiensem. 934
    LXXV.---Privilegium pro abbatia Boscheti seu Vallis Lucidae, quo summus pontifex sub B. Petri et sua protectione suscipit praefatum monasterium, statuens ut ordo monasticus, qui secundum Deum et B. Benedicti Regulam et institutionem Cisterciensis ordinis in eodem monasterio institututus esse dignoscitur, perpetuis ibidem temporibus inviolabiliter observetur. (Fragm.) 934
    LXXVI.---Monasterii S. Arnulfi Metensis protectionem suscipit, bonaque ac possessiones confirmat 935
    LXXVII.---Monasterium S. Vincentii Metensis tuendum suscipit bonaque ac privilegia confirmat 938
    LXXVIII.---[Seffrido] episcopo Cicestrensi et abbatibus de Radinges et de Waltham mandat, ut »clericos de Lamhee a juramonto de observatione novae capellae [Balduino] quondam archiepiscopo Cantuariensi, praestito absolvant.« 941
    LXXIX.---Abbati monasterii S. Dionysii concedit »ut, appellatione frivola non obstante, circa monachorum et conversorum correctionem libere officii sui debitum exsequatur.« 942
    LXXX.---Monasterium S. Mariae in Plumine tuendum suscipit, et ejus bona ac privilegia confirmat. 943
    LXXXI.---Ecclesiae SS. Andreae et Nicolai Empulensis protectionem suscipit, canonicorumque possessiones et privilegia confirmat. 944
    LXXXII.---Canonicis ecclesiae SS. Petri et Andreae Paderbornensis praedium Helmgeldere et privilegia de praepositis ac episcopis eligendis asserit. 947
    [Col. 1295] LXXXIII.---1 Albertum, electum Leodiensem, »Sabbato solemnis jejunii Quatuor Temporum, quod in Pentecoste celebratur, diaconum ordinat.---2. Brunoni, archiepiscopo Coloniensi, mandat, ut Alberto, electo Leodiensi, munus conferat consecrationis«---3. Willelmo, archiepiscopo Remensi, scribit, »uti, si Coloniensis refugiat exsequi praeceptum apostolicum (de consecrando Alberto electo Leodiensi) metu imperatoriae potestatis, idipsum Remensis nihilominus exsequatur«---»4. Omni clero et populo et omnium dignitatum et officiorum ecclesiasticis laicisque personis totius Leo iensis episcopatus mandat et districte praecipit sub periculo honoris uniuscujusque, ut omnes obediant Alberto Lovaniensi et omnes absoluti a fide et juramento, quod fecerant Bonnensi praeposito, quem intruserat imperator, faciant fidem et juramentum subjectionis et obedientiae Alberto, cujus electionem approbat.« 948
    LXXXIV.---Parthenonis S. Cosmae Taliacotiensis protectionem suscipit, possessionesque et privilegia confirmat. 948
    LXXXV.---Monasterii Altorfensis in Alsatia tutelam suscipit, possessionesque et privilegia confirmat. 950
    LXXXVI.---Sifridum electum praepositum S. Martini Wormatiensem sancit, statuitque ut »eadem praepositura nunquam de caetero Wormatiensi episcopo assignetur, sed curam et administrationem ipsius per proprium semper praepositum exerceatur.« 952
    LXXXVII.---Universis prioribus et fratribus Carthusiensibus concedit, »ne alicui de prioribus aut fratribus eorum sine consensu et voluntate capituli domus suae vel majoris et sanioris partis licentia pateat appellandi.« 952
    LXXXVIII.---Canonicorum ecclesiae S. Mariae Savonensis possessiones et jura confirmat. 953
    LXXXIX.---Domus Carthusiensis protectionem suscipit, possessionesque ac privilegia confirmat. 954
    XC.---Prioris et fratrum Carthusiensium privilegia quaedam confirmat. 957
    XCI.---Monasterii S. Mariae Pomposiani protectionem suscipit, possessionesque ac privilegia confirmat. 958
    XCII.---Abbati et conventui Cisterciensi ecclesiam Schardeburgensem asserit a Richardo Anglorum rege donatam. 961
    XCIII.---Ecclesiarum Romanarum S. Mariae Dominae Rosae et Beati Laurentii in castelio Aureo sitarum, bona confirmat. 962
    XCIV.---Ecclesiae Venetae libertatem, privilegia possessiones, petente Marco episcopo, confirmat 965
    XCV.---Conrado episcopo Ratisponensi attribuit auctoritatem absolvendi eos qui pro ecclesia Ratisponensi dimicantes incendia fecerunt. 965
    XCVI.---Ecclesiae S. Petri Marchtallensis fundationem approbat. 966
    XCVII.---Priori et fratribus hospitalis Hierosolymitani ecclesiam Reichartsrodensem asserit. 968
    XCVIII.---Ad universos episcopos et abbates praepositos, et alium clerum per universum regnum Daciae constitutum, litteras mittit. 968
    XCIX.---Ad Lincolniensem et Roffensem episcopos.---De irritati ne sententiae in Dunelmensem episcopum per Eboracensem nulliter prolatae. 969
    C.---Abbati et conventui Lirum.---De sepulturis 969

ANNO 1193.
    CI.---Bulla pro canonizatione S. Bernwardi episcopi Hildesheimensis. 970
    CII.---Archiepiscopis et episcopis per Angliam constitutis scribit exercitus in Orientem profectos propter dissensiones non explevisse exspectationem. Principes moneri vult ut, sedata discordia, terrae sanctae opem ferant. 970
    CIII.---Bernoni episcopo et capitulo Hildesheimensi interdicit ne corpus S. Bernwardi injussu abbatis fratrumque S. Michaelis aut ipsi »temere minuant,« aut minui ab aliis patiantur, neve oblationes fidelium perturbari sinant. 973
    CIV.---Monasterii S. Michaelis Hildesheimiensis protectionem suscipit, possessionesque ac privilegia confirmat. 973
    CV.---Ecclesiae Ripensis possessiones quasdam confirmat, petente Omero episcopo. 973
    CVI.---Castrum Hafnense, post Absalonis archiepiscopi Lundensis mortem ecclesiae Roschildensi obventurum, a Petri episcopi Roschildensis successoribus alienari vetat. 974
    CVII.---Privilegium abbati monachisque Fiscanensibus concessum. 974
    CVIII.---Omero episcopo Ripensi asserit »omne debitum [Col. 1296] juris regii quod rurenses Querset appellant, urbani vero Skot et Quersem vocant, et dimidium cujuslibet juris regii quod in civitate Rip. ascriptum est regiae potestati, tribus his exceptis: Forban, Strandwerc et causis quadraginta marcarum quod Sweno Grathe rex Danorum omnibus Ecclesiae colonis, tam urbicolis quam ruricolis, dimisit.« 975
    CIX.---Monasterii S. Benedicti Ringstadensis protectionem suscipit, possessionesque ac privilegia confirmat. 975
    CX.---Ad abbatem et conventum Fiscannensem.---Ut liceat eos a beneficio suo removere, qui ecclesiis suis in propria persona non deserviunt. 977
    CXI.---Monasterium S. Mariae de Ferraria (dioec. Theanensis) tuendum suscipit, ejusque bona ac privilegia confirmat. 978
    CXII.---Monasterii Sanctae Mariae Esromensis protectionem suscipit, et possessiones juraque confirmat. 980
    CXIII.---Absaloni, archiepiscopo Lundensi, asserit castrum Hafnense, post obitum ejus Roschildensi ecclesiae eventurum. 983
    CXIV.---Episcopi Lucensis et prioris Camaldulensis jura de S. Jucundae ecclesia conservari jubet. 985
    CXV.---Bulla pro monasterio Fiscannensi.---Vetat ne interdicto subjiciantur ecclesiae monasterio Fiscannensi subjectae. 985
    CXVI.---Substitutionem Praemonstratensium in locum monachorum S. Vincentii Vratislaviensis confirmat. 986
    CXVII.---Bulla pro confirmatione bonorum concessorum monasterio Sancti Vincentii Vratislaviensis 987
    CXVIII.---Civium Pisanorum privilegia, a Guidone quondam rege Hierosolymitano, et Sibylla, uxore ejus, ac Ricardo Anglorum rege, et Conrado quondam Montisferrati marchione, constituta confirmat. 988
    CXIX.---Monasterii S. Benigni Divionensis protectionem suscipit, possessionesque ac privilegia confirmat. 989
    CXX.---Privilegium pro ecclesia Januensis. 992
    CXXI.---Meinardo Livoniae gentis episcopo, de inceptae praedicationis profectu gratulatur. 995
    CXXII.---Joanni decano et capitulo Rothomagensi concedit, »ut cum generale interdictum terrae fuerit, liceat iis, clausis januis, exclusis excommunicatis et interdictis, non pulsatis campanis, supressa voce officia celebrare.« 996
    CXXIII.---Ecclesiam B. Petri Guastallensem tuendam suscipit, ejusque bona et jura confirmat. 997
    CXXIV.---Monasterium S. Mariae et S. Rumoni Tavistociense tuendum suscipit, et ejus bona ac jura confirmat. 999
    CXXV.---Parthenonis Sixenensis protectionem suscipit, et possessiones ac privilegia confirmat. 1001
    CXXVI.---Monasterium de Monte S. Petri Heisterbacense tuendum suscipit, et ejus bona juraque confirmat. 1003
    CXXVII.---Walterii archiep. Rothomag. quaestionibus respondet de appellationibus. 1007
    CXXVIII.---Hospitatis ante majorem ecclesiam Senensis jura confirmat. 1010
    CXXIX.---Boleslai episcopi Vacensis constitutionem, approbante Jobo archiepiscopo Strigoniensi factam, de synodo quotannis die Nativitatis B. Mariae (8 Sept.) celebranda confirmat. 1011
    CXXX.---Ecclesiam Melphiensem, petente Guillelmo episcopo, tuendam suscipit, et ejus bona juraque confirmat. 1011
    CXXXI.---Ecclesiae Balneensis possessiones et privilegia confirmat. 1012
    CXXXII.---Dioecesis Theanensis fines, episcoporum possessiones et privilegia, petente Theodino episcopo, confirmat. 1013
    CXXXIII.---Abbati et conventui Vallumbrosano significat, Joannem Gualbertum, congregationis Vallumbrosanae institutorem, petente abbate et conventu Passinianensi in sanctorum numero relatum esse. 1018
    CXXXIV.---Ecclesiae S. Joannis Calcinaiensis protectionem suscipit et possessiones juraque confirmat. 1019
    CXXXV.---Guillelmo archiepiscopo Ravennati concedit, ut bona quaedam Argentanis jure emphyteutico tradat. 1022
    CXXXVI.---Praeposito de monte S. Walburgis, G. cantori S. Gereonis et scholastico S. Mariae ad Gradus Coloniensis mandat ut monasterio Duitiensi ab habitatoribus Winsae villae decimam quamdam praestari jubeant. 1022
    CXXXVII.---Guillelmo Ravennati archiepiscopo. 1022
    CXXXVIII.---Sicardo Cremonensi episcopo. 1023
    CXXXIX.---Biterensi episcopo, de decimis: 1023
    CXL.---Abbati Viziliacensi de divortiis. 1023
    [Col. 1297] CXLI.---Ad quemdam de excommunicatione. 1024
    CXLII.---Anconito episcopo.---De sententia excommunicationis. 1024
    CXLIII.---Priori et capitulo Dehum. 1025
    CXLIV-XLV.---Monasterio S. Augustini Cantuariensi concedit, ne quisquam abbatem vel monachos ejusdem monasterii aliqua sententia gravare praesumat, nisi fuerit a Romani pontificis latere destinatus. (Fragmentum) 1025
    CXLVI.---Huberto, archiepiscopo Cantuariensi, apostolicae sedis legato interdicit, ne ab abbate monachisque Sancti Augustini obedientiam exigat. 1025
    CXLVII.---Rogero abbati Sancti Augustini Cantuariensi de superiore epistola significat; interdicti ei ne Huberto archiepiscopo obedientiam exhibeat. 1026

ANNO 1193?
    CXLVIII.---Ad Canutum Danorum regem. 1026
    CXLIX.---Bulla in gratiam S. Jacobi Pruvinensis. 1026

ANNO 1194.
    CL.---Adalberto archiepiscopo Salzburgensi munus apostolicae legationis tribuit. 1027
    CLI.---Monasterio Steingadensi asserit bona a Welfone duce collata. 1028
    CLII.---Monasterium S. Laurentii Aversanum tuendum suscipit, ejusque bona ac privilegia confirmat. 1029
    CLIII.---Ad capitulum Mutinense. 1031
    CLIV.---Prioratum Bromholmensem ex ditione monachorum Acrensium eximit. 1031
    CLV.---Bulla pro reformatione monasterii S. Caesarii Arelatensis. 1032
    CLVI.---[Francisco] Aretino, [Bono] Senensi, et Pistoriensi episcopis mandat, ut ab abbate et monachis Passinianensibus rogati corpus S. Joannis Gualberti »ab eo loco in quo positum sit erigentes, devotionem fidelium ad venerationem ipsius salubriter excitent.« 1033
    CLVII.---Ad decanum et archidiaconos Lincolniensis ecclesiae.---Contra Gaufridum Eboracensem archiepiscopum. 1034
    CLVIII.---Arpino Polymniacensi et Willelmo Cupersano episcopis mandat ut in Cupersanum S. Benedicti monasterium, quondam copiosum, nunc praelatorum vitio egentissimum conveniant atque idoneum abbatem eligendum curent. 1034
    CLIX.---Michaeli archiepiscopo et M. archidiacono Senonensi mandat, ut judicent inter capitulum Carnotense et comitissimam Carnotensem. 1035
    CLX.---Adelardo episcopo Veronensi, mandat ut a duce Austriae juramentum recipiat. 1036
    CLXI.---Ad episcopum Lincolniensem.---Jubet inquisitionem fieri de excessibus Eboracensis archiepiscopi. 1037
    CLXII.---Ecclesiae Nidrosiensis protectionem suscipit. possessionesque ac privilegia confirmat. 1039
    CLXIII.---Ecclesiae S. Petri Eboracensis protectionem suscipit, possessionesque ac privilegia confirmat. 1042
    CLXIV.---Capitulo Tarraconensi praecipit ut Willelmum Raimundi, qui Berengarium archiepiscopum in urbe Gerunda crudeliter interfecerit, anathematizatum denuntient terramque ejus interdicto afficiant; praeterea regem et reginam Aragonum sub excommunicationis et interdicti poena hortentur ut Willelmum sociosque de toto regno proscribant, ecclesiaeque Tarraconensi et ablata reddant et de injuriis satisfaciant. 1045
    CLXV.---Ecclesiae Hallensis, quae dicitur ad Novum Opus, protectionem suscipit, possessionesque ac privilegia confirmat. 1048
    CLXVI.---Parthenonis S. Mariae Hinsbergensis protectionem suscipit possessionesque confirmat. 1050
    CLXVII.---1. Joanni abbati monasterii SS. Facundi et Primitivi Sahagunensis, ejusque successoribus concedit, »ut iis liceat, dummodo presbyteri sint, in ipso monasterio et in aliis ecclesiis ejusdem solemnem et pontificalem dare benedictionem et tam clericos, quam laicos in burgo et in cauto aliisque exemptis ecclesiis commorantes, appellatione remota ligare vel solvere.« Alia privilegia addit.---2. Joanni abbati et conventui monasterii SS. Facundi et Primitivi Sahagunensis concedit, »ut non liceat alicui omnino personae praeter Romanum pontificem aut legatum cardinalem apostolicae sedis, in monachos eorum ubilibet habitantes excommunicationis, suspensionis aut interdicti sententiam promulgare.« Alia privilegia adjungit.---3. Iisdem asserit monasterium a Berengario de Medina conditum. 1051
    CLXVIII.---Rogerio abbati monasterii S. Severini Neapolitani annuli usum concedit. 1051
    CLXIX.---Monasterii Bonae-Spei protectionem suscipit [Col. 1298] bonaque ac privilegia confirmat. 1051
    CLXX.---Monasterii S. Crucis Donaverdensis protectionem suscipit, possessionesque ac privilegia confirmat. 1056
    CLXXI.---Episcopo Lincolniensi praecipit, ne S. Noti monachos in possessione Esnebiriensis et Torneiensis ecclesiarum impediat. 1058
    CLXXII.---Monasterii Scotorum S. Jacobi Ratisponensis protectionem suscipit et possessiones juraque confirmat. 1059
    CLXXIII.---Episcopo Foropopuliensi mandat, curet ut ecclesia S, Mariae de Portu permaneat in possessione ecclesiae S. Joannis in Marmorato, a canonicis Ravennatibus donatae. 1059
    CLXXIV.---Ecclesiam S. Reparatae Lucensem tuendam suscipit ejusque bona ac privilegia confirmat. 1060
    CLXXV.---Monasterium S. Prosperi Reginum sub S. Romanae Ecclesiae protectione recipit, ejusque bona ac jura confirmat. 1062
    CLXXVI.---Gilberto episcopo Claromontano respondet »ut interdictum in aliqua ecclesia per aliquem vel aliquos ex canonicis sine ejus assensu positum, nullatenus debeat observare. 1064

ANNO 1195.
    CLXXVII.---Bernardo episcopo Faventino permittit ut monasterium Gamundiense injussu ejus a priore subjectum monasterio Aceretensi, in priorum statum restituat. 1064
    CLXXVIII.---Canonicorum Maurianensium possessiones quasdam confirmat. 1065
    CLXXIX.---Compositionem inter abbatem S. Benedicti Placentinum et Martinum, abbatem S. Mariae Vallumbrosanum, de jure et institutione coenobii S. Jacobi Taurinensis factam confirmat. 1065
    CLXXX.---Episcopo Castellano (Veneto) praecipit, ut ecclesiam S. Bartholomaei canonicis S. Salvatoris tribuat 1066
    CLXXXI.---Petro archiepiscopo Compostellano concedit »ut cum in lege contineatur humana quod in tributis et publicis functionibus nulla praescriptio locum obtineat, et illa vota sint quasi tributa quae Deo et B. Jacobo in Hispania statuerit annis singulis exsolvenda rex Ranimirus, illa quae in eis praescriptio objiciatur, locum non habeat aut vigorem.« 1067
    CLXXXII.---Capitulo Bremensi licentiam permittit ut fratres beneficiarios qui debitos capitulo canones statuto tempore non praestiterint, beneficiis privent. 1067
    CLXXXIII.---[Hermanno] Monasteriensi et [Gerhardo] Osnabrugensi episcopis mandat ut quosdam Ecclesiae Bremensis ministeriales anathematizent, si bona eidem Ecclesiae injuste abbata non restituerint. 1067
    CLXXXIV.---Capitulo Bremensi concedit ut cautio de indemnitate ecclesiae, ab Hartwigo archiepiscopo »tempore concordiae« praestita, permaneat inviolata. 1068
    CLXXXV.---Ecclesiae S. Donatiani Brugensi asserit legatum in testamento Margaretae, quondam Flandriae comitissae, constitutum. 1069
    CLXXXVI---Petente Siphredo tituli S. Praxedis presbytero cardinali, ecclesiae S. Praxedis privilegia concedit. 1069
    CLXXXVII.---[Adolfo] archiepiscopo, et decano cathedra is ecclesiae ac praeposito S. Andreae Coloniensibus scribit de discordia inter Adolfum comitem Schauenburgensem et Hartwigum, archiepiscopum Hamburgensem, quorum alter, Stadio castro comitatuque Stadiensi occupatis, magno Ecclesiae Hamburgensis incommodo castrum Harburgense construxerit, alter jam antea comitis, Hierosolymam profecti, fines invasisse dicatur. Monasteriensi et Osnabrugensi episcopis datum mandatum esse, ut comitem, nisi illata archiepiscopo damna sarcisset, excommunicarent. Qui si audientes praecepto non fuerint, ipsi et comitem excommunicatum et episcopos dignitatibus submotos declarent. 1070
    CLXXXVIII.---Monasterio Raitenhaselacensi capellam Ceidlarn asserit. 1072
    CLXXXIX.---Monasterii S. Zenonis Reichenhallensis patrocinium suscipit, et possessiones juraque confirmat. 1073
    CXC.---Ad Hubertum archiep. Cantuar.---Ei legationem apostolicae sedis committit. 1074
    CXCI.---Ad omnes Angliae episcopos.---De reverentia exhibenda Huberto Cantuariensi archiepiscopo, sedis apostolicae legato. 1075
    CXCII.---Anselmo episcopo Fulginatensi mandat, ut abbatem S. Silvestri Ospellensis ad prioris Camaldulensis obedientiam revocet. 1076
    CXCIII.---Adalbertum archiepiscopum Salzburgensem, [Col. 1299] laudibus effert »quod in morte Leopoldi, quondam ducis Austriae, ad satisfaciendum de excessibus, et ea quae pro redemptione illustris regis Angliae male accepisset, cum integritate reddenda, filium ejus jurare cum majoribus terrae coegerit.« 1076
    CXCIV.---Ecclesiae S. Mariae in Uznam protectionem suscipit possessionesque ac privilegia confirmat. 1077
    CXCV.---Ad canonicos Urgellenses.---De facienda electione episcopi. 1077
    CXCVI.---Archipresbytero et primicerio Lucensi de libera sepultura monasterio S. Petri Puteolensi concessa significat. 1078
    CXCVII.---P. abbati S. Petri et magistro Rudolpho, decano Salzburgensi, mandat, ut Rapotonem de Steine et Eberhardum comitem de Dornbach, qui sub duce Austriae militantes monasterium Baumburgense incendio ac rapina vexaverint, ad sarciendum damnum cogant. 1078
    CXCVIII.---Monasterio Baumburgensi asserit praedium Anegatterperg ab Elisabetha de Ortenberg et Rapatone ac Heinrico, filiis ejus, donatum. 1079
    CXCIX.---Monasterio S. Petri Puteolensi liberam sepulturam concedit ut eorum devotioni et extremae voluntati, qui se illic sepeliri deliberaverint, nisi forte excommunicati vel interdicti sint, nullus obsistat. 1079
    CC.---Monasterii Scotorum Wirzeburgensis protectionem suscipit, possessionesque ac jura confirmat. 1080
    CCI.---Ad Galterium Augustodun. et Garnerium Trecensem episcopos.---De dirimendo matrimonio Galcheri de Salinis et M. dominae de Borbonio. 1080
    CCII.---Monasterii S. Alexandri Parmensis protectionem suscipit bonaque confirmat. 1081
    CCIII.---Abbati monasterii S. Dionysii concedit ut, monachos et conversos suos, appellatione eorum non obstante, corrigat. 1083
    CCIV.---Monasterio S. Alexandri Parmensi ecclesiam S. Caeciliae asserit. 1084
    CCV.---Privilegium pro ecclesia S. Genesii. 1085
    CCVI.---Ad praepositum et canonicos S. Georgii de Ganaceto in dioecesi Mutinensi.---Omnia illorum bona ac privilegia confirmat. 1087
    CCVII.---Heinrici Romanorum regis intentionem laudat de pace procuranda, de Hierosolymitanae terrae subsidio mittendo et in melius promovendo communi boni populi Christiani. Legatos suos commendat. 1089
    CCVIII.---Privilegium pro monasterio Lucensi (dioeces. Olomucensis). 1091
    CCIX.---Compositionem inter Heinricum praepositum Hadmerslebensem »et nobilem virum Gardulphum super situ ecclesiae S. Stephani per interventum C[onradi] Moguntini archiepiscopi, Sabinensis episcopi, factam,« confirmat. 1091
    CCX.---Monasterii Ranshovensis tutelam suscipit, bonaque et jura confirmat. 1091
    CCXI.---Parthenonem Vilichensem tuendum suscipit, et ejus possessiones ac jura confirmat. 1093
    CCXII.---[Michaeli] archiepiscopo Senonensi scribit dolere se quod [Philippus] rex, inconsulta sede Romana, cum I[ngeburga], Kanuti Danorum regis sorore divortium fecerit, et Cent. subdiaconum, notarium suum, litterasque suas parum verecunde susceperit. Sententiam illam divortii cassat. Mandat ut si »rex, ea vivente, aliam superducere voluerit, id eidem inhibere firmiter procuret.« 1095
    CCXIII.---Willelmo archiepiscopo Remensi, S. Sabinae cardinali, apostolicae sedis legato, et ejus suffraganeis eadem mandat quae superiore ad archiep. Senon. epistola. 1098
    CCXIV.---Philippo Francorum regi »sententiam illam divortii (cum Ingeburga facti) a sese irritatam et cassatam« nuntiat. Hortatur ut »uxorem recipiat et maritali affectione pertractet.« 1098
    CCXV.---Confirmatio sententiarum excommunicationis et interdicti latarum auctoritate Walteri archiepiscopi contra cives Rothomagenses. 1098
    CCXVI.---Coenobiarchis S. Chrysogoni facultatem a decessoribus suis obtentam utendi pontificalibus insignibus concedit et confirmat. 1100
    CCXVII.---Capituli Carnotensis privilegia infringi vetat. 1101
    CCXVIII.---Canonicis S. Quintini praecipit ne laedant privilegium canonicis S. Pecinnae a sese concessum. 1101
    CCXIX.---Michaeli archiepiscopo et archidiacono Senonensi mandat ne quaedam capituli Carnotensis privilegia infringi patiantur. 1102
    CCXX.---Statuit ut nullus canonicus trahatur ad judicium saeculare, nisi ratione feodi. 1103
    CCXXI.---Sententiam latam inter Taonem abbatem [Col. 1300] de Fontana Taonis et plebanum Massarium confirmat 1103
    CCXXII.---Ecclesiae S. Mariae et S. Theobaldi Metensi indulgentiarum privilegia concedit. 1106
    CCXXIII.---Ecclesiae Sipontinae archidiacono archipresbytero et primicerio mitrae, podii et annuli usum concedit. 1107
    CCXXIV.---Hu[berto] archiep. Cantuar., ap. sedis legato, et ejus suffraganeis mandat ut homines ad subsidium terrae Hierosolymitanae ferendum adhortentur. Richardum regem admoneri vult ut »milites et peditos bene instructos« eo transmittat. 1107
    CCXXV.---Ecclesiae Pennensi duo castella asserit, petente Oddone episcopo. 1110
    CCXXVI.---Archiepiscopis, episcopis, et aliis Ecclesiarum praelatis per totam Alemanniam et Teutoniam constitutis mandat inducant populum »ut in personis et rebus secundum justam dispositionem P[etri] Sanctae Caeciliae et J[oannis] tit. Sancti Stephani in Coelio monte presbyterorum cardinalium ipsi Hierosolymitanae regioni succurrant.« 1110
    CCXXVII.---Litteris ad capitulum Beati Martini Turonensis prohibet ne pensio vel modiatio rerum Ecclesiae ultra decem libros sine cautione concedatur; tum statuit ut canonici ab officiis absentes priventur sex denariis, quos de communi percipiebant singulis diebus. 1110
    CCXXVIII.---Ecclesiae Ausciensis protectionem suscipit, bonaque et jura confirmat. 1111
    CCXXIX.---Ad Bajocensem, Abrincensem, Sagiensem, et Constantiensem episcopos.---De seditione in canonicos a civibus Rothomagensibus mota, et de satisfactione ipsis facienda. 1116
    CCXXX.---Ad cives Rothomagenses.---Ejusdem argumenti. 1117
    CCXXX bis.---Ecclesiae S. Mariae de Novo Castro protectionem suscipit, donationes, bona, ac possessiones ejus confirmat. 1119
    CCXXXI.---Privilegium pro monasterio Beccensi. 1120
    CCXXXII.---Monasterii S. Mariae Germerodensis protectionem suscipit possessionesque ac privilegia confirmat. 1123
    CCXXXIII.---Ad Simonem decanum Eboracensem.---De administratione ejusdem dioecesis. 1125
    CCXXXIV.---Ad clericos Eboracenses.---Ejusdem argumenti. 1125
    CCXXXV.---Ad Lincolniensem episcopum.---Ejusdem argumenti. 1127
    CCXXXVI.---Sententiam a Michaele archiepiscopo et M. archidiacono Senonensi latam inter capitulum Carnotense et Adeliciam comitissam Blesensem confirmat. 1131
    CCXXXVII.---Monasterii S. Mariae Dauleiensis protectionem suscipit, bonaque ac privilegia confirmat. 1133

ANNO 1196.
    CCXXXVIII.---Ad Hubertum Cantuariensem archiepiscopum.---De negotiis terrae sanctae. 1135
    CCXXXIX.---Ad Walterum Rothomagensem archiepiscopum---Ut eos coerceat qui Ecclesiae censuras contemnebant. 1136
    CCXL.---Alberto episcopo Vercellensi, et abbati Locediensi mandat, sub anathematis poena interdicant monachis S. Justi ne contra canonicorum Ulciensium privilegium burgensibus Secusiensibus sacramenta ecclesiastica tribuant. 1136
    CXLI.---Gerardo, episcopo Bononiensi, concedit, si sacerdotes ecclesiarum tum civitatis tum dioecesis Bononiensis decesserint, ut muneris eorum aliis mandandi habeat potestatem. 1136
    CCXLII.---Monasterii S. Mariae Baumgartensis protectionem suscipit, bonaque ac privilegia confirmat. 1137
    CCXLIII.---Abbati Longi Pontis concedit »ne quis in grangiis ad monasterium pertinentibus procurationes postulet aut homagium a servitoribus expetat.« 1141
    CCXLIV.---Aegidio episcopo Mutinensi asserit jus canonicorum in episcopatus sui ecclesiis instituendorum. 1142
    CCXLV.---Privilegium pro ecclesia S. Sepulcri Hierosolymitana. 1142
    CCXLVI.---Permutationem »possessionis Bocharn« a praeposito et capitulo ecclesiae Augiensis factam cum C[onrado] episcopo et canonicis Ratisponensibus, confirmat. 1147
    CCXLVI bis.---Ad clerum, magnates et plebem Cypriensem.---Significat se, petente Amalrico rege, Laodicensem archidiaconum, et Alanum Cypri cancellarium delegasse ut in hoc insula, hucusque schismatica, quidquid ad dotes [Col. 1301] Ecclesiae conferendas spectaret, non obstante appellationis obstaculo, ordinarent. 1147
    CCXLVII.---Ecclesiam S. Albani Basileensem tuendam suscipit, et ejus bona juraque confirmat. 1148
    CCXLVIII.---Monasterii S. Petri Aldenburgensis protectionem suscipit, bonaque ac privilegia confirmat. 1150
    CCXLIX.---Parthenonis S. Mariae Kluaynardensis protectionem suscipit, bonaque ac privilegia confirmat. 1152
    CCL.---Ad magistrum et fratres militiae Templi.---De decimis. 1154
    CCLI.---Comitem Tolosanum hortatur, ut damna monasterio S. Aegidii illata resarciat; alioquin eum ostendit a Bituricensi, Narbonensi, Arelatensi et Aquensi archiepiscopis excommunicatum iri. 1155
    CCLII.---Privilegium pro monasterio S. Laurentii Wedinghusensi. 1156
    CCLIII.---Ad capitulum Nidrosiense.---Prohibet ne quis laicus in dioecesi Nidrosiensi jurisdictionem ecclesiasticam exerceat. 1159
    CCLIV.---Monasterii S. Mauritii Agaunensis possessiones et privilegia confirmat. 1159
    CCLV.---Willelmo abbati S. Mauritii Agaunensis usum mitrae et annuli tribuit. 1159
    CCLVI.---Berardo, electo archiepiscopo Messanensi, decimam integram fluminis Dionysii asserit. 1160
    CCLVII.---Decernit ut Berardo archiepiscopo Messanensi, parochiam lustranti, a Graecis et Latinis abbatibus necessaria procurentur. 1160
    CCLVIII.---Ad Willelmum Magalonensem episcopum. 1160
    CCLIX.---Ad Willelmum episcopum et capitulum Ecclesiae Magalonensis. 1161
    CCLX.---Priori et monachis S. Pancratii de Leves interdicit ne pensiones quasdam solvant, neve ecclesias antequam vacent alicui promittant. 1162
    CCLXI.---Pontem Litiae cum capella capitulo Parmensi confirmat. 1162
    CCLXII.---Bulla pro parthenone Crisenonis. 1163
    CCLXIII.---Huberto, archiepiscopo Cantuariensi mandat, copiam faciat monachis Torneiensibus ut in locum dejecti abbatis successorem substituant. 1165
    CCLXIV.---Ecclesiam Sanctae Mariae de Portu Ravennatem tuendam suscipit, et ejus bona ac jura confirmat. 1165
    CCLXV.---Ecclesiae Parisiensis possessiones ac privilegia confirmat. 1168
    CCLXVI.---Capituli Matisconensis consuetudines confirmat. 1169
    CCLXVII.---Decernit, ad quos spectare debeat in clero Mutinensi onus expensarum in adventu aut transitu legatorum sanctae sedis, et metropolitani. 1170
    CCLXVIII.---S[icardo], episcopo Cremonensi mandat ne ecclesiam S. Crucis Cremonensem a patronis et vicinis ejusdem administrationi in monasterii Nonantulani injuriam patiatur. 1171
    CCLXIX.---Confirmatio compositionis inter archiepiscopum et clericos Spalatenses. 1171
    CCLXX.---Ad Scardonensem et Tininensem episcopos. 1173
    CCLXXI.---Monasterii S. Trinitatis Fiscanensis, Romano tantum pontifici subjecti, privilegia possessionesque auget. 1173
    CCLXXII.---Monasterii S. Mariae Vandagitiensis possessiones et privilegia confirmat. 1176
    CCLXXIII.---Alberto episcopo Vercellensi et Petro abbati Locediensi mandat ut pacem inter Bonifacium archiepiscopum et canonicos Januenses componant. 1178
    CCLXXIV.---Hugoni, abbati Cluniacensi, permittit »ut in abbatiis ad monasterium Cluniacense pertinentibus, quae secundum Deum et beati Benedicti Regulam et statuta ordinis videri corrigenda corrigat.« 1179
    CCLXXV.---[Michaeli], archiepiscopo Senonensi, et abbati Sanctae Columbae mandat, cogant comitem Nivernensem ut domum de Colenges prioratui de Charitate restituat. 1180
    CCLXXVI.---Canonicis ecclesiae S. Salvatoris Venetae asserit ecclesiam S. Bartholomaei a Marco episcopo tributam. 1181
    CCLXXVII.---Archiepiscopis, episcopis, abbatibus, decanis, aliisque ecclesiarum praelatis mandat, ut direptores et vexatores fratrum Cluniacensium laicos excommunicent, clericos a muneribus submoveant. 1181
    CCLXXVIII.---Magistro Leoni, procuratori Constantinopolitano, mandat, ut episcopo Castellano (Veneto) decimas de bonis Joannis Canalo Lupi exhiberi ab haeredibus cogat. 1182
    [Col. 1302] CCLXXIX.---Joachimi abbatis de Flore »constitutiones de vita monachorum et monasteriorum coenobio ejus subjectorum et de rebus ab ipsis fratribus possessis et eorum numero« confirmat. 1183
    CCLXXX.---Aegidio episcopo Mutinensi permittit ut clericorum quorumdam inobedientiam vindicet. 1183
    CCLXXXI.---Archiepiscopo Ravennati et ejus suffraganeis mandat, sub excommunicationis poena cives Mutinenses commoneant, monasterio Nonantulano quae abstulerint reddant. 1184
    CCLXXXII.---Episcopo Attrebatensi et abbati S. Victoris ac priori S. Martini de Campis Parisiensis mandat, ut Ecclesiam Calensem Ecclesiae Parisiensi subjiciant. 1184
    CCLXXXIII.---Litteris ad Oddonem episcopum Pennensem »sententiam depositionis in clericos de Arsita latam« confirmat. 1186
    CCLXXXIV.---Bulla pro monialibus S. Juliani Antissiodorensis. 1187
    CCLXXXV.---Abbatibus S. Petri Salzburgensi et Ebersbergensi, ac praeposito S. Andreae Frisingensi mandat ut fratres Garzenses contra C. comitem Medelingensem tueantur. 1188
    CCLXXXVI.---Abbati Hemmerodensi et scholastico majoris ecclesiae Trevirensis mandat ut judicent inter fratres S. Petri Moguntini et eorum praepositum Sifridum de Eppenstein 1188
    CCLXXXVII.---Privilegium pro monasterio S. Dionysii. 1188
    CCLXXXVII bis.---Ecclesiae Nicosiensis possessiones et privilegia confirmat. 1189

ANNO 1191-1197.
    CCXXXVIII.---Ad decanum et capitulum Rothomagense.---Super annalibus praebendarum. 1192

ANNO 1196-1197.
    CCLXXXIX.---Abbati et conventui S. Joannis in Vineis praescribit ne in ipsorum ecclesia fratres recipiantur ultra nonaginta, vel aliquis qui decimum quintum annum non attigerit. 1193
    CCXC.---Sententiam ab Oberto archiepiscopo Mediolanensi latam inter Matth. magistrum et conversos hospitalis S. Simpliciani confirmat. 1193

ANNO 1197.
    CCXC bis.---Alano electo Nicosiensi archiepiscopo, petente ejusdem Ecclesiae capitulo, pallium mittit. 1194
    CCXCI.---Monasterii Soroensis libertates immunitatesque confirmat. 1195
    CCXCII.---Monasterii Capellensis tutelam suscipit, bonaque et jura confirmat. 1196
    CCXCIII.---Ecclesiae Sancti Exuperii Corboliensis protectionem suscipit possessionesque corroborat, confirmata insuper compositione inter abbatem et Mauricium Parisiensem episcopum »de procuratione episcopis in Ecclesia Paris. exsolvenda.« 1199
    CCXCIV.---Geraldo episcopo Carducensi concedit ut percipiat in ecclesia S. Amatoris sumptus necessarios pro itinere ad sedem apostolicam et pro aliis ad ecclesiam suam spectantibus. 1201
    CCXCV-VI.---Ottoni, episcopo Bobiensi, mandat, hortetur Lanfrancum, episcopum Papiensem, ne canonicos Placentinos privet decimis de territorio Portus Albarae. 1202
    CCXCVII.---Capitulo Onoldsbacensi archidiaconatum Rangove confirmat. 1202
    CCXCVIII.---Sororibus S. Mariae Suessionensibus concedit, ut, non obstante juramento quondam facto, de assensu abbatissarum sive praelatarum, iis liceat quaslibet idoneas recipere moniales. 1203
    CCXCVIII bis.---Ecclesiae S. Mariae et S. Joannis evangelistae Coppenbergensis protectionem suscipit, bona possessionesque confirmat. 1204
    CCXCIX.---Ad capitulum Lingonense.---De residentia canonicorum. 1206
    CCC.---Praeposito Brandenburgensi usum mitrae, annuli, chirotecarum, sandaliorum concedit, petente Sifrido comite et castellano Brandenburgensi. 1206
    CCCI.---Ecclesiae de Altavilla donationem capitulo S. Petri Moguntini confirmat. 1207
    CCCII.---Monachis S. Blasii in Nigra Silva permittit ut quibusdam diebus festis cantent: Gloria in excelsis Deo, et Sequentiam. 1207
    CCCIII.---Monasterii Wadegozingensis jura et possessiones confirmat. 1208
    CCCIV.---Universis fidelibus in regno Daciae constitutis, qui ad ecclesiam Arusiensem saxeo muro construendam [Col. 1303] pecuniam dederint, de injunctis pro suis excessibus poenitentiis XL dies indulget. 1210
    CCCV.---Canonicis Arusiensibus asserit praebendas sex, a Petro episcopo collatas. 1211
    CCCVI.---Universis fidelibus per Burdigalensem provinciam constitutis Geraldum, monasterii Silvae Majoris fundatorem, in sanctos relatum nuntiat. 1211
    CCCVII.---Gerardo episcopo Bononiensi permittit ut excommunicet eos, qui bona Ecclesiae occupaverint. 1212
    CCCVIII.---Coenobii Silvae Majoris praedia et privilegia recenset et confirmat. 1213
    CCCIX.---Canonicam Sanctae Mariae Pisaurensem tuendam suscipit et ejus bona confirmat. 1217
    CCCX.---Conventiones factas inter abbatissam S. Alexandri et Hugonem Parmensis ecclesiae canonicum et plebis S. Pancratii archipresbyterum confirmat. 1219
    CCCXI.---Monasterio S. Dionysii asserit patronatum ecclesiae B. Mariae de Medonta, a Philippo Francorum rege concessum. 1220
    CCCXII.---Sententiam a Burchardo, abbate Ebersbergensi, et Conrado praeposito S. Andreae Frisingensi, latam inter Garzenses et praepositum Ovensem, confirmat. 1221
    CCCXIII.---Abbati monachisque Fiscanensibus interdicit ne archidiacono Caleti annuam procurationem tribuant. 1223
    CCCXIV.---Monachos Nonantulanos monet, ne pravum morem in assignatione possessionum monasterii retineant. 1223
    CCCXV.---Hugoni abbati fratribusque S. Dionysii concedit, ne quis in eos excommunicationis sententiam audeat promulgare. 1224
    CCCXVI.---Ad archiepiscopum Rothomagensem.---Quid sit animadvertendum in praedatores, invasores, aut combustores ecclesiarum. 1225
    CCCXVII.---Monasterium Amelungesbornense tuendum suscipit, ac bona, jura atque privilegia confirmat. 1226
    CCCXVIII.---Monasterio Steingadensi ecclesiam Widergeltingensem asserit. 1229
    CCCXIX.---Privilegium pro monasterio Teplensi. 1229
    CCCXX.---Ecclesiae S. Mariae de Arzilla Fanensis protectionem suscipit, bonaque et privilegia confirmat. 1230
    CCCXXI.---Canonicis S. Mariae Runcensis decimas novalium Runcensium et Stamphensium asserit. 1232
    CCCXXII.---Donationes, institutiones et dotationes factas a Guidone domino Salionis, pro institutione canonicorum in ecclesia B. Mariae Salionis, confirmat. 1232
    CCCXXIII.---Fratribus Majoris Monasterii de reparanda capella quadam scribit. 1233
    CCCXXIV.---[Rainaldo] Matisconensi et [Roberto] Cabilonensi episcopis et decano Ledonensi mandat, compellant Rainaldum, dominum Castri Rainaldi (dioec. Cabilon.), et Gilonem de Belfort (dioec. Vesontion.), ut prioratui de Louinco, ad monasterium Trenorciense pertinenti, ablata bona restituant. 1233
    CCCXXV.---Episcopum Laudensem inter episcopum Papiensem et canonicos Placentinos judicem constituit. 1234
    CCCXXVI.---Leontio manasterii S. Salvatoris Messanensis ejusque monachis asserit decimas a Guillelmo archiepiscopo Rhegiensi donatas. 1234
    CCCXXVII.---Ad archiepiscopum Cantuariensem.---Pro monachis in Conventrensi ecclesia restituendis. 1234
    CCCXXVIII.---Monasterii Cisoniensis protectionem suscipit et disciplinam possessionesque confirmat. 1236

ANNO 1191-1198.
    CCCXXIX.---Ecclesiae S. Thomae de Paraclito Ebleholtensis protectionem suscipit, possessionesque ac jura confirmat. 1238
    CCCXXX.---Monasterii Loci Dei protectionem suscipit, possessionesque confirmat. 1240
    CCCXXXI.---Domum leprosorum de valle Bugnensi tuendam suscipit, iisque »partem forestae de Cantastra immunem ab omni exactione« asserit. 1240

SPURIA.
    I.---Privilegium pro monasterio Morbacensi. 1241
    II.---Privilegium pro monasterio S. Modesti Beneventano. 1243
    III.---Philippo, episcopo Bellovacensi respondet, merito eum in malis versari, quod »praesulem pacificum exuens militem bellicosum induerit,« eoque adjutore [Col. 1304] »rex Galliae, qui regi Anglorum sacramento corporaliter praestito tenebatur astrictus super indemnitate oppidorum quam terrarum observanda, contra fidem et sacramentum impudenter veniens oppida regis violenter occupaverit, terram hostili manu crudeliter vastaverit.«---»Ab ergastulo tandem redientem regi Francorum regem Angliae viriliter occurrisse; pro quo contra superbiam humilitatem, contra injuriam jus et aequitatem, contra arrogantiam et intemperantiam modum et modestiam dimicasse.« Addit, »se regi Anglorum pro eo litteras direxisse supplicatorias.« 1246
    IV.---Altare S. Mariae ecclesiae S. Stephani Bononiensis qui visitaverint et manus pro ipsius ecclesiae statu et conservatione porrexerint adjutrices, iis peccata condonat. 1247

COELESTINI III DECRETA.
    I.---Episcopo Ambulen. respondet, Templariis, Hospitalariis et aliis, oratoria habentibus in domibus suis, non licere campanas eisdem ponere publiceque pulsare 1247
    II.---Episcopo Abien. praecipit, ut I. presbytero ablata restituat. 1248
    III.---Rodulpho, episcopo Andegavensi, concedit ut eos qui propter impedimentum aetatis presbyterii honorem adipisci non possunt, si id solum obstare cognoverit, ad illud tempus toleret, quo eos ad suscipiendum onus sacerdotii idoneos comprobaverit. 1249
    IV.---Patriarcham Aquileiensem hortatur, videat, ne praepositi, et alii, quibus secundum morem terrae noscatur attributa potestas in loco decedentium personis aliquibus assignandi praebendas, proprios filios, quos in sacris constituti ordinibus genuerint, substituant decedentibus. 1249
    V.---Universis judicibus Beneventanis interdicit, ne quis eorum advocatus esse praesumat nisi in propria causa, vel fortasse si alicui ecclesiae, vel pro alicujus munificentiae debito ad impendendum patrocinium fuerit obligatus. 1249
    VI.---Capitulo Bisiuco respondet, si laicus ad jussionem abbatis, in cujus servitio commoratur, in clericum vel monachum vel conversum manus temerarias praesumpsit mittere, et abbatem et laicum, donec ad sedem apostolicam veniant, pro excommunicato habendum esse. 1249
    VII.---Episcopo Brugna [Brugnatensi] respondet, 1o eum, qui asserat in cautionem latae sententiae incidisse, non nisi per sedem apostolicam absolutionis posse beneficium promereri; 2o presbyteros bigamos et viduarum maritos, nec viventibus uxoribus, nec defunctis, ad divinarum debere celebrationem admitti. 1249
    VIII.---[Archi]episcopo Brundisino respondet de iis, qui sacramentum inviti pro vita et rebus servandis fecerint. 1249
    IX.---Episcopo Caesaraugustano respondet, quando, praebenda vacante, complures ex his, qui numerati sint ibi, in vocem appellationis erumpant, si appellationem intra quadraginta dies prosecuti non fuerint, procedendum esse ad canonicam electionem. 1249
    X.---Archiepiscopo Cantuariensi respondet, deferendum non esse appellationi illius, quem adversarius de spoliatione post appellationem legitime interpositam sibi facta paratus sit in continenti convincere. 1249
    XI.---Archiepiscopo Cantuariensi respondet, si in causa matrimoniali criminaliter quaestio agitetur, non per interpositam personam, sed per ipsam principalem causam matrimonii terminari oportere. 1249
    XII.---Cuidam per W. decanum Cathalaven. consulenti respondet, mulierem, quae credens mortuum maritum, habitum religionis assumpserit et, eo reverso, de monasterio educta fuerit, post obitum viri ad observantiam regulae invitam non esse compellendam. 1249
    XIII---Episcopo Cenomanensi electum abbatem de Pelicea a sese confirmatum nuntiat. 1249
    XIV.---Quibusdam mandat, cogant archiepiscopum, ut ablata monasterio Dolensi restituat. 1250
    XV.---Quibusdam mandat, cogant militem quemdam, ut B. de Leun. archidiacono de molendini obventionibus decimas exsolvat. 1250
    XVI.---Quibusdam mandat, ut B. archidiacono Dolensi feni decimas persolvi de terris quibusdam jubeat. 1250
    XVII.---Archiepiscopo Eboracensi de matrimonio quodam respondet. 1250
    XVIII.---Episcopo Exoniensi mandat, ut locationes praediorum ecclesiasticorum a canonicis factas rescindat. 1250
    XIX.---Abbati S. Facundi concedit, ut quandocunque fuerit requisitus privilegium suum seu quamcunque indulgentiam [Col. 1305] exhibere, instrumentum ab ipso judice, audiente parte contraria, tantummodo recitetur; ita quod privilegium ad transcribendum nullo modo tradatur. 1250
    XX.---Episcopo Vamensi respondet, monomachias nec super ecclesiarum praesentationibus, nec in aliis casibus tolerandas esse. 1250
    XXI.---Episcopo Faventino concedit, ut monasterium Granden., quod injussu ejus prior monasterio Cerat. subjecerit, in pristinum restituat. 1250
    XXII.---Oblatis universis monasterii S. Petri de Fertum praecipit, ut abbati obediant. 1250
    XXIII.---Archiepiscopo Hydruntino scribit de Jo., qui a Graeco episcopo non in quatuor temporibus ordinatus sacerdos sit; »nolumus, inquit, de caetero commistiones et consuetudines rituum in ordinibus observari.« 1250
    XXIV.---Episcopo Lincolniensi et abbatibus de Thaniae et de Labrire mandat, cogant G. Bochis, ut presbytero cuidam ecclesiam restituat. 1250
    XXV.---Episcopo Lincolniensi et abbati T. mandat, ut Luciam viduam filiam G. et A. legitimam nuntient. 1250
    XXVI.---Episcopo Lincolniensi et priori de Fractoponte et archidiacono de Marin. mandat, cogant G[alfridum], archiepiscopum Eboracensem, ut pecuniam a R. praeposito acceptam restituat. 1250
    XXVII.---Capitulo Lucensi respondet, clericos Barenses, qui, per Vigilem episcopum suspensi, beneficia ecclesiastica adepti sint, beneficiis esse privandos. 1250
    XXVIII.---Capitulo Magdeburgensi respondet, cum N. archidiaconus Cenomanensis, licet sit Ecclesiae eorum decanus, tamen quod in partibus Gallicanis sibi potius habitationem elegerit, jam per annorum decem spatium eorum ecclesia illius praesentiam habere nequiverit, ut, nisi vocatus redierit, novum decanum eligant. 1250
    XXIX.---Quibusdam respondet, filium C. militis, quem pater discretionis annos nullatenus agentem, habitum fecerit suscipere monachalem (in provinciae Moguntinae monasterio), si habitum retinere noluerit, ad hoc non esse compellendum. 1250
    XXX.---Archiepiscopo Vidrosiensi [Nidrosiensi] praecipit, ut a communione ejus, qui per sacrilegam manuum extensionem in edictum excommunicationis incidit, licet denuntiatus non sit, abstineat. 1251
    XXXI.---[Canonicis Pictaviensibus] praecipit ut Hug. Lem. subdiaconum, a Jordano tit. S. Pudentianae presb. cardinali canonicum ecclesiae eorum institutum, in fratrem et canonicum integre admittant et eidem in choro stallum et in capitulo locum assignent. 1251
    XXXII.---Priori et canonicis S. Ranerii scribit, ne dubitent juramentum de certo canonicorum numero praestitum auctoritate apostolicae sedis migrare. 1251
    XXXIII.---Quibusdam mandat, ut I. de Malafrena et I. filium Cavalca eorumque socios, qui ecclesiam de Miliaton, et alias episcopatus Regini ecclesias violenter fregerint, excommunicent. 1251
    XXXIV.---[Walterio] archiepiscopo Rothomagensi respondet, eos esse pro absolutis habendos, qui pro injectione manuum in clericos vel alias religiosas personas excommunicationem incurrerint, et a legatis cardinalibus, qui a latere Romani pontificis destinantur, sint pro tempore absoluti, cum id legati mandatum sibi super his non ostendant expressum. 1251
    XXXV.---[Walterio] archiepiscopo Rothomagensi scribit de collegiorum jure praesentandi praelatos. 1251
    XXXVI.---[Walterio archiepiscopo Rothomagensi?] scribit de Jacobo sacerdote pro excommunicato non habendo. 1251
    XXXVII.---Decano Rothomagensi variis de rebus consulenti respondet. 1252
    XXXVIII.---Suffraganeis et decano Rothomagensi scribit haec »Per falsarios, qui nuper sunt in Urbe reperti, quaedam sunt litterae destinatae, quas timemus tanquam veras ab aliquibus admitti; ideoque mandamus, si quos tales valueritis reperire, quas cognoscere poteritis ex comparatione bullae et qualitate styli, faciatis capi et tandiu sub arcta custodia detineri, donec id nobis fuerit intimatum. 1252
    XXXIX.---Quibusdam mandat ut, cum Judaei parochiam S. Laudi pro parte magna occupaverint, nisi Judaei, qui in civitate Rothomagensi morentur, decimas et omnes proventus alios, quos de parochianis fidelibus, si ibi habitarent, consequerentur, S. Laudi ecclesiae et aliis, quarum parochias detineant occupatas, annis singulis recompensare curaverint: omnes Christi charactere insignitos, qui Judaeis obsequium exhibere, aut mutuo aliquid ab eis accipere, aut restituere jam acceptum, venditiones aut locationes cum eis contrahere, seu quemlibet [Col. 1306] alium contractum inire, vel eis ave dicere, seu habere colloquium tentaverint, anathematis vinculo astringant. 1252
    XL.---Episcopo Senogalliensi concedit, ut, cum ab ejus subditis ad sedem apostolicam fuerit appellatum, cogat appellantem, ut infra 20 dies post appellationem interpositam iter arripiat ad sedem apostolicam veniendi. 1252
    XLI.---Episcopo Teratino respondet, dirimendum non esse matrimonium C., qui postquam jurasset, quod filiam V. duceret in uxorem, voluntate mutata aliam duxerit. 1252
    XLII.---Abbati et conventui Vercellensi concedit, ut si archiepiscopi, archidiaconi, archipresbyteri et decant numerum evectionis et personarum, in concilio Lateranensi constitutum, cum eorum ecclesias visitant, excedere forte praesumpserint, et pro illis procurationem exegerint, denegent. 1252
    XLIII.---Fidelibus in Vianensi [Viennensi?] provincia constitutis praecipit, ut antequam deducant de cunctis bonis collectis expensas, salvis privilegiis Ecclesiae Romanae, decimas ecclesiis cum integritate debita persolvant. 1253
    XLIV.---Hanc [ecclesiarum quarumdam] consuetudinem rescindit: ut cum alicujus praelati debeat electio confirmari, conventus duas personas nominet, auribus latenter patriarchae vel principis exprimendas, ut sic illarum vel alterius eligendae, vel totius electionis penitus irritandae habeant facultatem. 1253
    XLV.---Archiepiscopo cuidam respondet, non videri esse conveniens, ut pallium suum alii commodet, cum pallium personam non transeat. 1253
    XLVI.---Archiepiscopo cuidam de praesentationibus respondet. 1253
    XLVII.---Episcopo cuidam respondet de iis, qui per judices remotiores excommunicatione absoluti in illicita consanguinitatis copula remanent. 1253
    XLVIII.---Episcopo cuidam rescribit, ne occasione juramenti, de rebus ecclesiae non alienandis praestiti, praetermittat, quin populo indigenti super basilicarum instructione studeat salubriter providere. 1253
    XLIX.---Episcopo cuidam respondet de G. matrimonio. 1253
    L.---Episcopo cuidam respondet, Henricum presbyterum, licet non ipse, sed aliquis pro eo in duello pugnaverit, non debere in sacris ordinibus ministrare. 1254
    LI.---Episcopo cuidam mandat, ut V. diaconum frui beneficio quodam patiatur. 1254
    LII.---Episcopum cuidam respondet de B. clerico, qui cum puellam quamdam desponsasset, canonicus sit promotus. 1254
    LIII.---Episcopo cuidam concedit, ut nothus militis cujusdam filius ad sacros ordines promoveatur. 1254
    LIV.---Episcopo cuidam mandat, ut W. subdiaconum tandiu tanquam excommunicatum faciat ab omnibus evitari, donec mulierem a consortio suo dimittat. 1254
    LV.---Magistro Columbo de causis delegatis respondet. 1254
    LVI.---Cuidam respondet, de qua impotentia illud intelligatur, quod in litteris saepe consueverit apponi: videlicet ut si duo, vel tres, vel etiam plures, quibus litterae dirigantur, ipsis exsequendis interesse simul nequiverint, unus aut plures eorum nihilominus exsequantur. 1254
    LVII.---Cuidam respondet, si contra R. coram Dulmens. episcopo et ejus conjudicibus nihil probavisset, standum tamen sententiae fuisse, nisi R. eam ostenderet irritandam. 1254
    LVIII.---Cuidam mandat, ut D. presbytero ecclesiam quamdam restitui jubeat. 1254
    LIX.---Cuidam respondet de indulgentia fel. mem. Adriani papae, tunc Albanensis episcopi in Norvagiam legati, qua permissum est omnibus illius terrae hominibus in sexto gradu conjungi. 1254
    LX.---Ad quaestiones cujusdam respondet de cognatione spirituali. 1255
    LXI.---Cuidam scribit virum mercatorem, qui ad religionis habitum transierit, nec habitum posse abjicere, nec aliquam sibi matrimonio copulare. 1259
    LXII.---Quibusdam mandat ut si quas causas saeculares clerici Parisius commorantes habuerint, jure canonico decidant, nec permittant juri scripto consuetudinem praevalere. 1259
    LXIII.---Cuidam respondet, ne B. mulierem ab A. relictam, Petri militis vexari de domo quadam patiatur. 1259
    LXIV.---Cuidam respondet, de clericis sive in furto, sive in homicidio vel perjurio deprehensis. 1259
    [Col. 1307] LXV.---Cuidam respondet de quadam cellula quae eximi voluerit a subjectione quae matrici ecclesiae debebatur. 1259
    LXVI.---Cuidam de judicibus deputatis respondet. 1260
    LXVII.---Cuidam de appellationibus respondet. 1260
    LXVIII.---Cuidam de testimoniis respondet. 1260
    LXIX.---Cuidam de testibus publicis respondet. 1260
    LXX.---Quibusdam respondet de P. acolyto qui cum quibusdam hominibus ad resistendum praedonibus arma sumpserit. 1261

EPISTOLAE VARIORUM AD COELESTINUM III.
    I.---Guarini abbatis S. Victoris ad Coelestinum.---Gratulatur ei de ejus promotione, commendatque illi S. Victoris ecclesiam. 1261
    II.---Aleonorae reginae Anglorum ad Coelestinum.---Pontificis opem implorat pro liberatione Richardi regis [Col. 1308] Anglorum, filii sui. 1262
    III.---Ejusdem epistola altera.---Similis argumenti. 1265
    IV.---Ejusdem epistola tertia.---Similis argumenti. 1268
    V.---Chartula refutationis Petri Latronis, atque Nepotis domno Coelestino III papae facta. 1272
    VI.---Charta refutationis factae Coelestino III papae de civitate Castellana a Constantia et Sibilia sororibus, et Hyacintho Petri Deus vos salvet, et Nicolao et Octaviano fratribus. 1275
    VII.---Ingeburgis reginae Francorum ad Coelestinum.---Quod ipsa neglecta, filiae ducis de Merania rex adhaeserit. 1277
    VIII.---Philippi Belvacensis episcopi ad Coelestinum.---De captione sua. 1278
    INDEX IN THOMAM CISTERCIENSEM. 1279
    INDEX IN JOANNEM ALGRINUM. 1289




[Col. 1307] FINIS TOMI DUCENTESIMI SEXTI.
